{"id": "1875385", "revid": "367445", "url": "https://it.wikipedia.org/wiki?curid=1875385", "title": "Episodi di Squadra Speciale Cobra 11 (seconda stagione)", "text": "La seconda stagione della serie televisiva Squadra Speciale Cobra 11 \u00e8 stata trasmessa in prima visione in Germania da RTL in tre diversi periodi: dall'11 marzo al 15 aprile 1997 (episodi 10-15 secondo l'ordine di messa in onda, costituenti la stagione 2 di RTL), dal 14 ottobre al 25 novembre dello stesso anno (stagione 3 di RTL, comprendente gli episodi 16-21), e infine dal 31 marzo al 18 giugno 1998 per i rimanenti episodi (stagione 4). In Italia \u00e8 stata trasmessa in prima visione da Rai 2 dal 20 gennaio al 13 febbraio 1999, e infine dal 12 al 14 maggio 2001, seguendo l'ordine di produzione degli episodi: venne per\u00f2 saltato l'episodio \"Fama mortale\", che \u00e8 stato trasmesso solamente nel 2008, durante le repliche della serie in fascia preserale.\nColpo di pistola.\nTrama.\nLungo l'autostrada gli \"Shotgun Cruiser\" si divertono a correre e a sparare alle auto per mandarle fuori strada con un fucile a pallini. Quando l'agente Herzberger trova il cadavere di un uomo ucciso proprio da un pallino, gli ispettori Semir Gerkhan e Andr\u00e9 Fux (nuovo collega di Semir) fanno del loro meglio per catturarli e ci riescono. Sotto interrogatorio per\u00f2 i presunti colpevoli confessano di aver mirato solo alle gomme delle auto e non ai conducenti...\nIl neonato.\nTrama.\nLa segretaria della polizia autostradale trova in un'area di servizio un bambino abbandonato. Andr\u00e9 e Semir scoprono che i coniugi Wassmer, non potendo avere un bambino loro, volevano comprarlo per 150000 marchi: avrebbero dovuto lasciare i soldi nell'area di servizio e portarsi via il piccolo. Le indagini rivelano che il neonato era stato sottratto, grazie a un complotto dei medici, alla madre diciottenne, che lo credeva nato morto. L'ostetrica si sente responsabile e tenta il suicidio, ma gli ispettori Gerkhan e Fux la salvano appena in tempo. Per i due poliziotti inizia nel frattempo l'indagine.\nA sangue freddo.\nTrama.\nLa famiglia di un rivenditore di diamanti \u00e8 tenuta in ostaggio. L'uomo ha un riscatto in diamanti da consegnare entro lo scadere del tempo. Lungo l'autostrada, bloccato da un incidente, incontra Semir e Andr\u00e9, che decidono di aiutarlo a salvare i familiari. Ma le cose non vanno come previsto: durante la consegna del riscatto infatti, rivela di essere stato alla polizia. Il malvivente fugge con il membro pi\u00f9 giovane della famiglia, una bambina di nome Naomi. Ma quello che nessuno sa \u00e8 che c'\u00e8 un complice tra gli ostaggi, il fidanzato della sorella di Naomi. Semir e Andr\u00e9, dopo averlo scoperto e arrestato, iniziano una corsa contro il tempo.\nAtterraggio d'emergenza.\nTrama.\nBernhard Fish \u00e8 preso di mira da qualcuno che vuole la sua morte e dopo vari tentativi riesce a ucciderlo. Le indagini portano a Charly, meccanico e controllore di volo dell'aeroclub della vittima, ma senza esito. Semir per\u00f2 lo ritiene sospetto, infatti dopo vari controlli scopre che \u00e8 il figlio di Fish e che si sentiva disprezzato da lui. Quando si reca insieme ad Andr\u00e9 al campo di volo per arrestarlo, egli tenta la fuga in aereo. Semir lo insegue e riesce a saltare nella cabina di pilotaggio. Charly vuole schiantarsi e il poliziotto \u00e8 costretto a metterlo KO, ma ora sta a lui, che non aveva mai pilotato un aereo se non con il computer, tornare a terra.\nL'attentato.\nTrama.\nIl candidato presidenziale africano Jonathan Agave \u00e8 in Germania per una visita ufficiale di Stato. Un gruppo terroristico, che \u00e8 collegato a uno dei suoi dipendenti, vuole ucciderlo. Semir e Andr\u00e9 dovranno tutelare il politico.\nLa figlia perduta.\nTrama.\nUna giovane ragazza, Andrea de Sand, viene trovata morta sulla strada, a distanza di un giorno dalla sua fuga da casa. In primo luogo, si sospetta del camionista che le aveva dato un passaggio. Questo, per\u00f2, nega l'omicidio. Il caso prende una piega inaspettata quando Stefanie, la sorella di Andrea, trova il suo diario e scopre che il padre abusava di lei da anni. Anche Stefanie fugge da casa, per portare il diario alla polizia. Il padre ha paura e non vuole che la verit\u00e0 venga alla luce, cos\u00ec si lancia all'inseguimento della figlia per ucciderla.\nDolce vendetta.\nTrama.\nLennart Nielsen, ex carcerato, vuole vendicarsi di Anna Engelhardt, responsabile della sua cattura e condanna. La sua vendetta \u00e8 spietata: dopo aver perseguitato e danneggiato il commissario in vari modi, fino a infangare la sua reputazione, uccide un uomo e si ferisce da solo per far ricadere la colpa su di lei. Infine la rapisce per ucciderla e far passare la sua morte come un suicidio portato dalla disperazione; Semir e Andr\u00e9 evitano il peggio. Intanto al distretto c'\u00e8 anche una nuova segretaria: Andrea Sch\u00e4fer, di cui Semir si invaghisce subito, e Dieter Bonrath, nuovo compagno di Otto.\nIl vietnamita.\nTrama.\nAndr\u00e9 e Semir assistono a un incidente sull'autostrada, nel quale rimane coinvolto un furgoncino con dentro un uomo vietnamita, gi\u00e0 morto prima dello scontro, provocato dal suo killer per coprire l'omicidio.\nL'ultima corsa.\nTrama.\nCon auto rubate un gruppo di ragazzi organizza corse contromano lungo l'autostrada; Andr\u00e9 e Semir indagano con difficolt\u00e0. Il giorno successivo, una di queste corse provoca un incidente mortale, nel quale perde la vita Tom, uno dei piloti; i rilievi evidenziano che la vettura \u00e8 stata manomessa. Intanto Semir scopre che Betty, ragazza di Hajo, altro componente del gruppo, \u00e8 stata violentata la sera precedente all'incidente. Viene scoperto che la vittima aveva prestato soldi all'amico Sebastian; inoltre, una registrazione testimonia che gli stupratori di Betty sono proprio Tom e Sebastian; tali circostanze conferiscono a tutti i membri del gruppo un movente plausibile per l'omicidio di Tom. Il colpevole si rivela essere G\u00fcnzi che, segretamente innamorato di Betty, vuole portare a termine la vendetta anche contro Sebastian; prepara cos\u00ec un nuovo attentato manomettendo la sua auto. Semir e Andr\u00e9 lo colgono in flagrante e il giovane se la d\u00e0 a gambe. I due ispettori si lanciano all'inseguimento, ma non si accorgono di aver preso l'auto manipolata.\nTripla identit\u00e0.\nTrama.\nKim, la figlia di un ex-fidanzata di Andr\u00e9, gli chiede aiuto, perch\u00e9 sua madre Sonja \u00e8 innamorata di un uomo, che secondo Kim conduce una doppia vita. Andr\u00e9 e Semir decidono di indagare e scoprono che Sam, l'uomo sospetto, sembra avere veramente pi\u00f9 di un'identit\u00e0. Mettono Sonja al corrente, ma la donna si rifiuta di credergli, fino a quando non viene rapita insieme alla figlia Kim da due uomini, che pretendono un riscatto da Sam.\nProva generale.\nTrama.\nDei motociclisti gettano chiodi sull'autostrada provocando mega incidenti. In base alle indicazioni dei testimoni, gli uomini appartengono a un club che ha la sua sede vicino a un cimitero di auto. I motociclisti vengono portati in centrale e interrogati, ma devono essere rilasciati perch\u00e9 non ci sono abbastanza prove. In seguito, un autocarro rubato con una rampa si ribalta in un'area industriale.\nRapina all'ufficio postale.\nTrama.\nUn bulldozer sfonda la parete di un ufficio postale in piena notte e porta via una cassetta di sicurezza. Mentre Semir e Andr\u00e9 cercano di scoprire chi sia stato e perch\u00e9, viene rubato un altro bulldozer; i due ispettori giungono alla conclusione che esso verr\u00e0 usato per un'altra rapina dalla medesima banda. Devono perci\u00f2 impedire che accada e trovare i colpevoli.\nBettina.\nTrama.\nBettina F\u00fcrst, una ragazza di diciotto anni, tennista professionista, prende la Porsche di suo padre e scompare con due milioni di marchi, che ha preso dalla sua cassaforte. Tuttavia provoca un grave incidente, fuggendo a piedi con il denaro, che poi nasconde in un cantiere edile. Quello che non sa \u00e8 che il denaro appartiene al gangster Seibel, colui che gestisce il riciclaggio di denaro sporco del padre di Bettina. Bettina glielo confessa e lui la convince a restituirgli i soldi. Ma quando tornano al cantiere il denaro \u00e8 sparito e Bettina viene rapita dai gangster. Roland, fidanzato della ragazza, assiste al rapimento e avverte Andr\u00e9 e Semir.\nColpisci!\nTrama.\nDurante una lezione nel karate club di Andr\u00e9, Olaf, un suo studente, muore mentre si sta allenando con lui. Il Commissario Kindermann lo accusa di omicidio colposo e lo solleva dal servizio; Semir si adopera per provare l'innocenza del collega. Con l'aiuto del medico legale trova delle sostanze dopanti nel sangue di Olaf, sostanze che provocano aggressivit\u00e0 e un attacco cardiaco se chi le ha assunte viene sottoposto a uno sforzo. Questa pista conduce Semir a Unger, un uomo che aveva un conto in sospeso con Andr\u00e9 e che ha intenzione di saldarlo ingaggiando un combattimento con lui. Andr\u00e9 accetta, ma non sa che Unger \u00e8 riuscito a fargli assumere la terribile sostanza dopante.\nFigli del sole.\nTrama.\nSemir e Andrea, ascoltando la radio, scoprono che i seguaci della setta \"Figli del Sole\" di India e Australia, credendo che il mondo sia alla fine, hanno compiuto un suicidio di massa, esattamente a mezzogiorno ora locale. Per Andrea \u00e8 un grande shock, perch\u00e9 sua sorella Katrin appartiene a questa setta. Cerca cos\u00ec di infiltrarsi nel loro quartier generale per tentare di convincerla a lasciar perdere, ma viene scoperta e incarcerata. Katrin, scossa dalle parole di Andrea, capisce che il suicidio non porterebbe a niente e che il mondo non sta per finire. Gli altri membri della setta si preparano al suicidio in un granaio; il dottor Stetter, il leader, inietta il veleno mortale alle sorelle Sch\u00e4fer per prime. Per Semir e Andr\u00e9 inizia una corsa contro il tempo.\nVendetta.\nTrama.\nAtze, membro di una banda di giovani, miglior amico di J\u00f6rg, che \u00e8 ancora minorenne, muore ucciso durante uno scontro con i membri di una gang rivale di motociclisti; il gruppo \u00e8 in cerca di vendetta. J\u00f6rg intanto, nonostante gli sforzi della sorella, si fa travolgere dalla disperazione e cade nelle mani dei ragazzi di strada, che lo trascinano lungo la loro scia di violenze. Semir e Andr\u00e9 devono fermarlo prima che sia troppo tardi.\nL'infiltrato.\nTrama.\nSemir e Andr\u00e9 sono in pattuglia e si trovano nel bel mezzo di un incidente; In un furgone rimasto coinvolto trovano un cadavere. Semir riconosce il corpo come quello del suo vecchio amico e collega, Thomas Born, guardia di frontiera federale, morto non a causa dell'incidente, ma assassinato (con altre due persone) in un precedente scontro a fuoco, che ha lasciato un unico superstite. Gli ispettori ricercano l'omicida, ma durante le indagini apprendono che Thomas era implicato in un caso di corruzione e di traffico di droga ed \u00e8 stato quindi cacciato dalla Polizia. Andr\u00e9 e Semir cercano la moglie di Born, Daniela -vecchio amore di Semir- che nega tutte le accuse contro il marito, affermando che Thomas si sia ritrovato tra gli spacciatori per una missione segreta. Pi\u00f9 tardi Semir la porta con s\u00e9 sulle tracce di Meffert, il \"complice\" di Thomas, unico sopravvissuto, ora braccato dai capi dei due compratori uccisi. L'ispettore decide di arrestarlo, ma in quel momento fa una scoperta sconcertante: dietro a tutto c'\u00e8 Daniela, che lo ha usato per recuperare droga e soldi e che ha intenzione di ucciderlo.\nIl debito restituito.\nTrama.\nDopo una spettacolare rapina a una banca, quattro fratelli hanno dei problemi con la macchina di fronte a un ristorante in un'area di servizio. Siccome la polizia \u00e8 sospettosa quando li vede, gli uomini aprono un conflitto a fuoco nel quale Herzberger rimane ferito. Approfittando della confusione, i rapinatori entrano nel ristorante e prendono in ostaggio tutti i presenti, Anna Engelhardt compresa. Andr\u00e9 riesce a intrufolarsi nella toilette e da l\u00ec nel condotto di aerazione, dal quale riesce a osservare la situazione e a mettersi in contatto con Semir.\nVeleno.\nTrama.\nSull'autostrada si scatena una sequenza di incidenti inspiegabili; le prime indagini rivelano che tutti i guidatori sono stati avvelenati. Poco prima dell'incidente, tutte le vittime avevano fatto sosta in un bar all'area di servizio; si presume quindi che il veleno sia stato mescolato alle bevande. Indagando Semir e Andr\u00e9 si imbattono in Ronald Balz, un uomo apparentemente malato di mente che crede che l'intera umanit\u00e0 sia posseduta dal demonio e che minaccia di sferrare un ultimo grande colpo. A complicare le cose, Andr\u00e9 beve per errore una delle bibite contenente il veleno.\nFama mortale.\nTrama.\nIl famoso cantante H.P. della techno band \"Scooter\", vecchio amico di Andr\u00e9, viene rapito; gli autori chiedono 2 milioni di Marchi di riscatto. Un primo trasferimento di denaro non riesce. Tuttavia, due dei tre rapitori finiscono catturati. Il leader dei tre, impazzendo, trasforma la terra dove tiene prigioniero H.P. in un campo minato. Ha cos\u00ec inizio una sfida tra i due ispettori e il sequestratore.\nNota: l'episodio contiene, in apertura, una canzone scritta proprio dagli Scooter, e interpretata da H.P. (loro cantante) e dallo stesso Mark Keller (Andr\u00e9).\nMerce di riciclaggio.\nTrama.\nUn camion si schianta contro il ristorante \"Stolper Heide\" e il conducente rimane ucciso. Quando l'inchiesta si apre, Andr\u00e9 e Semir scoprono che il veicolo \u00e8 stato manomesso e che questo incidente era l'ultimo di una serie causati dal commissario Lutz Heitkamp e J\u00fcrgen Henze per riciclare la merce trasportata dai camion di quest'ultimo e truffare l'assicurazione. Heitkamp si occupava della liquidazione dei crediti di assicurazione e di responsabilit\u00e0 (dichiarando la merce distrutta e successivamente facendola arrivare a destinazione), Henze di corrompere i camionisti e di manipolare i loro veicoli, in modo che avessero un piccolo incidente. Ma questa volta qualcosa \u00e8 andato storto: il camionista ha commesso un errore di guida e, pertanto, \u00e8 rimasto ucciso. Come se non bastasse Manni, operaio nella ditta di Henze, scopre per caso la truffa e decide di ricattare il capo per risolvere i suoi problemi economici, arrivando persino a rischiare la vita.\nProva di fiducia.\nTrama.\nHassan, il cugino di Semir che lavora come barman, riceve l'incarico di far sparire un'automobile facendola finire sul fondo di un lago. Quello che non sa \u00e8 che nel portabagagli \u00e8 nascosto un cadavere. Ma qualcosa va storto: lungo la strada la polizia gli chiede di fermarsi; in preda al panico, Hassan fugge. Lascia l'autostrada e arriva in un cantiere, dove \u00e8 costretto ad abbandonare l'auto. Semir si insospettisce quando trova il suo braccialetto sul sedile e lo va a cercare, senza per\u00f2 dire niente a nessuno. Ma la cosa viene a galla molto presto e Hassan diventa il principale sospettato per l'omicidio. Questa cosa mette in disaccordo Semir, convinto dell'innocenza del cugino, e Andr\u00e9."}
{"id": "1875387", "revid": "1446238", "url": "https://it.wikipedia.org/wiki?curid=1875387", "title": "Targhe d'immatricolazione del Kazakistan", "text": "Le targhe d'immatricolazione del Kazakistan nascono nel 1993; precedentemente i veicoli kazaki erano immatricolati con targhe dell'Unione Sovietica, da cui questo Stato si rese indipendente il 16 dicembre 1991.\nSistema in uso.\nA partire da agosto del 2012 sono state emesse nel Paese nuove targhe, di formato simile a quelle russe, che sono composte, da sinistra a destra, dalla sigla internazionale KZ sormontata dalla bandiera nazionale con i bordi orizzontali ondulati, tre o due lettere a seconda che il veicolo sia rispettivamente privato o commerciale, e un riquadro con all'interno un codice di due cifre indicante la regione o citt\u00e0 autonoma. Le lettere in uso, compresa la \"G\" introdotta nel 2014, sono quelle dell'alfabeto latino. &lt;br&gt;Le targhe su una sola linea misurano , quelle su due righe , quelle per motoveicoli . Sulle targhe d'immatricolazione con i caratteri distribuiti su due linee, il riquadro con il numero della regione o citt\u00e0 \u00e8 situato in basso a sinistra. \nI colori attualmente in uso sono: &lt;br&gt;\nBlocchi alfanumerici differenti sono assegnati ai veicoli di proprietari stranieri, di joint venture e di societ\u00e0 estere, che hanno targhe composte da una lettera e un numero di quattro cifre. &lt;br&gt;Due cifre e tre lettere contraddistinguono i rimorchi, le cui targhe sono stampate in due formati: su unica o doppia linea (dove bandiera e lettere sormontano le cifre e il codice numerico dell'area d'immatricolazione). Gli automezzi pesanti hanno i numeri e le lettere della targa ripetuti a caratteri grandi sul lato posteriore.\nNel seguente elenco sono riportati i codici numerici utilizzati da agosto del 2012 (eccetto il 17, aggiuntosi nel giugno 2018):\nSono emesse targhe con i codici riservati 18, 19 e 20, i quali non identificano alcuna area di immatricolazione.\nSistema terminato.\n \nLe targhe ordinarie emesse fino al 31 luglio 2012 erano, come quelle attuali, bianche con caratteri neri. Quelle per gli autoveicoli erano composte da una lettera che designava l'area d'immatricolazione, tre o quattro cifre ed altre tre lettere (due per i veicoli commerciali, intestati a persone giuridiche); avevano caratteri neri su sfondo bianco e le dimensioni corrispondevano, come quelle attuali, agli standard europei (520 \u00d7 110 mm circa). Si potevano richiedere targhe posteriori di 300 \u00d7 200 mm circa. &lt;br&gt;Le targhe dei rimorchi erano di forma esagonale con quattro cifre sulla riga superiore e due lettere, la prima delle quali indicava la regione o citt\u00e0 autonoma, sulla riga inferiore.\nLe targhe per motoveicoli avevano forma quadrata; anch'esse avevano un numero di quattro cifre in alto e due lettere in basso, la prima delle quali identificava l'area d'immatricolazione. &lt;br&gt;Nelle targhe degli automezzi delle unit\u00e0 militari e del Servizio Controllo di Frontiera erano utilizzate due lettere seriali dell'alfabeto cirillico di dimensioni ridotte rispetto alle quattro cifre che le precedevano. \nLe sigle automobilistiche kazake in uso dal 1993 al 31/07/2012 e le regioni o citt\u00e0 corrispondenti erano le seguenti:"}
{"id": "1875390", "revid": "83531", "url": "https://it.wikipedia.org/wiki?curid=1875390", "title": "Episodi di Squadra Speciale Cobra 11 (terza stagione)", "text": "La terza stagione della serie televisiva Squadra Speciale Cobra 11 \u00e8 stata trasmessa in prima visione in Germania da RTL in due diversi periodi: dal 1\u00ba ottobre al 19 novembre 1998 (episodi 32-39 secondo l'ordine di messa in onda, costituenti la stagione 5 di RTL), e dal 18 marzo al 6 maggio 1999 per i rimanenti episodi (stagione 6). In Italia \u00e8 stata trasmessa in prima visione da Rai 2 dal 15 maggio al 1\u00ba giugno 2001, seguendo l'ordine di trasmissione tedesca (a differenza di quanto avvenuto nella stagione precedente e in quella seguente). L'ultimo episodio ha una durata doppia, ma \u00e8 stato prodotto in due parti con titoli originali diversi tra loro. \nL'ultima chance.\nTrama.\nLo stuntman Frank non pu\u00f2 pi\u00f9 esercitare la sua professione a causa di una grave ferita. La sua ultima occasione \u00e8 una complicata operazione chirurgica, talmente costosa per\u00f2 da non potersela permettere. Incontra i fratelli Stelter che gli promettono dei soldi in cambio di aiutarli in una rapina in banca. Frank accetta, ma il colpo non va come sperato: Toni Stelter rimane ferito e suo fratello J\u00fcrgen uccide una guardia. Gli uomini di Cobra 11 arrivano immediatamente sul posto e si lanciano all'inseguimento dell'auto che salta un canale con l'aiuto di una rampa. Andr\u00e9 li segue, convinto di poter riuscire anche lui nel salto, ma il suo tentativo fallisce miseramente. Sull'altra sponda, Frank si sporge dal finestrino e fa il gesto delle corna, tipico del gruppo di stuntman di cui faceva parte. Andr\u00e9 \u00e8 pi\u00f9 determinato che mai a prenderlo...\nIl carro armato.\nTrama.\nUn carro armato \u00e8 stato rubato da una caserma; l'ignoto conducente raggiunge l'autostrada, dove distrugge senza piet\u00e0 tutto ci\u00f2 che incontra. La polizia si d\u00e0 da fare per identificarlo il prima possibile; risulta cos\u00ec che al volante c'\u00e8 Gerd Bausching. Andr\u00e9 e Semir cercano in qualche modo di fermarlo, ma una convenzionale auto non pu\u00f2 competere con un tale mezzo. Dopo un inseguimento decidono di lasciar perdere e di trovare un modo per mettersi in contatto con lui e di capire le sue intenzioni. Scoprono che Bausching si sta dirigendo verso il carcere per uccidere l'uomo responsabile della morte della figlia, rimasta coinvolta in una rapina in banca. Raggiunto il suo obiettivo, Gerd spara un colpo di granata per far capire che sta facendo sul serio. Ora l'edificio \u00e8 pericolante e continuano a cadere macerie dal soffitto, sotto le quali \u00e8 rimasto intrappolato Jan Ecker, un giovane detenuto che doveva essere rilasciato quel giorno...\nL'autostoppista.\nTrama.\nUn cadavere di un uomo viene rinvenuto in una foresta vicino alla strada principale; \u00e8 evidente che si tratta di un'esecuzione. Le indagini rivelano che l'autore sembra essere una donna di nome Anna. La donna seleziona gli uomini che le ricordano suo padre, li avvicina facendo l'autostoppista, li conduce in un bosco e li uccide per vendicarsi di uno stupro subito quando era bambina. Durante le indagini Anna fa un'altra vittima, e Andr\u00e9 e Semir devono fare di tutto per fermarla.\nQuel maledetto ponte.\nTrama.\nDue ragazzi amanti del free-climbing si arrampicano su un ponte ferroviario e arrivati in cima scoprono dei delinquenti che stanno eliminando un socio in affari. Uno dei due ragazzi cerca di avvicinarsi per scattare foto con la sua fotocamera ma viene scoperto e gettato dal ponte. Prima di cadere lascia la sua macchina fotografica su una trave. L'amico, dopo essersi confidato con un'amica scalatrice (sua ex ragazza e ora fidanzata della vittima), confessa a Semir l'accaduto e lo porta sul ponte per trovare la macchina fotografica che gli investigatori non hanno trovato e discolparsi da un'accusa di omicidio. Semir lo segue e avvier\u00e0 le indagini.\nSabbia mortale.\nTrama.\nIl titolare di una ditta trasportatrice di valori in bancarotta fa viaggiare un furgone carico di denaro lungo l'autostrada dove dei complici hanno organizzato un finto cantiere, per fingere una rapina e truffare cos\u00ec l'assicurazione. Il figlio del titolare (attuale fiamma di Andrea) capisce che qualcosa non funziona e si sostituisce al guidatore; il furgone viene affiancato da due camion e spinto in uno scavo lungo l'autostrada che viene subito coperto da un escavatore. Semir e Andr\u00e9, che, durante un sopralluogo, hanno notato l'insolito scavo in una zona dove non ci sono ponti da costruire, tornano al cantiere appena in tempo.\nScomparsa nella nebbia.\nTrama.\nIn un incidente stradale, una bambina scompare dall'auto dei giovani Kampinski, e Semir e Andr\u00e9 non riescono a trovarla. Intanto Stella, un'artista circense, coinvolta con il suo circo nel medesimo incidente, denuncia alla polizia che un suo collega, dato per maniaco sessuale, potrebbe essere in qualche modo collegato alla vicenda. Quest'ultimo per\u00f2 si dichiara estraneo ai fatti e dice di aver solamente consegnato la piccola Laura, dopo averla estratta dall'auto incidentata, ad una donna che si era spacciata per la mamma della piccola. Stella intanto rintraccia la donna che si \u00e8 appropriata della bambina e con la scusa di volerla aiutare cerca di approfittare della situazione per chiedere il riscatto.\nIl Jolly.\nTrama.\nIn una sparatoria in autostrada organizzata da due gangster muore il passeggero di un taxi. Andr\u00e9 e Semir, che inseguivano i due, scoprono che l'uomo ucciso era un killer professionista che si faceva chiamare \"Il Jolly\"; inoltre, nella sua valigia trovano un fucile di grosso calibro. Il Jolly doveva incontrarsi con delle persone nella piscina di un hotel, evidentemente per un incarico. Vista la somiglianza tra il killer e Semir, questi decide di spacciarsi per il Jolly e di andare all'appuntamento.\nNel mirino.\nTrama.\nMentre \u00e8 di pattuglia sull'autostrada con Semir, Andr\u00e9 viene colpito a una gamba da un proiettile. Poco dopo accade lo stesso ad Andrea. Dietro a quegli attacchi c'\u00e8 un ex candidato alle forze di polizia, Gregor, che \u00e8 stato respinto a causa del suo odio razziale verso Semir per le sue origini turche. Gregor vuole dimostrare che sarebbe stato adatto a fare il poliziotto se Semir non gliel'avesse \"impedito\", cos\u00ec rapisce la sua ragazza Simone e cerca di attirarlo in una trappola mortale.\nOdio profondo.\nTrama.\nUn camion fermo in una piazzola lungo l'autostrada prende fuoco. Semir e Andr\u00e9 si recano sul posto per indagare e scoprono che all'interno del veicolo c'\u00e8 il cadavere di una prostituta; qualche ora dopo ne muore un'altra, secondo le stesse modalit\u00e0. I due ispettori ipotizzano che dietro agli omicidi ci siano due sfruttatori di prostituzione in conflitto per il territorio. Andrea si offre come esca per il killer ma le viene vietato; decide allora di indagare da sola. Si reca in un'area di servizio vestita da prostituta quando un camion si ferma e l'autista le fa cenno di salire. Andrea non sa a quale pericolo sta andando incontro, perch\u00e9 dietro agli omicidi c'\u00e8 tutt'altro che un conflitto per il territorio.\nVeleni.\nTrama.\nUn camion causa un incidente sull'autostrada e l'autista muore. Si scopre che stava trasportando veleni illegalmente a Rotterdam in cambio di un ingente somma di denaro. Dopo varie indagini viene a galla la verit\u00e0: i veleni esplodono se viene superata la temperatura di 60 gradi Celsius. Andr\u00e9 viene a sapere che c'\u00e8 un altro camion pieno di veleni ed \u00e8 una calda giornata d'estate.\nRicatto.\nTrama.\nRiedmann, proprietario di una ditta di distribuzione carburanti, viene ricattato, e siccome prende le minacce che riceve alla leggera, l'estorsore inizia a sabotare le sue cisterne aggiungendo alla normale benzina un solvente che, mischiato ad essa, diventa pericoloso ed esplosivo. Infatti, molte moto ed auto che fanno rifornimento in una stazione da lui rifornita iniziano improvvisamente ad esplodere, per fortuna senza alcuna vittima. Semir e Andr\u00e9 indagano sul caso per evitare ulteriori attentati.\nTaxi 541.\nTrama.\nIl commissario Engelhardt va a fare footing; ritornata all'auto \u00e8 costretta a cercare un taxi perch\u00e9 la batteria \u00e8 fuori uso. Pi\u00f9 avanti ne trova uno fermo, ma con a bordo un misterioso conducente che la minaccia, arrivando quasi ad ucciderla; il commissario riesce a fuggire con il taxi, nel bagagliaio della quale viene ritrovato il cadavere del tassista abituale del veicolo. Gli ispettori scoprono che l'uomo potrebbe essere stato ucciso per aver visto ci\u00f2 che non doveva. Il misterioso tassista Gebhart, infatti, insieme alla convivente Ellen, segretaria presso la ditta di lavoro della vittima, e a un finto pizzaiolo, gestisce un traffico di droga, utilizzando una pizzeria come copertura per l'ordinazione e la preparazione della droga, e i tassisti come inconsapevoli corrieri; Gebhardt ha per\u00f2 compiuto di persona molte consegne, uccidendo poi il collega che aveva scoperto tutto. Deve dunque uccidere anche Anna, che lo ha visto in faccia. Tornata a riprendere l'auto assieme ad Andr\u00e9, il commissario scampa all'esplosione di una bomba piazzata sotto alla vettura. Gebhardt, in preda alla follia, non si arrende, arrivando a rapirla; per Semir e Andr\u00e9 inizia l'inseguimento al taxi impazzito.\nDelitti d'onore.\nTrama.\nDopo un maxi tamponamento in autostrada, esaminando i veicoli incidentati, Semir trova la mano mozzata di un uomo. Solo attraverso il sigillo di un anello che porta al dito riesce ad identificare il proprietario: Alexander Von Rohloff, un esperto di software per computer. Egli lavora per il gruppo giapponese \"Nakamura Limited\". Con Andr\u00e9 malato, a Semir viene assegnata una collega dell'LKA, Rebecca Herforth, come partner. Ora i due devono scoprire dove sia Rohloff e se la \"Nakamura Limited\" c'entri qualcosa in questa storia.\nIl giudizio.\nTrama.\nDurante un inseguimento in auto avviene un tragico incidente: il commissario Engelhardt travolge una donna e il suo bambino con la sua auto; i due muoiono sul colpo. Il marito della donna, il signor Kemmer, ritiene che Anna sia pienamente colpevole della morte della sua famiglia; la cita dunque in giudizio, ma il commissario viene assolto. Kemmer giura vendetta e decide di uccidere l'amico della Engelhardt con suo figlio per farle provare ci\u00f2 che ha provato lui. Toccher\u00e0 a Semir e Andr\u00e9 impedire un'altra disgrazia.\nLa vita appesa a un filo (1\u00aa parte/2\u00aa parte).\nTrama.\nIn un agguato sull'autostrada vengono coinvolti un ragazzino e sua madre; il primo muore a causa del fuoco incrociato tra due killer e tra Andr\u00e9 e Semir. Salvatore, uno dei killer, uccide il complice per aver eliminato il piccolo, azione non necessaria. La madre di quest'ultimo, Olivia Berger, rimane ferita e viene portata in ospedale, ma il killer arriva a lei e la finisce. Andr\u00e9, particolarmente ferito dalla morte del ragazzo, indaga insieme al collega e una pista li conduce all'isola di Maiorca, dove vive il potente gangster Carlos Berger, padre del ragazzo morto e gestore del giro di prostituzione e del traffico di armi di met\u00e0 dell'isola. Berger \u00e8 da tempo sospettato dei traffici di armi ma non era mai stato colto in flagrante. Gli ispettori volano a Maiorca per dar luce al caso e Andr\u00e9 riesce a fare amicizia con Berger e a diventare un suo uomo, fino ad arrivare in casa sua. Nel frattempo Semir scopre grazie ad Andr\u00e9 che Berger ha in mente un grosso colpo con dei missili rubati, con cui vuole far saltare in aria Maiorca. Secondo la polizia locale che da anni indaga su di lui, le armi gli vengono fornite dalla Mafia Russa, con la quale avrebbe da tempo dei contatti; tali contatti, tuttavia, si riveleranno una montatura messa in piedi dallo stesso Berger per guadagnarsi la protezione della polizia, che \u00e8 ansiosa di sgominare la Mafia. Andr\u00e9 per\u00f2 viene smascherato e messo davanti ad un bazooka che ad un minimo movimento avrebbe fatto scattare il razzo, uccidendolo. Semir, non avendo pi\u00f9 notizie del suo collega, lo va a cercare, ma invano. Andr\u00e9, intanto riesce a liberarsi ed \u00e8 costretto a nascondersi. Nel frattempo gli uomini di Berger rapiscono un miliardario e una top model, li rinchiudono in una grotta e chiedono un grosso riscatto per loro. Andr\u00e9 viene ricatturato dai malviventi e portato anch'egli nella grotta. Per guadagnare un vantaggio rivela a Berger che suo figlio \u00e8 morto e che \u00e8 stato ucciso proprio da uno dei suoi uomini per errore. Questo scatena la sua ira; il gangster diventa incontrollabile e lancia missili su tutta l'isola, mentre Andr\u00e9, liberatosi, insegue l'assassino del figlio del boss, e combatte con questi su un dirupo; il poliziotto ha la meglio, mentre il malvivente cade e muore. Dopo di che, Semir ritrova il collega, e insieme inseguono con un elicottero Carlos Berger, il quale sta fuggendo a bordo di un motoscafo. Andr\u00e9, pi\u00f9 determinato che mai, salta sul motoscafo e ingaggia una lotta con Berger. Il combattimento culmina in tragedia: Andr\u00e9 viene arpionato da Berger e scompare tra le onde, mentre quest'ultimo, colpito a morte da un proiettile di Semir, sparisce con la barca. Con grande disperazione di Semir, in assenza di notizie, Andr\u00e9 viene dato per morto. "}
{"id": "1875394", "revid": "212348", "url": "https://it.wikipedia.org/wiki?curid=1875394", "title": "Episodi di Squadra Speciale Cobra 11 (quarta stagione)", "text": "La quarta stagione della serie televisiva Squadra Speciale Cobra 11 \u00e8 stata trasmessa in prima visione in Germania da RTL in due diversi periodi: dal 16 dicembre 1999 al 23 marzo 2000 (episodi 48-58 secondo l'ordine di messa in onda, costituenti la stagione 7 di RTL), e dal 9 novembre al 14 dicembre 2000 per i rimanenti episodi (stagione 8). In Italia \u00e8 stata trasmessa in prima visione da Rai 2 dal 7 al 30 ottobre 2002, seguendo l'ordine di produzione degli episodi. L'episodio \"Janina \"\u00e8 stato tuttavia censurato, e quindi trasmesso per la prima volta solo nel 2011 da AXN, in occasione dell'esordio della serie sulla televisione satellitare.\nIl primo episodio, in cui Tom Kranich (Ren\u00e9 Steinke) fa il suo esordio come nuovo compagno di Semir, ha durata doppia in quanto telefilm pilota della stagione.\nInferno sulla A4 (1\u00aa e 2\u00aa parte).\nTrama.\nLa puntata inizia con un inseguimento stradale da parte di Semir con l'aiuto di Otto e Dieter, finito in tragedia perch\u00e9 provoca un maxi tamponamento tra 46 auto. Il fuoco della puntata \u00e8 su un'auto impazzita che ha il pedale dell'acceleratore bloccato. Nell'auto che viaggia in direzione Aquisgrana vi \u00e8 il nuovo collega di Semir, Tom Kranich; messosi in contatto con il collega che li precede, i due riescono a fermare la corsa dell'auto contro un escavatore posto in una zona di cantiere.\nNota: bench\u00e9 a durata doppia, l'episodio in Italia \u00e8 stato trasmesso, anche in prima visione, diviso in una \"prima parte\" e in una \"seconda parte\", in quanto all'epoca la serie andava in onda solamente in fascia preserale. L'episodio \u00e8 inoltre marcatamente ispirato al telefilm americano del 1997 \"Incubo sull'autostrada\".\nL'ultima gara.\nTrama.\nMentre Semir e Tom stanno guidando la macchina, un go-kart gli sfreccia accanto ad alta velocit\u00e0; il kart si avvicina ad un'automobile facendola esplodere con una bomba. Il conducente del veicolo, un certo DeBreer, muore e il go-kart fugge. Tom e Semir scoprono che il possessore del kart \u00e8 Alexander Vollberth, ma lui smentisce. Quando Jennifer Vollberth gira con un occhio nero, Semir pensa che il caso \u00e8 risolto. Jennifer era la moglie di Vollberth ed ha avuto un relazione con DeBreer; per questo Vollberth avrebbe ucciso il conducente. Ma ben presto, Tom e Semir devono cambiare teoria.\nIl talento di Semir.\nTrama.\nUn furgone per il trasporto dei prigionieri viene coinvolto in un incidente. Il problema \u00e8 che uno dei prigionieri, Walter Fromm, fugge con un'auto dopo aver rubato un'arma. Semir non pu\u00f2 inseguirlo perch\u00e9 Tom sterza per sbaglio il volante. Fromm fugge a casa di Lisa Bertram; la donna era uno degli ostaggi di una rapina bancaria, quella in cui Fromm venne arrestato. Nel frattempo, Tom e Semir trovano l'auto del fuggitivo abbandonata e cos\u00ec pensano che si possa trovare nel vicinato. Lisa tuttavia si riveler\u00e0 tutt'altro che un semplice ostaggio.\nLa valigetta.\nTrama.\nDue rapinatori fratelli rubano quello che trovano, circa 35000 marchi, in una banca di provincia. In pi\u00f9 sottraggono una valigetta che un impiegato stava tentando di nascondere agli occhi dei due. Tornati a casa, si accorgono che essa conteneva un milione di dollari. Uno dei due, lievemente ritardato mentalmente, vuole tenerli per realizzare un suo sogno, ma l'altro avanza l'ipotesi che dietro quella grande cifra ci possa essere la mafia. Infatti cos\u00ec \u00e8: un mafioso sguinzaglia il suo tirapiedi contro l'impiegato della banca, che tenter\u00e0 di assassinare, per riottenere i soldi che gli aveva lasciato in custodia. Inoltre rintraccia i due malviventi, di cui ne uccide uno.\nSequestro.\nTrama.\nSemir e Tom inseguono due ubriachi sull'autostrada, i quali provocano un incidente in cui rimane ferita anche una donna, Maria. Apparentemente in amnesia, la donna sembra far parte di una pericolosa banda di sequestratori, ricercati da tempo in tutta Europa e famosi per non aver mai lasciato vivo nessuno dei loro ostaggi. Tra Maria e Tom si instaura un legame molto forte; purtroppo, i complici uomini scoprono ben presto l'incidente di Maria, mettendosi sulle sue tracce per ucciderla in modo da non lasciare testimoni; i due giungono all'ospedale dove la donna \u00e8 ricoverata, ma Maria ha seguito Semir e Tom, a loro volta impegnati a rintracciare i due. Ci\u00f2 causa la morte dell'agente di Polizia di guardia. Nel frattempo, si scopre che l'ennesimo obiettivo dei sequestratori sarebbe Jurgen von Amelunken, figlio di un facoltoso imprenditore, rapito mentre si trovava sul suo yacht. Al porto dove era ormeggiato il mezzo, i poliziotti incappano nei sequestratori; inizia cos\u00ec un lungo inseguimento, seguito da un combattimento corpo a corpo, ma i due riescono a fuggire. A questo punto Maria, consapevole del pericolo che corre, rivela che la sua amnesia era solo una finzione e di essere davvero parte della banda di sequestratori: si era innamorata di Schuster (uno dei due), che le aveva promesso una vita migliore e pi\u00f9 libera; come per\u00f2 Bonnie e Clyde, i due avevano iniziato a compiere crimini sempre maggiori, sino all'uccisione di un agente olandese in occasione dell'ennesimo sequestro. Maria aveva dunque lasciato Schuster, che per\u00f2 era tornato a cercarla due mesi prima, minacciandola di rivelare il suo passato se non avesse collaborato di nuovo per adescare von Amelunken. Conduce dunque gli ispettori sul luogo dove l'ostaggio \u00e8 tenuto prigioniero, ma il giovane \u00e8 gi\u00e0 stato prelevato dai criminali, che si accingono a incassare il riscatto milionario dal padre. Semir e Tom decidono dunque di sfruttare la consegna per catturare i due, evitando una possibile strage. Durante la consegna, un altro poliziotto viene ucciso e i malviventi stanno per avere la meglio; Maria, scappata dal furgone di Otto e Dieter con la pistola di quest'ultimo, salva la situazione, ma a un prezzo molto caro: la sua vita. Alla fine dell'episodio i due poliziotti vanno a far visita a Maria al cimitero, e l\u00ec Tom capisce quanto Semir volesse bene al suo ex-collega Andr\u00e9 e che trauma abbia portato la sua tragica scomparsa.\nCasa di riposo.\nTrama.\nL'autista di bus con a bordo alcuni anziani \u00e8 stato drogato: quando sta sfrecciando in autostrada si sente male, ed inizia a sbandare finendo per provocare un incidente. Semir Gerkhan e Tom Kranich scopriranno quindi che dietro l'incidente c'\u00e8 una questione di droga. Essi avranno a che fare con una coppia di anziani che gi\u00e0 da giovane aveva avuto a che fare con lo spaccio di questa e con un pazzo senza scrupoli.\nLucida follia.\nTrama.\nSemir e Tom hanno a che fare con un pazzo che si diverte ad uccidere la gente con delle esplosioni in autostrada. Il ragazzo si chiama Jochen Fischer, un ventottenne che ha perso met\u00e0 del volto in un incidente d'auto.\nJanina.\nTrama.\nSemir e Tom inseguono un camion che procede a zig zag in autostrada, il cui autista si diverte con una prostituta. Poi il camion urta un cadavere pendente da un cavalcavia, causando un incidente. Il morto si chiamava Jerzy Zaorski, fratello di Waczlaw, gestore di un traffico di prostitute. Dietro l'omicidio ci sono un gruppo di prostitute che venivano molestate dalla vittima ma anche sfruttate dal fratello di Jerzy. Tali prostitute sono anche protette da un parroco che perder\u00e0 la vita a costo di proteggerle quando Waczlaw far\u00e0 di tutto per non smascherare il suo giro.\nUn'arma da fantascienza.\nTrama.\nL'automobile di un corriere della mafia italiana viene fermata e rapinata da una donna bionda con un potente fucile ad onde elettromagnetiche. Le strane circostanze di questo misterioso incidente incuriosiranno parecchio Tom e Semir, fino a scoprire che l'autore di queste rapine \u00e8 una loro collega dell'LKA (Laura Becker) addetta alla sorveglianza telefonica, che \u00e8 in combutta con il boss italiano Alessio Corti.\nUna romantica vacanza.\nTrama.\nAndrea e Semir si prendono una vacanza fuori dal caos cittadino rifugiandosi in una vecchia casetta vicino al lago. Dall'altra parte del lago si sono rifugiati dei delinquenti a cui Semir si rivolger\u00e0 per sapere i risultati delle partite, in quanto non possiede n\u00e9 TV n\u00e9 radio nella propria casa. Semir chiede ad uno dei ladri se pu\u00f2 fare una telefonata a Tom poich\u00e9 non ha il cellulare con lui. I delinquenti capiscono che il vicino \u00e8 un poliziotto e cercano di ucciderli entrambi. Andrea e Semir scappano fino a che l'intervento della Polizia arriver\u00e0 in loro aiuto.\nPattini in autostrada.\nTrama.\nDegli skaters si divertono nel loro numero preferito, agganciarsi ai camion fermi alle stazioni di servizio per poi farsi trascinare in autostrada. Un ragazzo tenta l'impresa, seguito da due amici in auto, concluso il numero sale nel telone per aspettare la nuova sosta del veicolo che per\u00f2 trasporta armi rubate e si fermer\u00e0 in un vecchio stabilimento dove c'\u00e8 il trafficante che gestisce il giro. Lo stesso uomo \u00e8 anche colui che Semir e Tom pensano essere il responsabile del recupero di armi rubate per conto dell'esercito. Presto scopriranno che cos\u00ec non \u00e8 e ne seguiranno le tracce per arrestarlo.\nRicordi perduti.\nTrama.\nUn poliziotto viene trovato sull'autostrada in evidente stato confusionale. Alcuni indizi lo indicano come l'assassino di sua moglie, ma l'uomo non ricorda nulla dell'accaduto. Tom e Semir si occupano del caso.\nL'auditorium.\nTrama.\nUn furgone esplode facendo morire il guidatore mentre tenta di forzare un posto di blocco. Sul luogo vengono recuperati dei detonatori al mercurio che risultano essere stati rubati da un arsenale NATO. Tom e Semir si mettono sulle tracce dei criminali.\nScacco matto.\nTrama.\nUn antiquario viene ucciso dopo essere stato gettato fuori strada da un gruppo di gangster. Semir e Tom, arrivati sul posto, decidono di indagare e scopriranno che dietro c'\u00e8 un'organizzazione criminale che cerca di recuperare dei preziosi clich\u00e9.\nA tutti i costi.\nTrama.\nDue criminali litigano per avidit\u00e0 in quanto nessuno vuole dividere con l'altro il denaro, frutto di una rapina. I due gangster si sparano anche a vicenda: uno muore e l'altro rimane a terra gravemente ferito. Quest'ultimo verr\u00e0 soccorso da Schumann, un uomo di mezza et\u00e0 al quale \u00e8 appena stato negato un posto di lavoro e che si trova quindi in condizioni precarie. Il soccorritore si offre di portarlo all'ospedale ma viene minacciato dal criminale con una pistola: gli viene ordinato di prestargli assistenza evitando luoghi dove avrebbe potuto essere riconosciuto. Ben presto per\u00f2 anche lui inizia a stare male e Schumann cos\u00ec tenta di impadronirsi della valigia in modo da risolvere un po' dei suoi problemi economici. Esso per\u00f2 non sa che dietro ai due criminali, oramai entrambi morti, c'era un'organizzazione molto potente, cos\u00ec viene ben presto braccato. Toccher\u00e0 a Tom Kranich e Semir Gerkhan arrestare la banda e salvare la vita a Schumann.\nLa talpa.\nTrama.\nDue uomini attaccano un furgone che trasportava dei detenuti e liberano uno dei due carcerati, mentre l'altro si rifiuta di scappare con loro. Il mandante di questo attacco si chiama Gunnar Schrot e l'uomo che doveva essere liberato era suo fratello Manfred. Per un errore dei suoi scagnozzi, l'uomo liberato \u00e8 un altro, che per sicurezza, viene ucciso. Viene scoperto ad occultare il cadavere una vecchia conoscenza dell'autostradale, Einersomuller, detto Guber; interrogato da Tom Kranich e Semir Gerkhan, nega tutto. L'autostradale viene aiutata nelle indagini da Albert, un vecchio amico di Anna Engelhardt, che aveva fornito informazioni a Schrot sotto ricatto perch\u00e9 egli liberasse il fratello che voleva testimoniare contro di lui in tribunale e per questo andava ucciso. Il figlio di Albert viene rapito ed egli \u00e8 costretto a mentire per salvare suo figlio. L'autostradale riesce comunque a intervenire, a cogliere i malviventi sul fatto e a salvare Manfred."}
{"id": "1875397", "revid": "767487", "url": "https://it.wikipedia.org/wiki?curid=1875397", "title": "Scappa dalla stanza", "text": "Lo scappa dalla stanza, detto anche fuga dalla stanza o gioco di fuga (in inglese \"escape the room\"), \u00e8 un genere di videogiochi online (solitamente creati con Adobe Flash) che utilizzano un sistema \"punta e clicca\", ovvero si utilizza il solo mouse come sistema di controllo. In questi titoli, solitamente dotati di visuale in prima persona (ovvero dagli occhi del protagonista), si \u00e8 rinchiusi in una stanza (come una cella di un carcere, o all'interno di una casa) e si deve cercare di uscire, trovando oggetti nascosti. Per trovarli occorre interagire con l'ambiente, cercando nei vari punti della stanza; gli oggetti, che vengono posizionati in un inventario, possono in genere essere combinati fra loro perch\u00e9 diventino utili al prosieguo del gioco, ovvero al ritrovamento di una chiave o di qualunque cosa che permetta di uscire.\nUno dei primi esempi riconosciuti del genere \u00e8 \"MOTAS\" (\"Mystery Of Time And Space\"), creato nel 2001; tuttavia la maggior parte dei seguenti titoli che fanno parte della categoria sono limitati ad una sola locazione, mentre in \"MOTAS\" ne sono presenti diverse.\nAi videogiochi di questo genere si ispirano i giochi dal vivo delle \"escape room\"."}
{"id": "1875401", "revid": "869733", "url": "https://it.wikipedia.org/wiki?curid=1875401", "title": "Episodi di Squadra Speciale Cobra 11 (quinta stagione)", "text": "La quinta stagione della serie televisiva Squadra Speciale Cobra 11 \u00e8 stata trasmessa in prima visione in Germania da RTL in tre diversi periodi: dal 5 aprile al 31 maggio 2001 (episodi 64-69 secondo l'ordine di messa in onda, costituenti la stagione 9 di RTL), dall'8 novembre al 20 dicembre dello stesso anno (stagione 10 di RTL, comprendente gli episodi 70-75), e infine dal 14 marzo all'11 aprile 2002 per i rimanenti episodi (prima parte della stagione 11). In Italia \u00e8 stata trasmessa in prima visione da Rai 2 dal 31 ottobre al 21 novembre 2002, seguendo l'ordine di produzione degli episodi; \u00e8 stato tuttavia saltato il primo episodio, recuperato solo un anno e mezzo dopo, in occasione delle repliche.\nIl primo episodio ha durata doppia in quanto telefilm pilota della stagione.\nCaduta libera (1\u00aa e 2\u00aa parte).\nTrama.\nDue paracadutisti fanno una rapina e per sfuggire a Tom e Semir sequestrano un autobus di linea. Semir si trover\u00e0 al volante di quest'ultimo quando stanno per esplodere gli ordigni fissati dai malviventi. Si salver\u00e0 solo grazie a Tom che, avendolo promesso ad Andrea, rischier\u00e0 la sua vita per salvare quella del compagno, ammanettato al volante. L'episodio \u00e8 visibilmente ispirato al film Speed.\nNota: l'episodio \u00e8 stato trasmesso, gi\u00e0 in prima visione, diviso in una \"prima parte\" e in una \"seconda parte\", con relativo adattamento del titolo.\nVedova nera.\nTrama.\nUna donna il cui volto \u00e8 coperto da un velo nero esplode dei colpi di pistola provocando la morte di Frank Cocher, pregiudicato di Marsiglia uscito dal carcere 4 mesi prima e sposato con Melanie Schwarz. Tutto farebbe pensare che sia la vedova Schwarz l'assassina, che tuttavia ha un alibi per l'ora dell'omicidio. Tom e Semir fanno la conoscenza di Silvia Van Delore, francese di origine olandese, agente dell'Interpol, incaricata di indagare sulla morte di Frank, implicato in un grosso giro di droga con altri 3 complici. Lo scopo dell'operazione congiunta \u00e8 quello di trovare le persone con cui si incontrava Schwarz in Germania e indurle a testimoniare contro il capo dell'organizzazione, Michel La Perrine, il padrino di Marsiglia, contro cui in Francia non oserebbe testimoniare nessuno. L'operazione deve essere svolta al pi\u00f9 presto in quanto La Perrine ha inviato un killer per eliminare i suoi possibili accusatori. Nel frattempo nella sua azienda di esportazione vinicola Laubner incontra gli altri 2 complici, Cramberg e Hoffmann, per stabilire il da farsi, in seguito alla morte di Frank, unico contatto che avevano con il padrino. Rimasto solo, Laubner viene raggiunto da Melanie, con cui ha una relazione segreta. Nel frattempo Semir, Silvia e Tom, che si \u00e8 preso visibilmente una cotta per lei, scoprono che Frank era legato a Hoffmann, di cui Silvia si fa dare una fotografia. Il giorno seguente i tre poliziotti vanno a cercare Hoffmann, che scappa in moto verso una vecchia acciaieria ormai abbandonata. In seguito a una pericolosa colluttazione che Tom ingaggia con il malvivente Hoffmann cade dalla struttura metallica su cui si era arrampicato e viene raggiunto da Silvia che gli spezza il collo, facendo poi credere ai due colleghi di averlo trovato gi\u00e0 morto. Ben presto la polizia scopre che Melanie e il suo amante sono legati a Cranberg e questi viene quindi raggiunto nella sua villa da Silvia che, travestita con una parrucca nera, gli spara uccidendolo, facendo ricadere la colpa su Melanie. Appare chiaro che Silvia \u00e8 il killer che cerca di eliminare tutti coloro che hanno \u201ctradito\u201d cercando di mettersi in proprio nel traffico di droga. Intanto Tom, che ha passato con lei una notte di passione, vedendo che non rientra al comando, la raggiunge presso il suo albergo, dove \u00e8 in partenza per tornare a Marsiglia. Tom non sospetta ancora nulla, ma quando assieme a Semir si reca presso l'azienda vinicola di Luabner viene a sapere che la vera Silvia Van Delore \u00e8 stata trovata senza vita alla frontiere. In ogni caso Tom e la donna sono realmente innamorati e quando, in seguito a una sparatoria all'interno dell'azienda, lei resta ferita a morte Tom non pu\u00f2 far altro che darle l'ultimo saluto tenendola fra le proprie braccia in lacrime. Semir insegue Laubner che scappa con un autocarro, ma che finisce poco dopo in una scarpata perdendo anch'egli la vita.\nMi vuoi sposare?\nTrama.\nKlaus trova un modo particolare per chiedere alla sua fidanzata di sposarlo: indossa una maschera da porco e si fa fotografare con una maglietta con su scritto \"Tina mi vuoi sposare?\" da un giornalista mentre la sua macchina sfreccia a 220\u00a0km/h. Per poter vivere bene e dare tutto ci\u00f2 di cui hanno bisogno la futura moglie e il figlio in arrivo, Klaus si fa convincere a compiere una rapina. Sar\u00e0 compito di Semir e Tom prenderlo e salvarlo dagli altri complici, che vogliono ucciderlo.\nSognando l'America.\nTrama.\nTimo \u00e8 un pilota di kart e ha una gara importante, la cui vittoria gli permetterebbe un sospiratissimo viaggio in America. Per disputarla ha per\u00f2 bisogno di un nuovo motore. Cos\u00ec insieme alla sua fidanzata e al suo migliore amico ruba un'auto in un parcheggio. Poco dopo fanno una spiacevole scoperta: dentro al bagagliaio della macchina c'\u00e8 una valigetta che contiene documenti riservati e compromettenti. Timo esorta il suo amico a liberarsene, ed egli acconsente. La fame di soldi lo spinge per\u00f2 a chiedere una grossa somma di denaro al proprietario della valigetta. Semir Gerkhan e Tom Kranich dovranno far fronte all'omicidio dell'amico di Timo e al rapimento della fidanzata.\nFinto rapimento.\nTrama.\nSemir e Tom scortano una testimone che deve testimoniare contro il marito, in un trasferimento lungo l'autostrada. Proprio qui si compie il tentativo di eliminarla, sventato con un'azione magistrale dei due che riescono a salvarla e a portarla al sicuro. Intanto la sorella di Tom viene a fargli visita e il marito della donna fa pedinare il poliziotto, poich\u00e9 insieme a Semir sta proteggendo sua moglie. Nonostante la bravura alla guida della ragazza i malviventi riescono a catturarla per ricattare Kranich affinch\u00e9 scambi la testimone con la sorella. Tom si trova davanti a una dura scelta e non sa che fare; viene poi sospettato di essere una talpa ma con l'aiuto di Semir e dei colleghi inscena il rapimento della testimone e la porta al sicuro; sar\u00e0 il commissario Engelhardt a fingersi ostaggio di scambio per liberare la ragazza in una cava di ghiaia.\nL'ostaggio Semir.\nTrama.\nSemir insegue due rapinatori sull'autostrada, quando un'altra auto sfonda un posto di blocco e va a finire contro la prima vettura. Anche la seconda auto (quella che sfonda il posto di blocco) \u00e8 occupata da due rapinatori, uno dei quali riesce a fuggire, mentre l'altro viene ricoverato in ospedale. Quando Tom arriva in ritardo, Semir comincia a urlargli contro e i due litigano. Tom e Semir trovano una pista che potrebbe portarli a catturare il secondo malvivente ma, mentre Tom \u00e8 distratto, il rapinatore prende in ostaggio Semir. Tom viene avvertito dalla Engelhardt che il rapinatore che \u00e8 stato ricoverato in ospedale \u00e8 affetto da una forma di difterite contagiosa ed \u00e8 in quarantena. Di conseguenza anche l'altro rapinatore potrebbe essere malato e Semir \u00e8 con lui. A causa del rischio di infezione la vita di Semir non \u00e8 una priorit\u00e0 per i capi della polizia, cos\u00ec Tom decide di fare da solo per salvare la vita a Semir e ci riesce. Dopo aver catturato il fuggitivo, Tom e Semir vengono ricoverati anche loro in quarantena e Semir ne approfitta per scusarsi con Tom che lo perdona.\nCrash video.\nTrama.\nDei criminali reclutano un ex stuntman per realizzare video di incidenti dove le auto coinvolte non sono quelle di un set ma quelle dell'autostrada. I video realizzati devono essere spettacolari, cos\u00ec le auto vengono fatte esplodere piazzando cariche esplosive sotto alla macchina dello stuntman. Il guidatore dell'auto non \u00e8 mai presente sulla scena dell'incidente, cos\u00ec da allertare Semir e Tom che cominciano le indagini, durante le quali scoprono che il guidatore indossa sempre un casco. Ci\u00f2 li fa risalire al fatto che si tratta di incidenti programmati per fare incassi.\nPer Andrea.\nTrama.\nUn semplice incidente in Autostrada che coinvolge anche Andrea, si scopre essere poi premeditato e dietro a tutto c'\u00e8 proprio l'ex fidanzato di Andrea, Patrick O'Connor, respinto perch\u00e9 troppo ossessivo. Patrick O'Connor si rivela pi\u00f9 ossessionato del previsto e vuole Andrea a ogni costo: la tempesta di mail e di mazzi di fiori, spia ogni sua mossa, la riprende persino in casa mentre dorme o al parco mentre corre, fino a rapirla.\nTina e Aysim.\nTrama.\nTina e Aysim, amiche per la pelle, tornando da una festa accettano un passaggio da un amico del fratello di una delle due, Steeg, completamente sotto l'effetto di droga. Quando questo decide di violentarle, le ragazze riescono a ribellarsi e fuggire usando la sua auto. Una volta in salvo scoprono per\u00f2 che nel bagagliaio dell'auto sono nascosti parecchi soldi e una grande quantit\u00e0 di cocaina, appartenenti al capo di Steeg, che far\u00e0 di tutto pur di riavere la merce. Toccher\u00e0 ancora una volta a Tom e Semir salvare le ragazze e arrestare lo spacciatore che voleva ucciderle.\nQuestione d'onore.\nTrama.\nUn veicolo militare provoca un maxi incidente in autostrada, nel quale muore un soldato. Durante le indagini Tom Kranich (Semir Gerkhan non partecipa al caso) scopre che l'assassino \u00e8 il comandante del suo reparto, che ha agito con un complice. Durante la risoluzione del caso, un altro soldato innocente viene ucciso. Il movente riguarda il fatto che la figlia del maggiore \u00e8 morta di overdose di droga e il soldato assassinato la spacciava all'interno dell'esercito. Il maggiore si dimostra un uomo d'onore e preferisce suicidarsi, mentre il complice deve essere catturato con la forza.\nOmicidio colposo.\nTrama.\nGerd Hagemann causa un incidente in autostrada in cui muoiono due donne, una delle quali in procinto di sposarsi. In realt\u00e0 l'incidente \u00e8 stato causato dall'esplosione di una biella della macchina di Hagemann, che era stata sostituita da un'officina che montava bielle di scarsa qualit\u00e0.\nGioco sporco.\nTrama.\nMax esce di prigione, dove era stato per scontare la pena per una rapina. Intanto sull'autostrada Tom e Semir assistono a un omicidio: un elicottero precipita e il conducente rimane ucciso insieme al passeggero; subito i due scoprono che l'elicottero \u00e8 stato manomesso. Tom e Semir credono che il responsabile della morte di Fleischmann (l'uomo che pilotava l'elicottero) e di un suo socio sia proprio il terzo socio, Block. Ma quando lo stanno per arrestare Semir si accorge che l'assassino \u00e8 Max, che ha ucciso per vendicare il padre.\nVendetta privata.\nTrama.\nDurante una rapina in una stazione di servizio, due delinquenti feriscono gravemente un'ex collega di Tom Kranich, che morir\u00e0 pi\u00f9 tardi in ospedale. I due Heikko Dr\u00e4ger e Jens Habermann, sono in combutta con una donna, Jenny Peters, che \u00e8 la fidanzata di Jens e l'amante dell'altro. Quando Tom, afflitto dalla rabbia per la morte della collega, senza aspettare Semir irromper\u00e0 nella casa della Peters, trova Dr\u00e4ger e Habermann (che ha appena scoperto della relazione tra il complice e la fidanzata) ad accoglierlo, mentre la donna \u00e8 sotto la doccia. Per evitare troppi problemi, Dr\u00e4ger tramortisce Tom e poi uccide Habermann, predisponendo poi tutto per far credere che sia stato Tom a sparare. Il poliziotto viene dunque sospeso dal servizio. La donna, convinta dall'amante, testimonia che Dr\u00e4ger non si trovava nell'appartamento. Semir bluffando riesce a mettere il malvivente e la donna l'una contro l'altro. Dr\u00e4ger dice che comprer\u00e0 dei biglietti per scappare subito via dalla Germania: a seguirlo e a fargli perdere tempo ci penseranno Otto e Dieter, che per\u00f2 verranno aggrediti e legati nel loro veicolo. In aeroporto intanto la Peters scopre che nessun biglietto \u00e8 stato riservato per lei e, capendo di essere stata ingannata, racconta la vera versione dei fatti. Non resta che catturare Dr\u00e4ger: dopo una fuga nell'area aeroportuale, il poliziotto si trova di fronte, disarmato, l'uccisore della sua vecchia amica; egli per\u00f2 riesce a trattenersi.\nL'eredit\u00e0.\nTrama.\nUn cantiere viene distrutto e abbattuto sull'autostrada provocando un incidente. I sospetti ricadono su Georg Solms, fratello di Ludwig Solms, proprietario del cantiere, il quale non ha ricevuto niente dell'eredit\u00e0 del padre defunto. In realt\u00e0 Ludwig Solms era ricattato ed ha una relazione con Nora Blamberger, la quale ha fornito un testamento falso. La situazione si aggrava quando il ricattatore di Solms viene ucciso e Georg viene avvistato sul luogo del delitto.\nUna valigia dal cielo.\nTrama.\nUn barbone raccoglie una valigia piena di soldi caduta da un cavalcavia dell'autostrada a seguito di un incidente. Si trover\u00e0 nei guai, perch\u00e9 la valigia appartiene a un boss della mala che far\u00e0 di tutto per riprendersela.\nGiustizia sommaria.\nTrama.\nIl commissario Engelhardt si prende le ferie per passare una giornata con il suo compagno, ma mentre si trova in auto con lui arriva Lisa, figlia dell'uomo, che l'accusa di averlo fatto separare da sua madre ossia la sua ex moglie. Quindi per vendicarsi uccide il padre e rapisce la Engelhardt in modo da spacciarla per assassina.\nSolidariet\u00e0.\nTrama.\nSemir e Tom sono da un meccanico a cercare di estorcergli informazioni, poich\u00e9 questo viene probabilmente ricattato da una banda di malviventi, ma inutilmente. I due agenti si trovano poi a inseguire una macchina su cui stavano scappando i due, reduci da una spedizione punitiva. Anche Mona, amica dei poliziotti e proprietaria del \"Truckstop\" situato nelle vicinanze, si trova a dover pagare il pizzo. Ma proprio in concomitanza con l'arrivo dei malviventi, inizia a farsi vivo anche il proprietario del terreno sul quale il suo locale \u00e8 costruito. Offrendosi di aiutarla, vuole in realt\u00e0 farla sloggiare dal suo ristorante, cos\u00ec come con il meccanico, poich\u00e9 un suo socio d'affari ha intenzione di costruire un nuovo centro commerciale proprio su quell'area. Dopo averlo scoperto, Tom e Semir riescono a sventare anche il tentativo di demolire il locale con un tir lanciato contro l'edificio. Mona si sta per arrendere e mollare la sua attivit\u00e0, anche dopo il tentativo di omicidio del marito, ma con l'aiuto dei due riesce a incastrare l'affittuario."}
{"id": "1875402", "revid": "47767", "url": "https://it.wikipedia.org/wiki?curid=1875402", "title": "Candice Wilmer", "text": ""}
{"id": "1875403", "revid": "47767", "url": "https://it.wikipedia.org/wiki?curid=1875403", "title": "Shanti Suresh", "text": ""}
{"id": "1875404", "revid": "386574", "url": "https://it.wikipedia.org/wiki?curid=1875404", "title": "Simone Deveaux", "text": ""}
{"id": "1875405", "revid": "163662", "url": "https://it.wikipedia.org/wiki?curid=1875405", "title": "Episodi di Squadra Speciale Cobra 11 (sesta stagione)", "text": "La sesta stagione della serie televisiva Squadra Speciale Cobra 11 \u00e8 stata trasmessa in prima visione in Germania da RTL in tre diversi periodi: dal 18 aprile al 2 maggio 2002 (episodi 81-83 secondo l'ordine di messa in onda, costituenti la seconda parte della stagione 11 di RTL), dal 5 settembre al 7 novembre dello stesso anno (stagione 12 di RTL, comprendente gli episodi 84-92), e infine dal 13 marzo al 10 aprile 2003 per i rimanenti episodi (stagione 13). In Italia \u00e8 stata trasmessa in prima visione da Rai 2 dal 5 maggio al 7 luglio 2003, nella nuova collocazione in prima serata, seguendo l'ordine di produzione degli episodi.\nIl primo episodio ha durata doppia in quanto telefilm pilota della stagione.\nCorruzione/Corsa contro il tempo.\nTrama.\nTom e Semir fermano un camion pieno di armi illegali, successivamente ricevono una soffiata da un loro informatore che si riveler\u00e0 poi una trappola organizzata dai trafficanti per fare in modo che i due protagonisti vengano arrestati e non disturbino pi\u00f9 i loro traffici. Il piano prevede di uccidere l'informatore con la pistola di Tom e farli trovare sul posto svenuti con un grosso carico di droga. Ma grazie all'aiuto dei colleghi, Tom e Semir riescono ad evadere e a indagare su questa vicenda.\nNota: l'episodio, come tutti quelli a durata doppia, in Italia \u00e8 stato trasmesso in prima visione integralmente, e successivamente diviso in una \"prima parte \"e in una \"seconda parte \"in occasione delle successive repliche in fascia preserale, con relativo adattamento del titolo. Tuttavia, qualche anno dopo, a seguito della perdita della seconda parte, si \u00e8 reso necessario riacquistarla da RTL e ridoppiarla; le due parti sono state cos\u00ec erroneamente reintitolate \"Corruzione \"e \"Corsa contro il tempo\".\nIl piccolo.\nTrama.\nPadre (Peter Schmidt) e figlio (Robert Schmidt) stanno viaggiando in auto quando vengono speronati da due loschi individui al soldo di altrettanto misteriosi uomini. Il padre resta gravemente ferito e il figlio sotto choc non riesce a essere utile nelle indagini. Tom e Semir accudiranno e cercheranno di farsi amico il ragazzo per scoprire i mandanti.\nLa musica dei suoni.\nTrama.\nUna famosa pianista non vedente corre in mezzo all'autostrada confusa e disorientata; Tom e Semir scoprono che era stata rapita ma \u00e8 riuscita a fuggire, cos\u00ec, tentano di ripercorrere le fasi del suo rapimento e scoprire i responsabili.\nVendetta personale.\nTrama.\nSemir e Tom indagano su un omicidio che pare includere il figlio del ricchissimo Ernst Wagner, che abita in una prestigiosa villa situata in una foresta ai confini della citt\u00e0. In seguito la coppia viene a sapere di Vera Berger, fotografa, che sostiene di aver fotografato Wagner mentre uccideva a sangue freddo un altro uomo. In seguito anche il figlio di Wagner verr\u00e0 ucciso. Quest'ultimo in seguito ingaggia alcuni sicari facenti parte della sua organizzazione criminale, e dopo essere stati in pericolo molteplici volte insieme alla stessa Vera, i due ispettori riescono a uccidere Wagner dopo che ha tentato di annegare Tom, e eliminano la sua organizzazione.\nNella tana del lupo.\nTrama.\nIl proprietario di un'impresa di spedizioni sfonda un posto di blocco senza un motivo apparente. Tom e Semir indagano e scoprono un giro di corruzione.\nDoppia personalit\u00e0.\nTrama.\nSemir e Tom indagano, insieme a una bella psicologa che accende la gelosia di Andrea, su un serial killer che, per vendetta, cerca di uccidere tutti quelli che hanno avuto a che fare con la sua condanna per omicidio, dodici anni prima. Anche il Commissario Engelhardt \u00e8 in pericolo.\nUn incubo per Semir.\nTrama.\nMentre \u00e8 di pattuglia Tom chiede ad Andrea dove sia Semir, e nel frattempo vede un'auto sfrecciare a tutta velocit\u00e0 e cerca di farla accostare, ma l'auto continua incontrastata a correre fino a quando si ribalta diverse volte. Una volta ferma, Tom incredulo estrae dall'auto privo di sensi proprio il collega. L'auto risulta rubata e con essa \u00e8 stato commesso un omicidio. Tutte le prove sono contro Semir nel cui sangue sono state trovate tracce di alcool e di droga. Ma in realt\u00e0 si tratta di un trucco per incastrare Semir architettato da un malvivente che vuole vendicarsi del poliziotto, che lo aveva arrestato anni prima.\nRiconciliazione.\nTrama.\nJochen, il figlio di Dieter, ruba una macchina insieme alla sua ragazza, per\u00f2 l'auto appartiene a un pericoloso pirata informatico di nome Schmidt, che stava trasportando un CD contenente un trojan in grado di accedere a conti bancari. Quando scopre chi gli ha rubato l'auto, egli cerca di fare di tutto per riprenderselo.\nSognando Maiorca.\nTrama.\nAndrea e Semir hanno organizzato un romantico week-end a Maiorca ma un nuovo caso che coinvolge un gioiello e una lunga serie di omicidi rischia di far sfumare tutto. Come sempre Tom aiuter\u00e0 Semir a districare il groviglio di indizi in una corsa contro il tempo per non perdere il volo.\nSpalle al muro.\nTrama.\nUn uomo trovato sulla scena di un delitto viene arrestato da Tom e Semir; L'arrestato \u00e8 un agente della narcotici, che per difendersi dalle accuse arriva a sequestrare Andrea, Otto e Dieter. Tom e Semir indagando scoprono che \u00e8 coinvolta la Squadra Speciale della Polizia che sta gestendo la situazione del sequestro.\nMorte di un reporter.\nTrama.\nUn reporter viene a scoprire una societ\u00e0 illegale di smaltimento di rifiuti tossici e viene inseguito dai criminali fino ad arrivare a un'area di servizio, dove viene investito dalla Engelhardt. Una volta soccorso l'uomo viene ucciso.\nIl periodo blu.\nTrama.\nDei rapinatori assaltano un furgone portavalori per rubare alcuni quadri di altissimo valore. Durante l'inseguimento la Engelhardt rimane ferita e il ruolo del capo viene assegnato a Otto, che per\u00f2 non \u00e8 in grado di risolvere questo complicato caso.\nSenza piet\u00e0.\nTrama.\nUna giovane imprenditrice viene rinvenuta morta in un'area di parcheggio dell'autostrada. I sospetti ricadono sul meccanico dell'assistenza incidenti che ha gi\u00e0 dei precedenti per violenza. Bench\u00e9 inizialmente orientati verso la colpevolezza dell'uomo Tom e Semir scopriranno che la realt\u00e0 \u00e8 pi\u00f9 complicata di quello che appare.\nUn caso disperato.\nTrama.\nTom e Semir sono alla ricerca del pirata della strada che ha causato un incidente sull'autostrada, incidente in cui ha perso la vita una giovane ragazza. Durante lo svolgimento delle indagini Tom incontra una sua ex compagna di scuola con un marito dal comportamento non molto ortodosso.\nLa mano assassina.\nTrama.\nDurante una gara illegale tra auto uno dei ragazzi che guidavano rimane ucciso in un incidente. Durante i sopralluoghi Tom e Semir si rendono conto che in realt\u00e0 l'incidente \u00e8 stato causato da alcuni colpi di fucile sparati contro l'auto del ragazzo. Scopriranno che il ragazzo era stato pagato per testimoniare il falso in un processo che vedeva imputato il figlio di un noto avvocato, accusato di aver causato un incidente in cui era morto un giovane e la sua fidanzata era rimasta gravemente ferita. Le indagini li condurranno a scoperte sorprendenti.\nElsa (Elena).\nTrama.\nTom confessa a Semir di essere stato da una cartomante, la quale gli ha rivelato che presto conoscer\u00e0 la donna della sua vita. Intanto un pauroso incidente in autostrada, causato da un camion impazzito, porta Tom e Semir a indagare su di una societ\u00e0 di trasporti, nella quale lavora una bellissima donna di cui Tom si innamorer\u00e0.\nNota: il titolo con cui l'episodio \u00e8 stato mandato in onda in Italia \u00e8 chiaramente erroneo, dal momento che il nome della protagonista femminile \u00e8 Elena.\nL'addio.\nTrama.\nTom e la sua fidanzata Elena stanno per avere un bambino e sono momenti felici per Tom, ma l'ex fidanzato di Elena che Tom e Semir pensavano fosse morto, torna per vendicarsi e uccidere Tom, che incolpa di avergli provocato le bruciature di 2\u00ba grado sulla spalla e la parte destra del volto, per le quali soffre ogni giorno dolori terribili che deve alleviare con delle dosi di morfina. Al suo posto per\u00f2, per errore, muoiono Elena e il bambino che portava in grembo. Tom e Semir riescono a ritrovare il criminale, lo arrestano e smantellano la sua organizzazione ma per Tom questo \u00e8 stato un duro colpo; non riesce pi\u00f9 a continuare a essere un poliziotto e decide di rassegnare le dimissioni."}
{"id": "1875406", "revid": "599013", "url": "https://it.wikipedia.org/wiki?curid=1875406", "title": "Sam Carter", "text": "Biografia.\nFiglio di David, anch'egli internazionale per l' a fine anni ottanta del XX secolo, Sam Carter si impegn\u00f2 seriamente nel rugby solo alle scuole superiori, quando la sua altezza (2 metri) lo mise in evidenza per un possibile impiego come seconda linea.\nInquadrato nella formazione titolare di Super Rugby dei Brumbies di Canberra dal 2011, anno del suo esordio nel massimo torneo transcontinentale dell'Emisfero Sud, fu scelto nel corso del 2014 dall'allora C.T. degli \"Wallabies\" Ewen McKenzie come rimpiazzo di James Horwill, cui il pi\u00f9 giovane collega di ruolo fu preferito.\nIl debutto internazionale avvenne a Brisbane contro la il 7 giugno, e successivamente Carter prese parte a tutti gli incontri del Championship 2014."}
{"id": "1875414", "revid": "599013", "url": "https://it.wikipedia.org/wiki?curid=1875414", "title": "Harley-Davidson", "text": "La Harley-Davidson Motor Company \u00e8 una casa motociclistica statunitense, fondata a Milwaukee nel 1903. \nStoria.\nGli inizi.\nLe premesse alla fondazione dell'azienda si ebbero nel 1901 a Milwaukee quando i due ventenni amici d\u2019infanzia William Silvester Harley (29 Dicembre 1880 \u2013 18 settembre 1943) e Arthur Davidson (11 Febbraio 1881 \u2013 30 Dicembre 1950), montando su una bicicletta un motore da loro costruito, crearono un prototipo marciante di bicicletta motorizzata (siamo nei primissimi anni dello sviluppo del motociclismo). Il motore era un monocilindrico di con una corsa di . Questo mezzo venne realizzato nel garage dell'abitazione di Davidson, che misurava 3 metri per 5. Questo primo prototipo fu un disastro per le abbondanti perdite d\u2019olio e le forti vibrazioni scaricate sul telaio da bicicletta non sufficientemente robusto per sopportare peso e vibrazioni del motore.\nSenza perdersi d\u2019animo, i due amici aiutati da Walter Davidson (30 Settembre 1876 \u2013 7 Febbraio 1942) fratello maggiore di Arthur, per due anni lavorarono allo sviluppo di un nuovo motore ed un telaio pi\u00f9 specifico. Nel 1903 viene prodotta la prima \u201cvera\u201d Harley Davidson, su un telaio da bicicletta adattato per sopportare il nuovo motore monocilindrico di con una corsa di e un volano esterno di . Il telaio si ispirava alla \u201c1903 Milwaukee Merkel Mo.\u201d (disegnato da Joseph Merkel, fondatore della Flying Merkel). Un grosso aiuto al progetto di sviluppo del motore lo ebbero dal Ole Evinrude pioniere motoristico e futuro inventore del motore fuoribordo per uso nautico.\nProbabilmente la maggior parte delle parti meccaniche della \u201cnumero uno\u201d furono create presso la \u201cWest Milwaukee Railshop\u201d dove lavorava William A. Davidson (14 Ottobre 1870 \u2013 21 Aprile 1937) come responsabile delle attrezzature meccaniche.\nLa Harley-Davidson venne ufficialmente fondata il 28 agosto 1903 e a questa data si pu\u00f2 far risalire ufficialmente l'inizio della produzione in serie.\nNel 1904 fu aperta la prima concessionaria. Ciononostante la produzione di quell'anno rimase a quota tre.\nNel 1906 venne costruito il primo vero e proprio stabilimento produttivo, sito in Chestnut Street (attuale Juneau Avenue), dove ancora oggi si trova il quartier generale della Casa; il garage originale venne demolito accidentalmente durante la costruzione del nuovo edificio; questo nuovo impianto misurava 12 per 18 metri. Con l'avvio del nuovo stabilimento vennero prodotte 50 motociclette. In quest'anno, come aiuto alle vendite, viene prodotto il primo catalogo di moto al mondo.\nNel 1907 la produzione delle Harley-Davidson crebbe gradualmente e con i nuovi impianti fu possibile produrre 150 motociclette.\nIl 17 settembre viene ufficialmente fondata la Harley-Davidson Motor Company: quest'anno si rivel\u00f2 importante per la casa in quanto cominci\u00f2 la vendita, che prosegue tuttora, delle prime motociclette alle forze di polizia. In tale anno William A. Davidson (1870-1937) il fratello maggiore di Arthur Davidson si unisce alla Harley-Davidson Motor Company.\nNel 1909 viene introdotto il primo motore bicilindrico sperimentale a V di 45\u00ba, facendo nascere il \"V-Twin.\" Il primo prototipo fu presentato a febbraio al \"Chicago Automobile Show\". \"P\"er esigenze di potenza: la cilindrata era di 880 cm\u00b3 (53.68 in\u00b3) ed erogava soli 7 hp (5,2 kW), che comunque era una potenza circa doppia rispetto a quella fornita dai precedenti propulsori; la velocit\u00e0 massima che potevano raggiungere le moto di questo periodo era di un centinaio di km/h, un valore che poteva essere considerato molto buono per quell'epoca.\nLa produzione in quell'anno fu di ben 1.149 esemplari.\nNel 1911 negli Stati Uniti d'America, grazie anche al successo della Harley-Davidson che moltiplic\u00f2 la concorrenza, si annoveravano circa 150 diversi marchi motociclistici, tra i quali la Indian che divenne ben presto la concorrente principale di Harley-Davidson. In quell'anno \u00e8 stato introdotto un miglioramento del modello V-Twin. Il nuovo motore aveva valvole di aspirazione meccaniche, in contrapposizione alle valvole di aspirazione \"automatiche\" usate sui precedenti V-Twins. La cilindrata \u00e8 passata a 49,48 in\u00b3 (811 cm\u00b3). Il nuovo motore V-Twin del 1911 era pi\u00f9 piccolo di quelli precedenti, ma ha dato migliori prestazioni. \nNel 1912, Harley-Davidson introdusse il suo brevetto \"Ful-Floteing Seat\", cio\u00e8 di una sella completamente sospesa e ammortizzata da una molla a spirale all'interno del tubo del sedile con un'escursione di pi\u00f9 di 76m m. La tensione della molla poteva essere regolata in base al peso del guidatore. Harley-Davidson utilizz\u00f2 selle di questo tipo fino al 1958. In quell'anno viene utilizzato per la prima volta il logo Bar&amp;Shield, registrato e brevettato come marchio ed utilizzato ancora oggi come marchio ufficiale. Lo stesso anno, l\u2019azienda inizia le esportazioni verso il Giappone e la rete di concessionari degli Stati Uniti si estende a 200 filiali.\nNel 1913 lo stabilimento originale venne ingrandito e raggiunse una superficie di ben 28.000 m2. Nonostante la dura competizione la Harley-Davidson restava il costruttore pi\u00f9 importante e dominava anche le competizioni motociclistiche del periodo, utili per farsi pubblicit\u00e0. La produzione raggiunse la cifra record di 12.904 esemplari, rendendo la Casa americana uno dei principali produttori a livello mondiale, dopo appena dieci anni di vita. \nDurante l'anno viene creata una Scuderia con lo scopo di migliorare ancora le prestazioni dei motori, grazie all'esperienza portata da Bill Ottaway in fatto di tecnica e competizioni.\nNel 1914 grazie alla introduzione di un nuovo cambio a due marce concepito e brevettato da William Harley, si riusci ad aumentare la capacit\u00e0 delle motociclette di spostare carichi pi\u00f9 pesanti, e permise alla Harley-Davidson di introdurre sul mercato motociclette con sidecar adatte al trasporto di passeggero. Fino ad allora infatti le motociclette erano dotate di sola sella per il conducente, e questa novit\u00e0 consent\u00ec un notevole incremento di popolarit\u00e0 e vendite per il costruttore: la motocicletta diventa l'ideale per il tempo libero e le gite di famiglia.\nDal 1915 compaiono a catalogo del costruttore i primi esemplari di motociclette adattate ad uso professionale, i Motorcycle-truck, una sorta di motocarro a tre ruote con cassa di legno posizionata all'anteriore, idonea al trasporto di cose e quindi molto pratica per fare consegne a domicilio. Pi\u00f9 economiche di un'automobile o di un camion, venivano prodotte su richiesta e decorate con i loghi del committente. Vennero adottate anche dal servizio postale U.S. Mail.\nLa Prima Guerra Mondiale.\nNel 1917 gli Stati Uniti entrarono nel conflitto che da tre anni si era scatenato in Europa, pertanto i militari richiesero delle moto da poter utilizzare nelle operazioni. Le Harley-Davidson erano gi\u00e0 state testate dalle forze armate durante le schermaglie al confine con il Messico contro Pancho Villa, ma fu solo con la prima guerra mondiale che le motociclette furono adottate in grandi numeri (circa 45.000 esemplari). Si trattava di cinque modelli, due monocilindriche e tre bicilindriche (18F monomarcia, 18G e 18J dotate di tre marce) con propulsori di circa 1.000\u00a0cm\u00b3 di cilindrata. Nello stesso tempo HD consolidava la sua posizione di fornitore delle forze di polizia di tutto il Paese.\nGli anni '20 e la Grande Depressione.\nTerminato il conflitto, nel 1920 la Harley-Davidson era divenuto il pi\u00f9 grande costruttore di motociclette al mondo; nel frattempo, cessate le ostilit\u00e0, molte piccole case motociclistiche americane erano scomparse, lasciando la scena dominata da 3 o 4 marchi principali.\nLa ditta aveva inoltre sviluppato la propria rete di vendita anche all'estero, in modo da farsi trovare preparata ed incrementare le proprie dimensioni aziendali a scapito dei piccoli produttori: ora era presente in 67 paesi del mondo producendo ben 28.189 motociclette.\nIntanto proseguiva anche lo sviluppo tecnico e sportivo dei bicilindrici V-twin: infatti il 28 aprile 1921 fu raggiunta una pietra miliare nella storia del motociclismo, allorquando una Harley-Davidson fu la prima a raggiungere i 160\u00a0km/h (100 mph).\nDurante questo periodo vennero introdotte diverse novit\u00e0, tra cui un nuovo motore bicilindrico a V da 1.200 cm\u00b3 (74 in3) di cilindrata (1922), il tipico serbatoio detto \"Teardrop\" (in inglese 'goccia di lacrima', gi\u00e0 simile agli attuali serbatoi) (1925) ed il freno anteriore (1928).\nTuttavia, gi\u00e0 nel 1926 l'azienda decise di ritirarsi dalla competizione a causa dei forti investimenti richiesti e del calo delle vendite, dovuto non solo alla crisi economica incipiente, ma anche al grande successo dell'automobile, ormai primo mezzo di trasporto per gli americani, proprio a scapito della motocicletta (vedasi il successo della celebre Ford Model T, che vantava un prezzo di vendita analogo a quello delle H-D pi\u00f9 grandi).\nAd inizio anni '30 pertanto solo due costruttori restarono in attivit\u00e0: la Indian e appunto la Harley-Davidson (non a caso i due maggiori produttori nonch\u00e9 i due marchi pi\u00f9 tradizionali), con il fallimento di numerosi marchi storici quali ad esempio la celebre Excelsior-Henderson Motorcycle.\nDa notare che nel 1937 la Casa statunitense present\u00f2 un nuovo propulsore pi\u00f9 moderno, dotato di valvole in testa e di una cilindrata di 1.000 cm\u00b3, in grado di competere con i modelli Big twin della Indian (il cosiddetto \"Harley-Davidson Knucklehead\" che rester\u00e0 in produzione fino al 1947).\nLa Seconda Guerra Mondiale.\nCon l'ingresso degli Stati Uniti d'America nella seconda guerra mondiale in seguito all'attacco giapponese di Pearl Harbor (dicembre 1941) HD ritorn\u00f2 a produrre, in grandi numeri, motociclette per le forze armate; i modelli prodotti erano la WLA e la XA: quest'ultima era sostanzialmente una copia della BMW utilizzata dalla Wehrmacht, come l'originale era dotata di un motore bicilindrico boxer raffreddato ad aria, realizzata in pochissimo tempo su pressante richiesta dell'esercito americano, in quanto i militari erano rimasti impressionati dalla semplicit\u00e0 e affidabilit\u00e0 della motocicletta tedesca. In totale la Harley-Davidson produsse durante il secondo conflitto mondiale 88.000 motociclette, ma di queste solo un migliaio circa furono delle XA (il che ne fa attualmente il modello H-D pi\u00f9 raro dagli anni '40).\nVinta nel frattempo la Guerra, le moto prodotte in surplus e soprattutto quelle abbandonate dai soldati americani in Europa andarono ad alimentare il mercato post-bellico europeo: furono adottate infatti da molte forze armate e di polizia per anni e per alcuni aspetti contribuirono ad alimentare il sogno americano degli europei, oltre ad influenzare la tecnica produttiva delle case motociclistiche del Vecchio Continente. Un celebre esempio in tal senso si ha nel film \"Un americano a Roma\", dove Nando Meniconi (alias Alberto Sordi) guida una di queste moto, una WLA 750, anche nota come \"Liberator\" in quanto appunto portata in Europa dai liberatori americani.\nCon la fine del conflitto HD ritorn\u00f2 alla produzione civile, con la messa in commercio di un gran numero di bicilindriche di grande cilindrata ('big twin') motorizzate Knucklehead (Panhead dal 1948), che conobbero un buon successo commerciale in patria.\nIl dopoguerra e la crisi degli anni settanta.\nCon gli anni '50, rimasto l'unico marchio americano sul mercato (anche Indian dichiar\u00f2 infatti bancarotta nel 1953) la Harley-Davidson inizi\u00f2 a subire la concorrenza dei marchi inglesi sul mercato U.S.A. e ad assistere ad un rapido calo nelle vendite.\nUno dei modelli pi\u00f9 riusciti, lo \"Sportster\", fu realizzato il 27 gennaio 1957 e messo in produzione lo stesso anno, proprio al fine di contrastare la concorrenza inglese. La semplicit\u00e0 motoristica e della linea ne decretarono il successo sia come modello da strada che da pista nella versione \"R\" (attualmente \u00e8 l'unico modello ancora in produzione dagli anni '50).\nAltro tentativo di arginare la crisi fu quello di produrre piccole monocilindriche quali l'Harley-Davidson Hummer, sin dalla fine degli anni '40, e addirittura uno scooter (Harley-Davidson Topper dai primi anni '60), prodotti tuttavia troppo distanti dall'immagine tradizionale del Marchio americano e infatti non premiati da vendite particolarmente cospicue.\nIl calo nelle vendite e la conseguente crisi finanziaria e di liquidit\u00e0 aumentarono negli anni seguenti, nonostante la Sportster ed il lancio del Propulsore Harley-Davidson Shovelhead a met\u00e0 anni '60, propulsore che si rivel\u00f2, almeno inizialmente, poco affidabile anche per via dei frequenti trafilaggi d'olio.\nI problemi si accentuarono ulteriormente allorquando fecero il loro ingresso sui mercati mondiali le case giapponesi, sin dalla fine degli anni '60, in particolare la Honda con le sue quadricilindriche, motociclette che tolsero alla Casa americana il primato nelle vendite interne di moto di grossa cilindrata, nonch\u00e9 il redditizio mercato rappresentato dalle forze di polizia (a cui HD aveva venduto numerose Duo Glide ed Electra Glide).\nLa grave crisi finanziaria port\u00f2 nel 1969 alla vendita da parte degli eredi dei fondatori (Davidson) a favore della American Machine and Foundry \"AMF\" (compagnia metallurgica), portando quindi alla nascita della AMF-Harley-Davidson (marchio presente anche sui serbatoi della Harley del periodo). La AMF continu\u00f2 la produzione riducendo la forza lavoro ed i costi di produzione, a scapito della qualit\u00e0 e degli investimenti: le vendite diminuirono ulteriormente e la compagnia rischi\u00f2 seriamente la bancarotta, a dimostrazione dei gravi errori del management AMF.\nFu per\u00f2 in questo periodo che la AMF-Harley-Davidson, grazie al reparto corse del marchio italiano Aermacchi, nel frattempo incorporato, riusc\u00ec a conquistare gli unici titoli iridati della sua storia: nelle stagioni 1974, 1975 e 1976 del Campionato mondiale di velocit\u00e0, le moto italo-americane, condotte da Walter Villa, mieterono innumerevoli vittorie nei Gran Premi, aggiudicandosi quattro titoli piloti e due titoli costruttori, nelle classi 250 e 350. Si tratta delle uniche vittorie in gare sportive degne di nota del marchio americano dagli anni '30 (in seguito le Sportster continueranno per molti anni a gareggiare nei campionati americani di dirt-track con buoni risultati).\nLa rinascita.\nNel 1981 l'AMF rivendette la Harley-Davidson ad un gruppo di 13 investitori guidati da Vaughn Beals e Willie G. Davidson, erede di uno dei fondatori. Per evitare la scomparsa del celebre marchio americano, vennero quindi studiati i metodi seguiti dai concorrenti e in particolare dai costruttori giapponesi: vennero introdotte quindi delle novit\u00e0, quali il sistema just in time MAN (Material As Needed) che consisteva in un monitoraggio costante dell'inventario in modo che fosse stoccato solo quanto necessario, riducendo i costi del magazzino.\nSi punt\u00f2 finalmente sulla qualit\u00e0 e soprattutto si progett\u00f2 ex novo, con tecniche informatiche, una innovativa gamma di propulsori, denominati Harley-Davidson Evolution: in tal modo le vendite aumentarono rapidamente; fu per\u00f2 solo con l'introduzione del modello \"Softail Custom\" nel 1984 (FXSTC 'coda soffice': sistema di ammortizzatori adeguatamente posizionati ed occultati ad imitazione della linea dei vecchi telai rigidi delle \"Hydra Glide\") che HD torn\u00f2 ad esser leader nel mercato delle moto di grande cilindrata (sopra i 750\u00a0cm\u00b3), grazie anche e soprattutto ai nuovi propulsori Evo.\nIl nuovo modello softail \"Fat Boy\" nel 1990 conferm\u00f2 la grande ascesa della casa di Milwaukee, ormai tornata saldamente ai vertici del mercato e celebrata sugli schermi cinematografici, ad esempio nel film \"Terminator 2 - Il giorno del giudizio\", in cui Arnold Schwarzenegger guida appunto tale modello in una lunga sequenza di inseguimenti.\nIl consolidamento e gli anni 2000.\nNel 1998 la Harley-Davidson acquista la Buell Motorcycle Company con cui collaborava sin dagli anni '80 e che era nata proprio da una collaborazione tra la Casa di Milwaukee ed Eric Buell, ex ingegnere della stessa, al fine di penetrare il mercato delle sportive (tentativo peraltro non riuscito).\nNel 1999 viene prodotto il primo motore Twin Cam 88 (1450 cm\u00b3), e nel 2000 il primo motore Twin Cam 88, con il pressoch\u00e9 totale annullamento delle vibrazioni, montato sui modelli Softail. Entro il 1999 tutta la gamma Harley (eccetto la Sportster) monter\u00e0 tali propulsori. Nel frattempo, inizia la conversione dei modelli HD all'iniezione elettronica (peraltro gi\u00e0 opzionale a met\u00e0 anni '90 sui modelli Touring motorizzati Evo), processo che tuttavia si completer\u00e0 solo nel 2007.\nNel 2000 l'azienda americana presenta una speciale versione della Softail denominata FXSTD ('Deuce') dotata di inediti particolari come serbatoio allungato, forcella affusolata, ruota posteriore maggiorata e parafango curvo con faro incastonato 'a diamante', soluzione poi ripresa sul successivo modello V-Rod.\nNel 2001 inizia la produzione della rivoluzionaria V-Rod, innovativa sia nell'aspetto che nelle soluzioni tecniche: il motore infatti \u00e8 un bicilindrico raffreddato a liquido con i cilindri inclinati di 60\u00b0 anzich\u00e9 45\u00b0, dalla notevole potenza di 120 CVv, progettato in collaborazione con la casa automobilistica Porsche e non a caso denominato 'Revolution'; il telaio rinforzato di tali modelli \u00e8 realizzato con una nuova tecnica detta 'Idroforming' che utilizza getti d'acqua ad altissima pressione.\nNonostante tali innovazioni, o forse proprio a causa di esse, H-D non ottiene gli sperati successi di vendite, data anche la natura tradizionalmente e notoriamente conservativa della clientela Harley.\nNel 2006 H-D annuncia che la gamma 2007 eliminer\u00e0 il carburatore anche sui modelli Sportster, gli ultimi ad usare questo sistema di alimentazione, mentre i motori dei restanti modelli (twin cam) passano alla cilindrata di 1.584\u00a0cm\u00b3.\nL'11 luglio 2008 viene riportata la notizia che la Harley Davidson ha concluso un accordo per l'acquisto del gruppo italiano MV Agusta per circa 70 milioni di euro (109 milioni di dollari) per espandere il proprio business in Europa. L'operazione viene regolarmente conclusa all'inizio di agosto dello stesso anno.\nMa gi\u00e0 dopo un paio di anni, in seguito a problemi finanziari dovuti alla crisi economica ed allo scarso numero di motociclette vendute, HD rivende la MV Agusta per la simbolica cifra di un euro; inoltre il marchio Buell Motorcycle Company viene soppresso.\nDal 2010 ad oggi.\nNonostante la Harley Davidson sia sempre stata considerata come un marchio conservatore, rimasto molto fedele ai progetti tradizionali e raramente incline alle novit\u00e0, negli ultimi anni sembra aver optato per progetti pi\u00f9 innovativi.\nIl 2014 \u00e8 caratterizzato dall'inizio della vendita sui mercati europeo ed americano della Street 750, che monta il nuovo propulsore denominato Revolution X e prodotto in India (nelle cilindrate 500 e 750). \nTali propulsori sono derivanti dal progetto del motore Revolution della V-Rod, infatti sono dotati di raffreddamento a liquido e cilindri inclinati a 60\u00b0 con 4 valvole in testa. La trasmissione \u00e8 a sei marce come ormai per quasi tutti i nuovi modelli, ad esclusione delle Sportster, mentre la distribuzione \u00e8 la classica finale a cinghia dentata in kevlar. L'estetica dei modelli \u00e8 in stile custom ma pi\u00f9 \"urbana\", essendo queste delle motociclette leggere e destinate ad una clientela verosimilmente giovane e nuova per la Casa, un po' come accadde alla presentazione della Sportster negli anni '50.\nInoltre nel 2014 viene presentato il Progetto LiveWire: si tratta della prima motocicletta interamente elettrica della casa di Milwaukee. Per promuovere il nuovo modello \u00e8 stato organizzato un tour strutturato con tappe in tutti gli USA e che offre la possibilit\u00e0 di testare la nuova moto direttamente su strada.\nL'autunno del 2017 vede la scomparsa sia della storica gamma Harley-Davidson Dyna Glide, ora assorbita dalla gamma Softail, che della gamma V-Rod, che non ha conquistato i favori del pubblico, nonch\u00e9 la presentazione dei nuovi propulsori Milwaukee-Eight. Vengono inoltre apportate numerose modifiche ai telai delle Softail.\nPropulsori.\nIl motore classico della Harley-Davidson \u00e8 il bicilindrico a V con i cilindri inclinati di 45\u00b0, il cui progetto \u00e8 coperto da numerosi brevetti; le bielle sono vincolate ad un'unica manovella dell'albero motore e questo fa s\u00ec che venga prodotto il caratteristico rumore di scarico (reso in inglese come 'potato-potato').\nLa Harley-Davidson cerc\u00f2 anche di brevettare il suono del suo motore, peraltro rinunciandovi nel 2000.\nI primi modelli Harley-Davidson utilizzavano motori per cos\u00ec dire 'artigianali' o comunque prodotti in piccolo numero e caratterizzati da scarsa standardizzazione; a questi seguirono:\nBig V-twins\nSmall V-twins:\nRevolution:\nRevolution X: \nDenominazione dei modelli.\nLa denominazione dei modelli della Harley-Davidson pu\u00f2 essere estremamente lunga, per esempio FLHTCSE e talune combinazioni non hanno significato se si utilizzano i criteri generalmente indicati. Ad ogni modo, in genere la prima lettera F sta per 'Big Twin', M per 'Military', X per 'Sportster', V per 'V-Rod'.\nAltre iniziali sono: B per 'Belt Drive', C per 'Classic' o in qualche caso 'Custom', D per 'Dyna Glide', E per 'Electric start', F per 'Fat Boy', H per 'High compression' (propulsore potenziato), I per 'Fuel injection', LR per 'Low Rider', P per 'Police' (versione per le forze di polizia), R per 'Race' ovvero 'Rubber mounted' (motore su silent block), S per 'Sport' ovvero 'Springer' (la celebre forcella sdoppiata e dotata di molle), SB per 'Single belt final drive' (cinghia finale di trasmissione), ST per 'Softail', T per 'Touring', WG per 'Wide Glide' , SE per 'Screamin' Eagle', U per 'Ultra'. In ogni caso non si tratta di regole troppo rigide.\nSolitamente le prime due lettere FX indicano la presenza di pedalini per i piedi, mentre FL indica la presenza di vere e proprie pedane.\nEsistono peraltro modelli speciali, di produzione limitata, non distinti da sigle specifiche ma spesso numerati: tra questi, ad esempio, la Electra Glide Classic Liberty Edition, realizzata nel 1986 e di cui si contano circa 600 esemplari.\nSolitamente HD ha l'abitudine di presentare modelli commemorativi, ad esempio in occasione degli anniversari dalla fondazione della Casa nel 1903 (ad esempio 95\u00b0, 100\u00b0, 105\u00b0, ecc.) caratterizzati da denominazioni, colorazioni ed accessori particolari.\nQui di seguito vengono elencate le diverse famiglie di Harley-Davidson, distinte essenzialmente in base al telaio:\nCommemorazioni.\nNel 2003 la Harley-Davidson Motor Company ha celebrato il suo 100\u00ba compleanno: durante il fine settimana della Festa del Lavoro la citt\u00e0 di Milwaukee ha ospitato il pi\u00f9 grande raduno di moto nella storia della casa.\nLa Casa, per commemorare l'evento, ha messo in commercio per tutti i modelli 2003 l'edizione centenario, molto ricercata, con speciali colorazioni e serbatoi, oltre ad una nuova serie di abbigliamento (come peraltro avviene regolarmente ogni 5 o dieci anni).\nNel 2004 i quattro fondatori sono stati inseriti nella \"Labor Hall of Honor\", omaggio postumo che viene fatto agli americani che si sono distinti per meriti lavorativi. Il monumento si trova a Washington DC, presso il Frances Perkins Building, sito in Constitution Avenue al numero 200.\nIl 12 luglio 2008 sempre a Milwaukee viene inaugurato l'Harley-Davidson Museum.\nHarley Owners Group.\nLa Harley-Davidson ha fondato, il 27 gennaio 1983 (in occasione del 26\u00ba anniversario della nascita del modello Sportster), l'HOG (Harley Owners Group) in risposta al crescente desiderio dei possessori di moto Harley di avere un gruppo organizzato per condividere la propria passione e mostrare il proprio orgoglio. Nel 1985 erano 49 i club locali che erano nati in tutti gli USA, con un totale di 60.000 associati.\nQuesta crescita rapida \u00e8 continuata negli anni novanta e nel 1991 l'associazione divenne internazionale con il primo raduno tenutosi in Inghilterra a Cheltenham. In tutto il mondo i membri dell'HOG sono oltre 150.000 con circa 700 chapters.\nCome successo durante gli anni '90 l'Harley Owners Group si \u00e8 diffuso in tutto il mondo. In Asia ci sono associazioni a Singapore e a Kuala Lumpur in Malaysia. Nel 1999 il numero dei club (Chapters) ha raggiunto la cifra di 1.400. Nel 2005 i membri erano pi\u00f9 di 1.000.000 e fanno della Harley Owners Group la pi\u00f9 grande organizzazione motociclistica di marca al mondo.\nIl marchio nella cultura di massa.\nLe iconiche moto della Harley-Davidson sono apparse in numerose pellicole cinematografiche, fra cui \"Il selvaggio\", \"Easy Rider,\" \"Harley Davidson &amp; Marlboro Man\", \"Terminator 2 - Il giorno del giudizio\", \"Ghost Rider\", \"I mercenari\" e \"Captain America - Il primo Vendicatore\" e nella serie televisive \"Renegade\" e \"Sons of Anarchy\".\nNel 2016 \u00e8 stata anche realizzata una serie TV in tre episodi intitolata \"Harley and the Davidsons\". La serie racconta la storia dei creatori del celebre marchio dagli inizi ed \u00e8 stata trasmessa in Italia nel settembre 2016 da DMAX, che ha chiamato per l'occasione il cantante Max Pezzali a introdurre i tre episodi della serie, raccontando anche come \u00e8 nata la sua passione per lo storico marchio.\nNumerose sono le star italiane e internazionali del mondo dello spettacolo appassionate di Harley-Davidson, come Arnold Schwarzenegger, Lorenzo Lamas, Mickey Rourke, George Clooney, Brad Pitt, Johnny Depp, Bruce Springsteen, Vasco Rossi, Luciano Ligabue, Terence Hill e Max Pezzali. Pezzali \u00e8 anche socio della concessionaria autorizzata Harley-Davidson a Pavia e il nome del suo gruppo musicale \u00e8 stato scelto proprio in tributo al modello Sportster della Harley-Davidson la cui cilindrata minore \u00e8 di 883\u00a0cm\u00b3."}
{"id": "1875415", "revid": "12290", "url": "https://it.wikipedia.org/wiki?curid=1875415", "title": "Black oil", "text": ""}
{"id": "1875419", "revid": "281901", "url": "https://it.wikipedia.org/wiki?curid=1875419", "title": "Isopodi", "text": ""}
{"id": "1875427", "revid": "76963", "url": "https://it.wikipedia.org/wiki?curid=1875427", "title": "Jack Johnson (attore)", "text": "Nipote del regista Nunnally Johnson e dell'attrice Dorris Bowdon, meglio conosciuto per la sua interpretazione di Will Robinson nel film del 1998 \"Lost in Space\", Johnson ha vissuto a Los Angeles prima di frequentare la \"Wesleyan University\" nel Connecticut.\nChitarrista nella band \"Retreat From Paradise\" e compositore di musica classica (che \u00e8 stata anche trasmessa via radio), Johnson ha conseguito, per la sua carriera come giovane attore, 2 candidature nel 1999, per un Young Artist Award e un Saturn Award, entrambe avute per il film \"Lost in Space\" (1998)."}
{"id": "1875428", "revid": "729019", "url": "https://it.wikipedia.org/wiki?curid=1875428", "title": "MTV The Most", "text": "MTV The Most \u00e8 un programma a puntate, nato nel 2008 e presentato dal vj Francesco Mandelli. Il programma \u00e8 giunto alla terza stagione.\nPrima e seconda edizione.\nOgni puntata \u00e8 strutturata sotto forma di classifica, composta da 10 posizioni, dedicate ai momenti migliori della carriera di un dato gruppo o cantante. Alla fine del programma segue MTV The Most Videos, una classifica dei cinque o sei migliori video dell'artista a cui \u00e8 stata dedicata la puntata.\nNuova edizione.\nA partire da marzo 2009 \u00e8 iniziata la terza edizione dello show, con una novit\u00e0; da questa edizione si orienter\u00e0 verso uno sviluppo tematico e di scenario e non pi\u00f9 di monografie. Tratter\u00e0 infatti in ogni puntata un tema diverso. Lo stile di vita, gli scandali, i gossip, le bellezze e gli idoli caratterizzano i temi che verranno affrontati:\nSensational Babes.\nLe donne pi\u00f9 sexy ed esplosive della musica e del grande schermo.\nTeen Idols.\nGli idoli dei teens di oggi e del scenario passato.\nExpensive Lifestyles.\nTutti i vizi delle star che vivono uno stile di vita solo nel lusso.\nSexy Boys.\nLe icone maschili e gli idoli \"da poster\".\nStar Fights.\nI combattimenti e le sfide pi\u00f9 suggestive delle star internazionali\nGay Icons.\nLe icone gay di oggi e di ieri\nPlastic Celebrities.\nTutti i divi che hanno usato la plastica."}
{"id": "1875431", "revid": "281901", "url": "https://it.wikipedia.org/wiki?curid=1875431", "title": "Panzarolo", "text": ""}
{"id": "1875433", "revid": "281901", "url": "https://it.wikipedia.org/wiki?curid=1875433", "title": "Orsinigobius punctatissimus", "text": ""}
{"id": "1875434", "revid": "125731895", "url": "https://it.wikipedia.org/wiki?curid=1875434", "title": "Parco nazionale della Fru\u0161ka Gora", "text": "Il parco nazionale della Fru\u0161ka Gora () \u00e8 un'area naturale protetta che si estende per 25.525 ettari intorno alla omonima bassa catena montuosa lunga circa 80\u00a0km e isolata all'interno della pianura pannonica, nella regione serba della Voivodina al confine con la Croazia.\nAll'interno del parco, che assunse tale status nel 1960 anche per la grande variet\u00e0 di fauna appartenente a specie protette, scorrono i fiumi Danubio a nord e Sava a sud che corrono parallelamente alla catena montuosa.\nLe valli della Fru\u0161ka Gora sono coperte di pascoli e campi fertili, numerose vigne e frutteti che decorano i pendii pi\u00f9 bassi, mentre le aree pi\u00f9 elevate, oltre i 300 metri, sono coperte di fitte foreste decidue. Sul suo territorio, nel corso dei secoli sono stati costruiti 35 monasteri ortodossi.\nFlora e fauna.\nNel parco della Fru\u0161ka Gora sono presenti 1500 specie diverse di vegetazione, molte delle quali, assolute rarit\u00e0, vivono esclusivamente in questa regione. Tra le specie pi\u00f9 importanti e pi\u00f9 diffuse, vi sono esemplari appartenenti alle ranuncolacee e alle orchidee.\nIl 90% del territorio \u00e8 ricoperto da boschi e foreste che sono uno specchio della biodiversit\u00e0 che caratterizza l'area. Numerose sono, infatti, le specie arboree presenti: le pi\u00f9 numerose sono i c\u00e0rpini, i tigli e le querce. I boschi sono alternati a steppe, creando un interessante territorio di studio per gli esperti e gli appassionati di botanica che si recano qui dal XVIII secolo. L'area \u00e8 anche meta di geologi e paleontologi.\nLa biodiversit\u00e0 \u00e8 una caratteristica che riguarda anche la fauna. Sono state classificate pi\u00f9 di 110 specie di uccelli, tra le quali l'aquila e il corvo sono assai diffusi; numerosi sono anche i rettili e i piccoli roditori: per questi sono state organizzate oasi faunistiche per la riproduzione e il transito degli animali migratori. Un'importante risorsa per la regione sono le api che vengono allevate per la produzione di miele, venduto in tutta la Serbia.\nMonasteri ortodossi.\nI monasteri della Fru\u0161ka Gora furono edificati in gran parte tra il XV e il XVIII secolo.\nCostruiti in un periodo di grandi migrazioni, furono protagonisti di tutta la storia della nazione serba: mete di pellegrinaggi e luoghi di rifugio durante le persecuzioni. Erano tra i fulcri della resistenza contro il potere ottomano, luoghi di conservazione dei tesori della spiritualit\u00e0 e dell'arte ortodossi nei secoli dell'occupazione. Furono eretti tutti all'interno di un'area circoscritta, di 50\u00a0km di lunghezza per 10 di altezza.\nDei 35 costruiti, oggi ne rimangono solamente 15: Kru\u0161edol (\u041a\u0440\u0443\u0448\u0435\u0434\u043e\u043b), Petkovica (\u041f\u0435\u0442\u043a\u043e\u0432\u0438\u0446\u0430), Rakovac (\u0420\u0430\u043a\u043e\u0432\u0430\u0446), Velika Remeta (\u0412\u0435\u043b\u0438\u043a\u0430 \u0420\u0435\u043c\u0435\u0442\u0430), Div\u0161a (\u0414\u0438\u0432\u0448\u0430), Novo Hopovo (\u041d\u043e\u0432\u043e \u0425\u043e\u043f\u043e\u0432), Staro Hopovo (\u0421\u0442\u0430\u0440\u043e \u0425\u043e\u043f\u043e\u0432\u043e), Jazak (\u0408\u0430\u0437\u0430\u043a), Mala Remeta (\u041c\u0430\u043b\u0430 \u0420\u0435\u043c\u0435\u0442\u0430), Grgeteg (\u0413\u0440\u0433\u0435\u0442\u0435\u0433), Beo\u010din (\u0411\u0435\u043e\u0447\u0438\u043d), Privina Glava (\u041f\u0440\u0438\u0432\u0438\u043d\u0430 \u0413\u043b\u0430\u0432\u0430), \u0160isatovac (\u0428\u0438\u0448\u0430\u0442\u043e\u0432\u0430\u0446), Kuve\u017eedin (\u041a\u0443\u0432\u0435\u0436\u0435\u0434\u0438\u043d), e Vrdnik-Ravanica (\u0412\u0440\u0434\u043d\u0438\u043a-\u0420\u0430\u0432\u0430\u043d\u0438\u0446\u0430).\nQuelli di Sisatovac, Novo Hopovo, Vrdnik-Ravanica, Beo\u010din, Privina Glava e Jazak sono stati danneggiati dai bombardamenti della NATO nel 1999, e i danni prodotti ancora sono visibili. L'UNESCO li ha inseriti nel programma di protezione e conservazione.\nAttivit\u00e0 turistiche.\nLa Fru\u0161ka Gora \u00e8 meta di turismo naturalistico e sportivo: viene sfruttata come luogo per praticare arrampicate, trekking e gite in bicicletta, pesca e caccia.\nIl luogo di partenza per le escursioni e per le visite ai monasteri \u00e8 il villaggio di Sremski Karlovci, mentre la sede dell'ente parco si trova nella municipalit\u00e0 di Sremska Kamenica, nel comune di Novi Sad.\nLe autorit\u00e0 del Parco nazionale hanno organizzato strutture ricettive e ricreative all'interno dell'area."}
{"id": "1875435", "revid": "281901", "url": "https://it.wikipedia.org/wiki?curid=1875435", "title": "Ghiozzetto striato", "text": ""}
{"id": "1875437", "revid": "287204", "url": "https://it.wikipedia.org/wiki?curid=1875437", "title": "Lacapelle-del-Fraisse", "text": "Lacapelle-del-Fraisse \u00e8 un comune francese di 317 abitanti situato nel dipartimento del Cantal nella regione dell'Alvernia-Rodano-Alpi."}
{"id": "1875452", "revid": "125685518", "url": "https://it.wikipedia.org/wiki?curid=1875452", "title": "Omicidio di Ivo Zini", "text": "L'omicidio di Ivo Zini avvenne a Roma il 28 settembre 1978 durante gli anni di piombo e vide come vittima il militante del Partito Comunista Italiano Ivo Zini, ucciso da un commando che le successive indagini ipotizzarono essere riferibile all'area neofascista romana.\nStoria.\nLaureato da poco in scienze politiche, la sera del 28 settembre 1978 si era recato, come abitualmente faceva, nella storica sezione romana del PCI dell'Alberone in via Appia Nuova 361, per leggere la copia dell'\"Unit\u00e0\" che veniva esposta in bacheca: essendo appassionato di cinema, voleva vedere la programmazione dei film proiettati nei vari cinema della zona. Era insieme a due amici, Vincenzo De Blasio, di 28 anni, e Luciano Ludovisi, di 30; Ivo, di 24 anni, era il pi\u00f9 giovane. Mentre leggevano gli articoli, da una Vespa bianca scesero due individui a volto coperto con in pugno un'arma da fuoco ed esplosero quattro colpi sui tre ragazzi. La velocit\u00e0 dell'azione imped\u00ec ai tre la fuga, Vincenzo e Ivo rimasero a terra, mentre Luciano rimase miracolosamente illeso.\nImmediatamente si vide che Ivo, colpito in pieno petto, era gravemente ferito, mentre per Vincenzo, colpito al polso e alla gamba, le condizioni sembravano meno gravi. Portato con l'ambulanza all'ospedale San Giovanni, Ivo vi mor\u00ec poco dopo. Verso le 23:00 l'agguato omicida venne rivendicato dai Nuclei Armati Rivoluzionari, che si assunsero la paternit\u00e0 del gesto con una telefonata al giornale \"Il Messaggero\".\nL'assassinio venne perpetrato dopo quello duplice dei due giovani Fausto e Iaio del CS Leoncavallo a Milano e di Walter Rossi, ucciso l'anno prima. Segu\u00ec a essi una grande mobilitazione della societ\u00e0 civile contro le violenze neofasciste.\nProcesso.\nL'indiziato principale per questo omicidio, secondo dichiarazioni del pentito Cristiano Fioravanti (terrorista di estrema destra collegato ai nuclei armati rivoluzionari) che scagionavano i due fondatori Valerio Fioravanti e Alessandro Alibrandi, era da individuare tra i fascisti che frequentavano la sezione di via Siena 8, in cui all'epoca confluivano sezioni provenienti da altre zone di Roma: quelle della Montagnola, della Balduina, di via Noto e del rione Prati. Proprio da quest'ultima part\u00ec l'inchiesta, che individu\u00f2 in Mario Corsi, detto Marione, uno degli esecutori materiali dell'omicidio.\nNel 1985 Corsi venne prosciolto per non aver commesso il fatto; la sentenza \u00e8 stata poi ribaltata in appello il 19 aprile con la condanna a 23 anni di carcere; in base alla sentenza della Corte d'Assise di Appello di Roma venne emesso un mandato di cattura per Corsi, ormai latitante a Londra. Il 9 novembre 1987 viene arrestato a Roma, dagli agenti della Digos, dopo che era rientrato da alcune settimane dalla sua latitanza nel Regno Unito. Il 9 aprile 1987, la Corte di Cassazione dispose un nuovo processo per Corsi per l'omicidio Zini, in cui venne assolto, sentenza poi confermata definitivamente nel 1989."}
{"id": "1875453", "revid": "339392", "url": "https://it.wikipedia.org/wiki?curid=1875453", "title": "Scuola Ispettori e Sovrintendenti", "text": ""}
{"id": "1875456", "revid": "729019", "url": "https://it.wikipedia.org/wiki?curid=1875456", "title": "Stazione di Pratignone", "text": "La stazione di Pratignone \u00e8 una fermata ferroviaria posta sul tronco comune alle linee Bologna-Firenze e Firenze-Lucca.\nStoria.\nLa fermata venne attivata nel 1988, \nStrutture e impianti.\nLa fermata dispone di 4 binari passanti. Il 1\u00b0 e il 2\u00b0 sono dedicati alla direttissima, pertanto non dispongono di nessuna banchina, mentre sul 3\u00b0 si fermano i treni per Firenze e sul 4\u00b0 quelli per Prato.\nNon esiste biglietteria n\u00e9 personale di terra, e le informazioni sia visive che sonore sono automatizzate.\nMovimento.\nEffettuano fermata i treni a breve e media percorrenza, concentrandosi in orari utili al pendolarismo di studenti e lavoratori, che si muovono nell'Area metropolitana Firenze - Prato - Pistoia.\nServizi.\nLa stazione dispone di:"}
{"id": "1875457", "revid": "647919", "url": "https://it.wikipedia.org/wiki?curid=1875457", "title": "Schtroumpfs", "text": ""}
{"id": "1875463", "revid": "183737", "url": "https://it.wikipedia.org/wiki?curid=1875463", "title": "Clanio", "text": "Il Clanio (in antico \"Clanius\" o \"Clanis\") \u00e8 un fiume della Campania. Assieme al Sebeto, al Volturno e al Sarno costituisce un'importante risorsa idrografica dell'area della Pianura Campana compresa fra il basso Volturno, il Matese, i monti del Partenio, i monti Tifatini (in cui si trovano le sue sorgenti), i Campi Flegrei e il mare.\nEtimologia.\nVeniva chiamato dagli autori greci \"\u0393\u03bb\u03b1\u03bd\u03b9\u03c2\" o \"\u039a\u03bb\u03b1\u03bd\u03b9\u03c2\". L'etimologia greca del nome viene fatta risalire all'abbondanza di viole che spontaneamente nascevano sulle sue rive.\nSecondo un'etimologia incerta, dal nome del fiume - \"Clanius\" o \"Glanius\" in epoca latina, pi\u00f9 tardi trasformato in \"Lanius\" - deriverebbe la denominazione di \"Regi Lagni\", opera di canalizzazione e bonifica idraulica effettuata tra il nel 1610 e il 1616 dal vicer\u00e9 Pedro Fern\u00e1ndez de Castro, durante il predominio spagnolo in Italia. Una diversa ipotesi etimologica \u00e8 quella che vede l'idronimo \"Clanio\" formalmente equivalente ad altri che, sia in Campania che in altre zone d'Italia (nonch\u00e9 in una pi\u00f9 vasta area linguistica che trova elementi di conferma in Grecia e nell'antica Hispania), appaiono compatibili con antecedenti comuni ad esiti quali \"lagno\", \"Chiani\", \"Glanis\" eccetera. In questo modo il nome del Clanio viene ricondotto a una designazione tanto remota e recessiva quanto generica, e proprio per questo ne viene ristabilito il valore storico e linguistico.\nLe acque del Clanio, talora impetuose (tanto da inondare pi\u00f9 volte nelle epoche antiche l'agro di Acerra, di Aversa e di Atella, tendevano a stagnare presso Liternum, nella zona dell'odierno Lago di Patria, non a caso chiamato \"Lagno\"); per risolvere tale problema furono approntate importanti opere idrauliche fin dal 1539. I lavori furono realizzati in maniera pi\u00f9 sistematica tra il 1610 e il 1616, con la realizzazione, come detto, del reticolo di canalizzazioni dei Regi Lagni, sotto la direzione dell'architetto Domenico Fontana; con tale opera, il Clanis fu artificialmente irregimentato e portato a sfociare 9\u00a0km pi\u00f9 a nord, a Pinetamare.\nIn seguito, fino al XX secolo, si provvide a una manutenzione abbastanza funzionale, prima che le aree fossero diffusamente cementificate, provocando non pochi guasti di tipo idrogeologico.\nAspetti folkloristici.\nSan Cesario di Terracina, condannato ad essere annegato nel mare di Terracina, \u00e8 da sempre invocato contro le inondazioni del Clanio; infatti il tempietto paleocristiano di San Cesario in Marcianise sorgeva a ridosso del Clanio: in passato le acque di questo fiume sono state molto impetuose ed il territorio di Marcianise divenne progressivamente paludoso a causa delle sue continue inondazioni.\nLa chiesetta di San Cesario a Marcianise sorgeva nel piccolo borgo di Campocipro, nelle vicinanze di Airola, situata sulla strada direttrice che univa la Capua Antica a Orta di Atella"}
{"id": "1875465", "revid": "767487", "url": "https://it.wikipedia.org/wiki?curid=1875465", "title": "Rainer Ernst", "text": "Carriera.\nClub.\nDopo aver militato fino all'et\u00e0 di 14 anni nella Dinamo Neustrelitz, pass\u00f2 nel 1978 alla Dinamo Berlino, la squadra dominatrice del calcio tedesco orientale in quegli anni. Con la Dinamo vinse tra il 1978 e il 1990 dieci DDR-Oberliga, due FDGB Pokal e il titolo di capocannoniere in due occasioni. Nel 1990 milit\u00f2 per una sola stagione nel ; con i \"diavoli rossi\" gioc\u00f2 18 partite e vinse la Bundesliga prima di approdare in Francia al Bordeaux. Nella squadra francese marc\u00f2, in 24 presenze, 7 reti che furono fondamentali nella risalita in Division 1.\nNel 1992 pass\u00f2 al dove non lasci\u00f2 il segno (7 presenze). Nel 1993 and\u00f2 in Svizzera allo e nel 1994 ritorn\u00f2 in Germania, dove termin\u00f2 la carriera nel 1997 con il Salmrohr.\nNazionale.\nCon la vanta 56 presenze impreziosite da 20 reti. Debutt\u00f2 l'11 novembre 1981 a Jena contro (5-1) e gioc\u00f2 la sua ultima partita il 13 maggio 1990 a Rio de Janeiro contro il (3-3).\nA livello di Nazionale giovanile fu nominato miglior giocatore al Torneo di Tolone del 1982."}
{"id": "1875466", "revid": "110157", "url": "https://it.wikipedia.org/wiki?curid=1875466", "title": "A Midwinter Night's Dream", "text": "A Midwinter Night's Dream \u00e8 un album della cantante canadese Loreena McKennitt, pubblicato il 17 ottobre 2008.\nOrigine.\nL'album costituisce una versione ampliata di \"A Winter Garden - Five Songs for the Season\", EP pubblicato dall'autrice nel 1995: alle 5 canzoni originarie sono state aggiunte 8 tracce inedite, sempre ispirate alla stagione invernale; si tratta infatti di canzoni natalizie della tradizione cristiana. I brani sono stati registrati nella primavera 2008 presso i Real World Studios di Peter Gabriel, come gli ultimi album pubblicati.\nL'album andr\u00e0 a sostituire \"A Winter Garden\", che non verr\u00e0 pi\u00f9 pubblicato dopo l'esaurimento delle copie.\nMusicisti.\nLoreena McKennitt - voce, pianoforte, fisarmonica, arpa\nBrian Hughes - oud e chitarra\nHugh Marsh - violino\nCaroline Lavelle - violoncello\nDonald Quan - viola e percussioni\nBen Grossman - ghironda e percussioni\nSimon Edwards - contrabbasso\nRick Lazar - percussioni\nStratis Psaradellis - lira greca e liuto greco"}
{"id": "1875469", "revid": "74801", "url": "https://it.wikipedia.org/wiki?curid=1875469", "title": "Sebring (Florida)", "text": "Sebring \u00e8 una citt\u00e0 degli Stati Uniti, capoluogo della Contea di Highlands, nello Stato della Florida. Nel 2007, la popolazione stimata dall'U.S. Census Bureau \u00e8 salita a abitanti.\nIl Circuito di Sebring \u00e8 situata in questa citt\u00e0; su questo circuito si svolge la 12 Ore di Sebring, una delle gare del campionato IMSA.\nGeografia fisica.\nSebring si trova a 27\u00b029'44\" nord, 81\u00b026'40\" ovest.\nSecondo l'U.S. Census Bureau, la citt\u00e0 ha un'area totale di , di cui su terraferma e di acque interne (53,4% del totale).\nSociet\u00e0.\nEvoluzione demografica.\nSecondo il censimento del 2000, ci sono abitanti, persone che vivono nella stessa casa e famiglie residenti nella citt\u00e0. La densit\u00e0 di popolazione \u00e8 di 727,6 abitanti per km\u00b2. Ci sono unit\u00e0 abitative e una densit\u00e0 media di 378,1 per km\u00b2. La composizione razziale della citt\u00e0 \u00e8 75,81% bianchi, 15,69% afroamericani, 0,57% nativi americani, 0,74% asiatici, 0,10% isolani del Pacifico, 5,06% di altre razze e 2,02% di due o pi\u00f9 razze. Il 11,00% della popolazione \u00e8 ispanica o latina di qualunque razza.\nCi sono persone che vivono nella stessa casa delle quali il 23,1% ha bambini al di sotto dei 18 anni che vivono con loro, il 42,0% sono coppie sposate che vivono insieme, il 12,0% ha un capofamiglia femmina senza marito presente e il 41,9% non sono considerate famiglie. Il 36,0% di tutte le persone che vivono nella stessa casa sono composte da singoli individui e il 21,0% \u00e8 composto da persone che vivono da sole e che hanno dai 65 anni in su. La misura medie di persone che vivon nella stessa casa \u00e8 di 2,25 e la misura media di una famiglia \u00e8 di 2,91.\nNella citt\u00e0 la popolazione \u00e8 distribuita con il 22,1% sotto i 18 anni, 7,9% dai 18 ai 24, 22,8% dai 25 ai 44, 19,4% dai 45 ai 64 e 27,7% dai 65 anni in su. L'et\u00e0 media \u00e8 di 42 anni. Per ogni 100 femmine ci sono 91,7 maschi. Per ogni 100 femmine dai 18 anni in su, ci sono 88,6 maschi.\nIl reddito medio per una persona che vive nella stessa casa con qualcun altro \u00e8 di e il reddito medio per una famiglia \u00e8 di . I maschi hanno un reddito di contro i per le femmine. Il reddito pro capite per la citt\u00e0 \u00e8 di . Il 17,4% della popolazione e il 23,5% delle famiglie sono al di sotto del soglia di povert\u00e0. Tra la popolazione totale, il 36,0% di quelli al di sotto dei 18 anni e il 12,0% di quelli dai 65 anni in su vivono al di sotto del livello di povert\u00e0."}
{"id": "1875474", "revid": "27723", "url": "https://it.wikipedia.org/wiki?curid=1875474", "title": "Bjalistok", "text": ""}
{"id": "1875481", "revid": "287204", "url": "https://it.wikipedia.org/wiki?curid=1875481", "title": "Impero di Kitara", "text": "Secondo la tradizione orale dei popoli della regione dei Grandi Laghi Africani, lImpero di Kitara, governato dalla dinastia Bachwezi (o Bacwezi, o Chwezi) \u00e8 un antico impero che avrebbe dominato gran parte dell'Africa orientale fra il XIV e il XV secolo. Nei racconti popolari di numerose etnie di Uganda, Tanzania, Repubblica Democratica del Congo, Ruanda e Burundi, questo antico impero viene spesso rappresentato in una dimensione mitica, al punto che le figure dei re Bachwezi si confondono talvolta con quelle di divinit\u00e0 (per esempio nella tradizione Toro, Bunyoro e Buganda).\nL'esploratore John Speke fu uno dei primi a raccogliere i racconti su Kitara; nei propri resoconti d\u00e0 per scontato che questo \"corpus\" di storie avesse almeno in parte un fondamento storico. Questa posizione \u00e8 stata tenuta anche dalla maggior parte degli studiosi successivi, sebbene non siano mai state trovate prove tangibili dell'esistenza storica di Kitara. Recentemente, alcuni storici (per esempio Jean-Pierre Chr\u00e9tien) hanno ipotizzato che le vicende dei re di Kitara siano prevalentemente metaforiche, e che siano state elaborate in seguito all'invasione della regione da parte del popolo nilotico dei Luo, i cui regnanti si vantavano di discendere dai Bachwezi."}
{"id": "1875482", "revid": "36426", "url": "https://it.wikipedia.org/wiki?curid=1875482", "title": "Motore Poissy", "text": "Il motore Poissy \u00e8 stato un motore a scoppio progettato dall'ingegnere Georges Martin, prodotto dal 1961 al 1969 dalla Casa automobilistica francese Simca, e fino al 1978 dal Gruppo Chrysler Europe che nel frattempo aveva rilevato la totalit\u00e0 della Casa di Poissy.\nStoria e caratteristiche.\nL'origine del \"motore Poissy\" risale alla fine degli anni cinquanta, quando i vertici della Casa di Nanterre si resero conto che se il marchio voleva essere ancora competitivo, avrebbe dovuto ampliare la gamma dei suoi modelli verso il basso. A dire il vero c'era gi\u00e0 una vettura di tipo economico, ossia la Aronde 6, equipaggiata da un 1.1 in luogo del tradizionale 1.3, ma si trattava per l'appunto di una versione economica di una berlina di fascia media. Invece ci\u00f2 che i vertici Simca volevano era una vera vettura dalle caratteristiche cittadine, ma che potesse dire la sua anche come vettura di fascia medio-bassa. Ma, oltre a tale vettura, ci volevano anche dei nuovi propulsori pi\u00f9 moderni di quelli utilizzati fino a quel momento.\nQuesto propulsore condivideva alcune soluzioni con il motore della Fiat 600, poich\u00e9 la Simca, fin dalla sua nascita, ha sempre potuto attingere dal know-how della Casa torinese, visto che \u00e8 nata come succursale francese della Fiat stessa. Tra queste soluzioni va senz'altro citato il radiatore spostato su un lato, come nella popolare vettura italiana nata nel 1955.\nIl \"motore Poissy\" era un'unit\u00e0 da poco meno di un litro, che sarebbe stato montato sulla Simca 1000 e che avrebbe costituito la base sulla quale sarebbero nati molti altri motori, tra cui il motore 354, il motore 351 ed il motore 371.\nIl \"motore Poissy\" era caratterizzato come segue:\nVa inoltre aggiunto che il \"motore Poissy\" ha introdotto, per la prima volta nella storia della Simca, dei condotti di aspirazione appositamente studiati per creare una turbolenza in grado di contribuire ad una efficace frammentazione delle goccioline di carburante all'interno della miscela aria/benzina che entra nelle camere di .\nSuccessive evoluzioni.\nIl \"motore Poissy\" \u00e8 stato il capostipite di intere altre famiglie di motori Simca, tutte imparentate con la famiglia \"315\" stessa: esso stesso \u00e8 stato in seguito oggetto di alcune rivisitazioni ed evoluzioni: per esempio, pur essendo nato per essere montato in posizione longitudinale all'interno del cofano motore della \"Simca 1000\", il motore \"315\" \u00e8 stato in seguito riprogettato per esse montato anche in posizione trasversale. In questa sua nuova variante, ha visto invece come principale applicazione la Simca 1100 nelle sue versioni di base introdotte a partire dal 1968, ed \u00e8 stato ricodificato come Type 352. Ma quasi contemporaneamente anche l'unit\u00e0 originaria \u00e8 stata ricodificata come Type 349, per cui il motore \"315\" in s\u00e9 e per s\u00e9 \u00e8 stato prodotto fino al 1969, ma in seguito ha continuato ad esistere sotto un altro nome. \nA partire dal 1973, poi, si ebbe un altro cambiamento nella codifica dei motori: nel caso dei motori \"349\" (longitudinale) e \"352\" (trasversale), essi passarono rispettivamente alle sigle 1D1 e 3D1.\nIl motore 1D1 continu\u00f2 ad essere prodotto fino al 1978, anno in cui la \"Simca 1000\" usc\u00ec di produzione.\nRiepilogo caratteristiche.\nDi seguito vengono ripielogate le caratteristiche e le applicazioni del motore \"315\" e delle sue successive evoluzioni di identica cilindrata:\nL'eredit\u00e0 del motore \"315\".\nIl motoe Type 315 ha lasciato la sua eredit\u00e0 tecnica ad una successiva progenie di motori arrivati fino al 1991 grazie alla Simca stessa ed al Gruppo PSA, il quale ha rilevato nel 1978 il marchio di Poissy. Tali motori, di cilindrate superiori ed inferiori, non erano, quindi, solo delle varianti sul tema del quadricilindrico da 944\u00a0cm\u00b3, bens\u00ec motori che, partendo da tale base, si sono estesi sia ancora pi\u00f9 in basso (con l'introduzione di una variante da 777\u00a0cm\u00b3), sia soprattutto pi\u00f9 in alto con versioni fino ad 1.6 litri di cubatura atte ad essere montate su vetture di classe ben diversa da quella della umile \"1000\".\nVersioni da 0.8 litri.\nSono esistite due versioni da 0.8 litri derivate dal motore \"315\": una di queste \u00e8 stata quella con cui la \"Simca 1000\" \u00e8 stata introdotta a partire dal 1964 nel mercato spagnolo. Non venne utilizzato come base della gamma la versione con motore da 944\u00a0cm\u00b3 poich\u00e9 le vetture sopra i 900\u00a0cm\u00b3 di cilindrata rientravano in una categoria di tassazione pi\u00f9 costosa. Questo motore, della cilindrata di 844\u00a0cm\u00b3, \u00e8 stato proposto in due livelli di potenza, 38 e 43\u00a0CV. In Spagna, le \"Simca 1000\" dotate di tale motore sono state prodotte fino al 1978.\nLa seconda versione da 0.8 litri \u00e8 stata quella nota con la sigla 359, ed \u00e8 stata montata sulla \"Sim'4\", variante economica della \"1000\".\nVersione da 1.1 litri (o \"3E1\").\nIl motore \"315\" da 1.1 litri \u00e8 comunemente noto con le sigle 350 e 351, e nasce da una rialesatura dell'unit\u00e0 da 1 litro: l'alesaggio dei cilindri \u00e8 stato infatti portato da 68 a 74\u00a0mm, per una cilindrata totale di 1118\u00a0cm\u00b3. Come nell'unit\u00e0 da 1 litro, anche qui l'alimentazione era a carburatore monocorpo. L'unit\u00e0 Simca da 1.1 litri della famiglia \"315\" era nota anche con la sigla 3E1 (ma dopo l'assorbimento della Simca da parte del Gruppo PSA, presso quest'ultimo il motore venne indicato con la sigla E1A).\nVersione da 1.2 litri.\nQuesto motore, della cilindrata di 1204\u00a0cm\u00b3, \u00e8 stato montato anche sulla sportiva di Casa degli anni sessanta, la Simca 1200 S, oltre che su alcune versioni della \"1100\".\nVersione da 1.3 litri.\nIntrodotta nel 1971, questa nuova versione nasce dalla rialesatura dei cilindri del motore \"3E1\" da 1.1 litri. Il diametro dei cilindri \u00e8 stato infatti portato da 74 a 76.7\u00a0mm, mentre la corsa \u00e8 rimasta invariata a 70\u00a0mm. La cilindrata totale crebbe cos\u00ec fino a 1294\u00a0cm\u00b3.\nVersione da 1.4 litri (o 6Y).\nQuesta nuova versione \u00e8 stata introdotta nel 1975 con il lancio della \"Simca 1307\". \u00c8 una versione a corsa allungata del 1.3 \"6G\", ma a differenza di quest'ultimo non ha mai conosciuto un impiego agonistico. \u00c8 stato infatti utilizzato su modelli Simca e Talbot di fascia media. In questo motore l'alesaggio \u00e8 stato mantenuto a 76.7\u00a0mm, mentre la corsa \u00e8 stata portata da 70 a 78\u00a0mm, con la cilindrata totale che sale da 1294 a 1442\u00a0cm\u00b3.\nVersione da 1.6 litri (o 6J2).\nCon la sigla 6J2 si intende la versione di punta dei motori derivati dalla famiglia \"315\". Tale versione \u00e8 stata anche l'ultima ad essere lanciata, poich\u00e9 ha esordito nel 1979. Il motore nasce da una rialesatura dell'unit\u00e0 da 1.4 litri vista poco sopra, il cui alesaggio \u00e8 stato fatto passare da 76.7 ad 80.6\u00a0mm, per una cilindrata complessiva di 1592\u00a0cm\u00b3."}
{"id": "1875483", "revid": "599013", "url": "https://it.wikipedia.org/wiki?curid=1875483", "title": "Quinton Ross", "text": "Carriera.\nNCAA.\nHa giocato a livello universitario per tutti e quattro gli anni di corso presso la Southern Methodist University dove si \u00e8 laureato in economia.\nHa terminato la carriera universitaria con le seguenti statistiche: 14,8 punti, 5,5 rimbalzi, 1,9 assist di media a partita per un totale di 119 incontri. Non \u00e8 stato scelto al Draft NBA 2003.\nEuropa.\nNel 2003 prova ad ottenere un contratto con i Los Angeles Clippers con cui gioca le amichevoli prestagionali, ma viene tagliato.\nPertanto si trasferisce in Europa, dove gioca una stagione in Belgio nel Telindus Ostenda chiudendo con 16,7 punti e 4,8 rimbalzi di media. \nNBA.\nLa buona stagione in Belgio riporta Ross all'attenzione dei Clippers con i quali firma un contratto di 4 anni il 16 agosto 2004.\nDurante questi 4 anni gioca 302 partite di regular season realizzando 4,8 punti, 2,5 rimbalzi, 1,2 assist di media a partita.\nIl 17 gennaio 2007 ha realizzato il suo massimo di punti in una partita, segnandone 24 nella vittoria sui Golden State Warriors.\nHa partecipato ai play-off della stagione 2005-06 giocando 12 partite e totalizzando 7,7 punti e 2,7 rimbalzi di media. Ha raggiunto il suo massimo di punti in carriera nei playoff il 18 maggio 2006 contro i Phoenix Suns realizzando 18 punti.\nNella stagione 2008-09 gioca con i Memphis Grizzlies.\nL'8 luglio 2009 firma con i Dallas Mavericks, squadra della sua citt\u00e0 natale.\nCaratteristiche tecniche.\nPur non essendo un giocatore particolarmente conosciuto a livello universitario (non \u00e8 stato scelto al Draft), \u00e8 riuscito a trovare spazio nella NBA soprattutto per le sue qualit\u00e0 difensive, in particolare contro le guardie tiratrici avversarie."}
{"id": "1875489", "revid": "1005847", "url": "https://it.wikipedia.org/wiki?curid=1875489", "title": "Tadeusz Truskolaski", "text": "Esponente della Piattaforma Civica, dal 5 dicembre 2006 \u00e8 sindaco di Bia\u0142ystok, nella Polonia nord-orientale. \u00c8 succeduto a Ryszard Tur, dell'Unione Cristiano-Nazionale.\nTruskolaski conosce la lingua esperanto; nell'agosto 2007 ha indirizzato un discorso in tale lingua ai convenuti al 92\u00ba Congresso Universale di Esperanto (92\u00b0 UK), tenutosi a Yokohama (Giappone), invitandoli a partecipare all'UK del 2009, destinato a tenersi proprio a Bia\u0142ystok in occasione del centocinquantesimo anniversario della nascita, in citt\u00e0, di Ludwik Lejzer Zamenhof, l'iniziatore della lingua internazionale."}
{"id": "1875490", "revid": "599013", "url": "https://it.wikipedia.org/wiki?curid=1875490", "title": "Arcidiocesi di Santa Fe de Antioqu\u00eda", "text": ""}
{"id": "1875491", "revid": "1543377", "url": "https://it.wikipedia.org/wiki?curid=1875491", "title": "Campionato europeo di calcio Under-19 2008", "text": "Il Campionato europeo di calcio Under-19 2008 \u00e8 stata la 56\u00aa edizione del Campionato europeo di calcio Under-19 organizzato dalla UEFA, che si sono svolti in Repubblica Ceca dal 14 al 26 luglio 2008.\nLe 4 squadre semifinaliste e le terze dei gironi si sono qualificate per i Mondiali under-20 che si sono tenuti nel 2009 in Egitto.\nGli stadi.\nSono sei gli stadi scelti per ospitare la manifestazione:"}
{"id": "1875494", "revid": "119661307", "url": "https://it.wikipedia.org/wiki?curid=1875494", "title": "Assedio di O\u010dakov (1788)", "text": "Il secondo assedio di O\u010dakiv , fu uno degli eventi pi\u00f9 rilevanti della Guerra russo-turca (1787-1792), durante il quale fu posto l'assedio alla citt\u00e0 di O\u010dakiv nel 1788\nNel 1788 l'esercito russo guidate dal principe Grigorij Pot\u00ebmkin e dal generale Aleksandr Suvorov assediarono la citt\u00e0, controllata dall'esercito ottomano sotto il comando di Hasan Pasha. Nonostante Suvorov insistesse per un attacco immediato a O\u010dakiv, Pot\u00ebmkin circond\u00f2 con le proprie forze la citt\u00e0, cannoneggiandola e impedendo al nemico di rifornirsi di cibo e munizioni. Pur essendo accusato dai suoi generali di codardia, Pot\u00ebmkin, evitando lo scontro diretto, riusc\u00ec con successo a minimizzare le perdite. Le discussioni relative all'opportunit\u00e0 di un attacco perdurarono nel quartier generale russo durante tutto l'assedio.\nI Turchi effettuarono una lunga serie di incursioni nel tentativo di aprirsi un varco tra le file nemiche: il 27 luglio circa 5.000 giannizzeri attaccarono le posizioni occupate da un contingente cosacco costringendolo al ripiegamento. Suvorov accorse personalmente con i rinforzi e, nonostante fosse stato ferito nello scontro, ricacci\u00f2 i giannizzeri all'interno di O\u010dakiv.\nHassan Pasha sperava che la flotta turca, stanziata a Limans, riuscisse a raggiungerlo con rifornimenti e rinforzi ma dopo la sconfitta di quest'ultima nella battaglia contro la flotta russa dell'ammiraglio Aleksej Senjavin ogni aiuto via mare apparve impraticabile.\nLe condizioni di entrambi gli eserciti iniziarono quindi a peggiorare: le temperature si abbassarono bruscamente e vi era un forte rischio di un'epidemia. Pot\u00ebmkin cap\u00ec allora che non era pi\u00f9 opportuno temporeggiare: la notte del 17 dicembre i russi attaccarono e presero il palazzo di Hassan Pasha costringendo le guardie di quest'ultimo alla resa. All'incirca 4.000 Turchi furono fatti prigionieri, incluso lo stesso Hassan Pasha, ma la maggior parte della guarnigione cittadina fu massacrata durante gli scontri che si verificarono nelle strade di O\u010dakiv.\nLa vittoria russa fu celebrata in una famosa ode di Gavrijl Der\u017eavin."}
{"id": "1875497", "revid": "121619983", "url": "https://it.wikipedia.org/wiki?curid=1875497", "title": "Otaria flavescens", "text": "Il leone marino sudamericano o leone marino meridionale (Otaria flavescens, in passato Otaria byronia) \u00e8 un leone marino che vive lungo le coste cilene, peruviane, uruguayane e argentine. Il suo nome scientifico \u00e8 stato oggetto di notevoli controversie tra i tassonomisti che spingevano per \"Otaria flavescens\" e i sostenitori di \"Otaria byronia\". Alla fine, ha prevalso il nome pi\u00f9 antico.\nDescrizione fisica.\n L'aspetto del leone marino sudamericano \u00e8 forse l'archetipo del leone marino. I maschi hanno una testa molto grande ricoperta da una criniera ben sviluppata che rende questa specie la pi\u00f9 leonina tra le otarie. Pesano il doppio delle femmine. Sia i maschi che le femmine sono di colore arancio ed hanno il muso rivolto verso l'alto. Le criniere dei maschi sono di colore pi\u00f9 chiaro di quelle delle femmine, ma il pelo della testa e del collo, al contrario, \u00e8 pi\u00f9 chiaro in queste ultime. I piccoli nascono neri o marroni scuri, ma successivamente, dopo la muta, divengono color cioccolata. Le dimensioni e il peso del leone marino sudamericano variano notevolmente. I maschi adulti possono raggiungere i 2,6 m di lunghezza e pesare fino a 300 kg. Le femmine, invece, raggiungono solamente gli 1,8\u20132\u00a0m di lunghezza e pesano circa la met\u00e0 dei maschi, intorno ai 150\u00a0kg. Questi leoni marini presentano il dimorfismo sessuale pi\u00f9 accentuato tra tutte e cinque le specie di leone marino.\nNutrizione.\nI leoni marini sudamericani si nutrono di una grande variet\u00e0 di pesci, compresi naselli argentini e acciughe. Si nutrono anche di cefalopodi, come calamari pinnacorta, calamari della Patagonia e polpi. Sono stati visti perfino attaccare pinguini e giovani otarie orsine sudamericane. Cacciano generalmente in acque basse a non pi\u00f9 di cinque chilometri dalla costa. Spesso si nutrono sul fondo alla ricerca di prede lente, ma sono stati visti cacciare anche in gruppo. Quando catturano una preda, la sbattono violentemente e la divorano a parte. A loro volta, per\u00f2, questi leoni marini vengono predati da orche, squali e puma.\nComportamento e riproduzione.\nI leoni marini sudamericani preferiscono riprodursi su spiagge sabbiose, ma si adattano, se necessario, anche a quelle costituite da ghiaia, rocce o ciottoli. Possono essere visti, inoltre, sulle piatte rocce delle scogliere con pozze di marea. Le colonie di leoni marini localizzate su spiagge rocciose sono pi\u00f9 sparse che di quelle su spiagge sabbiose, ghiaiose o ciottolose. Le colonie si distanziano l'una dall'altra quando il tempo \u00e8 pi\u00f9 caldo e soleggiato.\nGli accoppiamenti avvengono tra agosto e dicembre e i piccoli vengono messi alla luce tra dicembre e febbraio. Ogni gruppo riproduttivo \u00e8 composto da un numero di femmine fino a 18 esemplari e da uno o pi\u00f9 maschi. Questi ultimi difendono i propri confini bramendo, ruggendo ed emettendo altre vocalizzazioni. I maschi sorvegliano le femmine all'interno dei propri territori e non le lasceranno fino a quando non le avranno fecondate. Il numero dei combattimenti tra maschi varia a seconda del numero di femmine in palio.\nDurante la stagione riproduttiva, questi gruppi subiscono l'attacco da parte di bande di maschi subadulti che tentano di accoppiarsi con le femmine. Queste incursioni portano il caos negli harem, separando le madri dai giovani. I maschi residenti non sono in grado di scacciare tutti gli invasori e di tenere le femmine all'interno dei territori. Tuttavia, non sempre i maschi subadulti riescono ad accoppiarsi. A volte si accoppiano mentre il gruppo riproduttivo dorme, altre volte rapiscono dei cuccioli, forse per tentare di tenere sotto controllo le femmine. Quando ci\u00f2 accade, i cuccioli vengono feriti gravemente o perfino uccisi.\nDopo aver partorito, le madri intervallano periodi in cui si nutrono in mare ad altri trascorsi sulla spiaggia ad allattare. I piccoli entrano in acqua per la prima volta a 4 settimane, ma non sono svezzati fino a 12 mesi, cio\u00e8 fino a quando la madre non partorisce un nuovo piccolo.\nConservazione.\nI leoni marini sudamericani sono stati cacciati intensamente nel XIX e XX secolo. Da allora la caccia \u00e8 diminuita e per questa specie, protetta nella maggior parte del suo areale, l'uomo non costituisce quasi pi\u00f9 una minaccia. Comunque, sulle isole Falkland, il loro numero continua a diminuire, poich\u00e9 vengono spesso uccisi dai pescatori, visto che rubano il pesce e danneggiano le reti. A parte questo, i leoni marini giocano un ruolo importante nell'ecosistema."}
{"id": "1875501", "revid": "729019", "url": "https://it.wikipedia.org/wiki?curid=1875501", "title": "Stazione di Calenzano", "text": "La stazione di Calenzano \u00e8 una fermata ferroviaria nella realt\u00e0 metropolitana che unisce le province di Firenze, Prato e Pistoia. \u00c8 posta sul tronco comune alle linee Bologna-Firenze e Firenze-Lucca. Nella stazione non esiste biglietteria n\u00e9 personale di terra, e le informazioni sia visive che sonore sono automatizzate. Dispone di una piccola pensilina con sottopassaggio ai binari 3 e 4.\nDispone di 4 binari passanti. Il 1\u00b0 e il 2\u00b0 sono dedicati alla direttissima, pertanto non dispongono di nessuna banchina, mentre sul 3\u00b0 si fermano i treni per Firenze e sul 4\u00b0 quelli per Prato.\nServizi.\nLa stazione dispone di:"}
{"id": "1875505", "revid": "1305772", "url": "https://it.wikipedia.org/wiki?curid=1875505", "title": "Assedio di O\u010dakov", "text": ""}
{"id": "1875514", "revid": "287204", "url": "https://it.wikipedia.org/wiki?curid=1875514", "title": "Steinbeck", "text": ""}
{"id": "1875521", "revid": "547034", "url": "https://it.wikipedia.org/wiki?curid=1875521", "title": "Canale Miami-Erie", "text": "Il canale Miami-Erie \u00e8 stato un canale che collegava il fiume Ohio nella citt\u00e0 di Cincinnati con il lago Erie a Toledo, in Ohio. \u00c8 composto da 19 acquedotti, 3 stazioni di guardia e 103 chiuse.\nOgni chiusa misura 90 piedi per 15 che, nel complesso, misurano 395 piedi rispetto alla posizione del lago Erie e 513 piedi in proporzione del fiume Ohio. La sorgente del canale fu chiamata \"Loramie Summit\" e si estende a 19 tra la citt\u00e0 di New Bremen e quella di Lockington, a nord di Piqua.\nIl sistema, che consiste in 301,49 miglia di canale, fu completato nel 1845 per una somma di 8.062.680,07 dollari americani. Le barche che navigano sul canale regolarmente furono sostituite ai classici buoi e asini. Le barche coprono tradizionalmente in un'ora una distanza di 4 o 5 miglia.\nUna mappa topografica dell'Ohio mostra l'altitudine del canale e i sentieri a lui unito. Essa \u00e8 conservata nel Museo dei Patrimoni a Maria Stein, in Ohio, una localit\u00e0 situata a 6 miglia a ovest del canale e a pochi chilometri a sud del lago St. Marys.\nIl lago St. Marys, un lago artificiale situato nei pressi della citt\u00e0 di St. Marys, in Ohio, fu originariamente costruito come bacino idrico a supporto del canale. Il lago Loramie nella Contea di Shelby fu costruito allo stesso scopo del precedente. Il lago Indian nella Contea di Logan fu ingrandito per distribuire acqua, in caso di necessit\u00e0, a diversi corsi d'acqua vicini.\nIl ramo del canale Miami-Ohio che fu costruito da Middletown a Lebanon \u00e8 stato chiamato \"Warren County Canal\". Questo ramo fu inaugurato nel 1840, ma ci vollero solo 15 anni per abbandonarlo. Un altro piccolo ramo, il \"Sidney-Port Jefferson feeder canal\", copre la valle di Miami da Lockington a Sidney fermandosi a pochi passi da Port Jefferson. Si possono vedere, sulle rive del canale, diverse fabbriche manufattiere, attivit\u00e0 molto diffusa nella zona. Molte ferrovie e l'Interstate 75 sono un mezzo di trasporto alternativo e pi\u00f9 comodo e veloce del canale.\nDeclino e abbandono.\nCompletato pochi mesi prima della linea ferroviaria dell'Ohio, il canale ha sempre gareggiato con i treni per la maggiore utilit\u00e0. Ghiacciato in inverno, e navigabile solo con barche lente, rende evidentemente pi\u00f9 efficienti le ferrovie, specialmente per il trasporto di merci e di folle di passeggeri. Le barche sul canale hanno trasportato per anni cereali e maiali, bench\u00e9, dal 1906, cess\u00f2 di essere un mezzo di trasporto molto utilizzato. Una catastrofica inondazione del fiume Great Miami nel 1913 spinse alla costruzione di argini lungo il fiume. Tuttavia l'inondazione caus\u00f2 seri danni alle infrastrutture lungo il lago.\nLa diciassettesima chiusa \u00e8 localizzata nel Carillon Historical Park a Dayton, in Ohio. Una completa, ma non restaurata \u00e8 localizzata verso la fine della State Route 571 a Tipp City. I resti della chiusa Excello sono sempre localizzati nella Contea di Butler, ma nell\"Excello Locks Park\" nei pressi dell'incrocio tra la State Route 73 e la South Hamilton Middletown Road a Lemon Township.\nNei pressi del fiume, passava la linea ferroviaria Right-of-way, ramo della Ferrovia Cincinnati-Erie, un treno interurbano che oper\u00f2 fino al 1940. Una parte della right-of-way venne recentemente trasformata nella Wright-Lockland Highway (ora parte dell'Interstate 75). Dal 1920 al 1925 furono spesi sei milioni di dollari per sfruttare le zone vicino al canale allo scopo di costruire un nuovo quartiere residenziale di Cincinnati. La superficie del corso d'acqua fu coperta da molti ponti nei pressi di Central Parkway. I fondi finirono prima della fine della costruzione della Metropolitana di Cincinnati.\nLuoghi di rilievo lungo il canale.\nIl ripopolamento dell'Ohio port\u00f2 all'eliminazione della parte iniziale e di quella finale del canale. Comunque, nella parte finale del canale \u00e8 presente un tubo di scarico al Ludlow Park di St. Bernard dove il corso d'acqua \u00e8 ben visibile. Il canale \u00e8 sempre in piena e navigabile nella zona rurale tra Delphos e St. Marys. A sud di St. Mary's dal canale sono stati ottenuti vari piccoli canali, con vecchie chiuse rovinate.\nAndando da nord a sud seguendo la Route 66 (Ohio) su pu\u00f2 vedere l'alveo del vecchio canale a Delphos, un piccolo parco storico chiamato \"Deep Cut\", a St. Marys, la seconda chiusa, architettonicamente importante in quanto risale al periodo delle costruzioni in legno ed \u00e8 una delle pi\u00f9 vecchie dell'Ohio, New Bremen, Minster, Ft Loramie e Piqua. Il \"Deep Cut\" del Canale Miami-Erie \u00e8 un National Historic Landmark, ed \u00e8 ubicato nei pressi di Spencerville.\nIl parco \u00e8 stato istituito nel 1964. Il parco storico di Piqua \u00e8 la parte pi\u00f9 interessante del percorso e qui sono conservate alcune delle prime imbarcazioni che hanno navigato questo corso d'acqua. La Delphos Canal Commission ha istituito un museo riservato al canale nella Main Street della citt\u00e0.\nInoltre, sul corso del canale, si trova il Providence Metropark, nei pressi di Grand Rapids, nel nord-ovest dell'Ohio, dove sono presenti alcune imbarcazioni storiche e la quarantaquattresima chiusa. Questa chiusa \u00e8 un originale elemento architettonico, probabilmente una delle pi\u00f9 antiche dello Stato."}
{"id": "1875524", "revid": "1855488", "url": "https://it.wikipedia.org/wiki?curid=1875524", "title": "Vito Rizzuto", "text": "Biografia.\nRizzuto emigr\u00f2 in Canada nel 1954 con la sua famiglia, stabilendosi a Montr\u00e9al. Figlio del boss italo-canadese della Famiglia Rizzuto, Nicolo Rizzuto alleato dei Cuntrera-Caruana, gruppo criminale siculo-canadese con a capo il Boss Giuseppe Caruana.\nInizia a gestire gli affari del padre a Montr\u00e9al dopo che negli anni settanta fa una lunga guerra per eliminare i sottoposti del nuovo capo Paolo Violi. Rizzuto ha avuto tre figli, tra cui Leonardo e Nick Rizzuto. Leonardo Rizzuto, presunto boss della famiglia dopo l'omicidio di suo fratello Nick Rizzuto.\nSecondo l'operazione Colis\u00e9e Stefano Sollecito sarebbe il nuovo boss della mafia a Montreal, il quale gi\u00e0 gestiva gli affari illeciti con Leonardo Rizzuto; Leonardo e Stefano furono entrambi arrestati. Il 19 febbraio 2018, furono rilasciati dal carcere, prosciolti dalle accuse di gangsterismo e cospirazione per traffico di cocaina.\nIl 5 maggio 1981, uccide Alphonse Indelicato, Dominick Trinchera e Philip Giaccone, appartenenti alla famiglia Bonanno, questi sospettati di tradimento da Joseph Massino.\nConsortium.\nConsiderato di pari livello dai boss italo-americani statunitensi, in Canada crea quello che verr\u00e0 poi chiamato \"Consortium\", una sorta di alleanza tra tutte le famiglie canadesi, la mafia russa, gli Hells Angels, le bande irlandesi e i cartelli colombiani.\nOgnuno ha uno spazio in cui fare le sue attivit\u00e0 criminali e uniti gestiscono il traffico di droga.\nRizzuto, grazie ai nuovi guadagni incamerati dal narcotraffico investe in attivit\u00e0 imprenditoriali in Gran Bretagna, Francia e Congo.\nAppalto per il ponte di Messina.\nAll'inizio del 2001 inizia a preparare in Italia l'inserimento nell'appalto per la costruzione del ponte sullo Stretto di Messina con 5 miliardi di dollari e grazie ai suoi stretti rapporti sia con Cosa Nostra sia con la 'ndrangheta.\nCarcerazione.\nQuando Salvatore Vitale, cugino del boss della famiglia Bonanno confessa, e quando altri 5 collaboratori confermano le confessioni di Vitale il 20 gennaio 2004 in Canada l'FBI lo arresta per concorso in triplice omicidio. Il 17 agosto 2006, sia gli Stati Uniti che l'Italia chiedono la sua estradizione. Il 4 maggio 2007, Rizzuto si \u00e8 dichiarato colpevole di cospirazione per commettere omicidio e accuse di racket, ammettendo di essere stato presente al triplice omicidio nel 1981, ma ha dichiarato di aver urlato \"\u00e8 un rapimento\", mentre altri hanno sparato; ha ricevuto una condanna a 10 anni di prigione all'ADX Florence.\nUccisione del figlio.\nIl 28 dicembre 2009 Nick Rizzuto, figlio di Vito, viene ucciso nel centro di Montr\u00e9al da un killer che lo ha freddato con un'arma da fuoco, davanti a diversi testimoni. \u00c8 stato sepolto in una bara d'oro.\nUccisione del padre.\nIl 10 novembre 2010, suo padre Nicolo Rizzuto, 86 anni, patriarca della famiglia, viene assassinato da un tiratore scelto che ha sparato attraverso la finestra della sua abitazione a Montr\u00e9al, la polizia del luogo preferisce per\u00f2 non rilasciare indiscrezioni sull'accaduto..\nUscita di prigione, morte e funerali.\nVito Rizzuto \u00e8 uscito di prigione il 5 ottobre 2012 e avrebbe commissionato almeno 6 omicidi continuando quella guerra cominciata quando era ancora in carcere che gli causarono la morte del padre e del figlio. \u00c8 morto per complicazioni polmonari all'et\u00e0 di 67 anni il 23 dicembre 2013, al Sacre Coeur Hospital di Montr\u00e9al.\nI funerali sono avvenuti il 30 dicembre 2013 alla chiesa della Madonna della Difesa, nella Little Italy di Montr\u00e9al, dove furono officiati anche i funerali del padre e del figlio; la salma \u00e8 stata riposta in una bara d'oro.\nInfluenza sui media.\nL'esperto mafia Antonio Nicaso e Peter Edwards hanno pubblicato un libro sugli eventi finali di Vito Rizzuto, \"Business or Blood: Mafia Boss Vito Rizzuto's Last War\" (2015). Successivamente \u00e8 stato adattato alla serie televisiva di \"Bad Blood\" del 2017, in cui \u00e8 stato interpretato da Anthony LaPaglia."}
{"id": "1875533", "revid": "72396", "url": "https://it.wikipedia.org/wiki?curid=1875533", "title": "Don Luca c'\u00e8", "text": "Don Luca c'\u00e8 \u00e8 una sitcom televisiva italiana. Segue dopo due anni la serie \"Don Luca\" e ha un cast rinnovato. La serie \u00e8 stata trasmessa su Italia 1. Gli ascolti, molto pi\u00f9 bassi dei capitoli precedenti, hanno designato la fine del telefilm dopo una sola stagione.\nTrama.\nLuca Laurenti interpreta don Luca, trasferitosi, \u00e8 divenuto parroco nella chiesa di San Precotto. \nLa serie \u00e8 divisa in 20 episodi non collegati tra loro che vedono protagonista il povero don Luca in situazioni divertenti.\nLa sua missione \u00e8 riportare i ragazzi in chiesa a frequentare il catechismo, ma l'impresa non sembra funzionare.\nLuca ha l'abitudine (serale) di fare due tiri a canestro, in oratorio, \"parlando\" con Dio, e scommettendo con lui sul futuro della parrocchia.\nCast.\nA parte Luca Laurenti e il regista Giorgio Vignali, il cast \u00e8 completamente cambiato rispetto alla serie precedente. Tra gli attori vi sono diversi nuovi volti, spesso provenienti da trasmissioni TV del periodo, tra i quali Nora Amile (gi\u00e0 apparsa ne \"La pupa e il secchione\" e \"Colorado Caf\u00e8\"), che interpreta una barista, Stefano Chiodaroli (che ha partecipato a \"Zelig Circus\", \"Belli dentro\" e \"Colorado Caf\u00e8\") nel ruolo di Angelo, Gianluca Fubelli nella parte dell'aiutante di don Luca, Crocifisso, e Valeria Graci, che interpreta la catechista Laura. Tra i giovani della parrocchia di don Luca vi sono Gabriele De Luca (Ritchie), Gennaro Mirto (Rocco) e Mattia Rovatti (Max)."}
{"id": "1875534", "revid": "287204", "url": "https://it.wikipedia.org/wiki?curid=1875534", "title": "Bonanno", "text": ""}
{"id": "1875538", "revid": "10473", "url": "https://it.wikipedia.org/wiki?curid=1875538", "title": "Valore reale", "text": ""}
{"id": "1875547", "revid": "76069", "url": "https://it.wikipedia.org/wiki?curid=1875547", "title": "I cospiratori del golfo", "text": ""}
{"id": "1875551", "revid": "1927338", "url": "https://it.wikipedia.org/wiki?curid=1875551", "title": "Fethullah G\u00fclen", "text": "Biografia.\nFethullah G\u00fclen \u00e8 nato nel 1941 a Pasinler, a 40 chilometri da Erzurum, in Turchia. Figlio di un imam, in giovent\u00f9 fu discepolo del pensatore musulmano Said Nursi e fu attratto tra gli altri dall'opera del grande mistico e poeta persiano (ma vissuto a Konya), Jalal al-Din Rumi, oltre che dal pensiero di al-Ghazali, Ibn 'Arabi e di Yunus Emre. Divenuto anch'egli im\u0101m e \"vaiz\", nel 1966 si trasfer\u00ec a Smirne, dove le tematiche ricorrenti della sua predicazione - di schietta impostazione hanafita - cominciarono a fissarsi e cominci\u00f2 ad ampliarsi il pubblico di fedeli che assistevano ai suoi sermoni. G\u00fclen ha viaggiato molto nelle diverse province dell'Anatolia, tenendo sermoni nelle moschee e in altri luoghi pubblici e ha posto particolare attenzione alla diffusione delle sue idee tra gli studenti e al loro reclutamento all'interno del suo movimento.\nLa sua lunga carriera, il suo attivismo politico e i suoi rapporti con i partiti di centro-destra turchi lo hanno reso un personaggio pubblico famoso. \u00c8 uno dei fondatori dell'Associazione per la Lotta contro il Comunismo, attivo nella sede della citt\u00e0 di Erzurum, Turchia.\nG\u00fclen \u00e8 stato uno stretto alleato del Presidente turco Recep Tayyip Erdo\u011fan fino al 2013. L'alleanza si spezz\u00f2 dopo lo scandalo riguardante la corruzione, emersa quell'anno. Erdo\u011fan accus\u00f2 G\u00fclen di essere dietro le accuse di corruzione agli uomini di partito AKP di Erdo\u011fan, subito dopo che il governo presieduto da Erdo\u011fan aveva deciso ai primi di dicembre del 2013 di chiudere molte delle strutture private d'insegnamento pre-universitario create in Turchia da G\u00fclen.\nErdo\u011fan ha affermato che da tempo le accuse di corruzione avanzate da G\u00fclen erano nell'agenda politica del suo antico sodale, che mirava a infiltrare con suoi uomini le strutture delegate alla sicurezza dello Stato e l'intelligence, come pure le istituzioni giudiziarie. Un'accusa assai simile a quella rivolta a G\u00fclen dal Procuratore Generale turco nel processo che lo coinvolse nel 2000, prima che il partito di Erdo\u011fan andasse al potere. G\u00fclen era stato precedentemente giudicato in contumacia ma sar\u00e0 assolto da tali imputazioni nel 2008, quando al potere vi era l'AKP di Erdo\u011fan.\nAttualmente \u00e8 il principale ricercato dalla giustizia turca, accusato di terrorismo e di guidare quella corrente che i responsabili al potere in Turchia chiamano \"Organizzazione del Terrore G\u00fclenista (FET\u00d6)\". Un tribunale penale turco ha emesso un ordine di arresto a carico di G\u00fclen. \nLa Turchia ha richiesto agli Stati Uniti l'estradizione di G\u00fclen ma gli USA non sembrano aver dato eccessivo credito a tali accuse. Una nuova richiesta di estradizione \u00e8 stata avanzata dalla Turchia dopo il fallito golpe militare del 15 luglio 2016, che Erdo\u011fan afferma essere stato ordito da G\u00fclen.\nPensiero.\nFavorevole alla scienza, pur sostenendo convintamente la posizione creazionista di Harun Yahya (pseudonimo di Adnan Oktar), il pensiero politico di G\u00fclen sostiene la necessit\u00e0 della \"coesistenza pacifica\" e del dialogo tra le civilt\u00e0 su scala internazionale e auspica una rinascita del moderno mondo musulmano, in cui la Turchia svolga il ruolo di avanguardia. In molti paesi sono state aperte scuole ispirate al suo pensiero, destinate a promuovere una versione moderata dell'Islam. Ha promosso anche il dialogo interreligioso, incontrando leader religiosi ebrei e il papa.\nInfluenza.\nFethullah G\u00fclen \u00e8 considerato dai media come una delle figure pi\u00f9 influenti nel mondo musulmano e il suo movimento \u00e8 considerato uno dei pi\u00f9 importanti.\nIn un sondaggio on-line sugli intellettuali pi\u00f9 influenti al mondo, lanciato dalla rivista \"Foreign Policy\", G\u00fclen \u00e8 stato il pi\u00f9 votato in assoluto, pur essendo poco conosciuto in Europa e negli Stati Uniti. Il risultato \u00e8 stato spiegato con la pubblicizzazione del sondaggio da parte del quotidiano turco \"Zaman\", vicino al movimento di G\u00fclen, con la conseguente partecipazione al voto di molti suoi sostenitori.\nG\u00fclen e il suo movimento sono stati elogiati da musulmani e non, da organizzazioni ufficiali e non di vari paesi. I suoi sostenitori vedono il movimento di G\u00fclen come una forma moderna e moderata dell'Islam, ispirata a una interpretazione liberale e democratica della religione, che pu\u00f2 fare da contrappeso all'estremismo islamico.\nEsistono comunque opinioni divergenti su G\u00fclen: i sostenitori della laicit\u00e0 dello Stato turco ritengono che il suo sia un tentativo di cancellarne la secolarizzazione conseguita grazie ad Atat\u00fcrk. Dall'altra parte, gli estremisti islamici hanno contestato alcune sue iniziative, come il dialogo interreligioso, giudicandole come \"deviazioni\" dalla religione islamica e non hanno accolto con favore la sua presa di posizione sull'incidente della Freedom Flotilla che nel 2010 aveva portato a violenti scontri e a 9 morti (di cui 8 turchi) provocati dalla dura reazione delle autorit\u00e0 militari israeliane contro un convoglio che, senza la preventiva autorizzazione dell'autorit\u00e0 occupante, aveva tentato di forzare il blocco imposto da Israele per portare aiuti umanitari a Gaza, da vario tempo sotto stretto assedio da parte di Tzahal. \nG\u00fclen infatti dichiar\u00f2 nell'occasione: \"Ci\u00f2 cui ho assistito non \u00e8 stato bello. \u00c8 stato spiacevole\". Il fallimento degli \"organizzatori\" nel non aver tentato di raggiungere un accordo con Israele prima di inoltrare i loro aiuti fu da lui giudicato \"un segno di sfida all'autorit\u00e0\" che non avrebbe portato \"a risultati fruttuosi\".\nIl movimento \"Hizmet\" di G\u00fclen vanta milioni di seguaci in Turchia. Al di l\u00e0 del consenso all'interno del sistema scolastico dell'Hizmet, si crede che numerosi sostenitori di G\u00fclen occupino posizioni di potere in Turchia, nella polizia e nella magistratura turca. Gli analisti politici turchi sono convinti che G\u00fclen goda di forti simpatie nel Parlamento di Ankara. Per anni il movimento ha controllato diversi media e quotidiani, tra i quali i pi\u00f9 importante era lo \"Zaman\", poi sequestrato nel 2016.\nGli affiliati al movimento di G\u00fclen sostengono la sua natura \"civile\" e di non coltivare alcuna aspirazione politica.\nGli analisti politici credono che un buon numero di arresti sotto l'imputazione di corruzione nel 2013, che hanno colpito non pochi alleati del Primo ministro turco Recep Tayyip Erdo\u011fan, fossero il chiaro segnale del crescente scontro tra G\u00fclen ed Erdo\u011fan.\nNel marzo del 1999, nel processo apertosi il 28 febbraio in Turchia, a causa del crescente clima politico assai teso venutosi a creare in margine allo scontro tra la classe militare ed Erdo\u011fan, G\u00fclen ha deciso di autoesiliarsi negli Stati Uniti, e da allora vive in Pennsylvania, a Saylorsburg.\nAlcune posizioni ideologico-politiche di G\u00fclen.\nSecolarismo.\nG\u00fclen ha criticato il laicismo in politica, che porterebbe inevitabilmente a una forma filosoficamente definibile di riduzionismo materialista. Tuttavia ha anche sostenuto che l'Islam e la democrazia sono perfettamente compatibili e per questo egli \u00e8 favorevole all'ampliamento delle istituzioni democratiche in Turchia. Crede anche che un approccio secolare non sia di per s\u00e9 anti-religioso, nel momento in cui esso garantisca la libert\u00e0 religiosa, che \u00e8 convinto sia del tutto compatibile con l'Islam.\nSecondo G\u00fclen nei paesi secolari democratici, il 95% dei principi democratici \u00e8 perfettamente legittimo e praticamente attuabile sotto il profilo islamico, senza alcun attrito sensato. Per il rimanente 5 % non vale neppure la pena impegnare una lotta.\nPossibile adesione della Turchia all'UE.\nG\u00fclen appoggia il tentativo della Turchia di aderire all'Unione europea e sostiene che n\u00e9 la Turchia n\u00e9 l'UE debbono avere alcun timore in proposito, avendo anzi molto da guadagnare da una futura piena partecipazione della Turchia all'Unione Europea.\nRuolo della donna.\nSecondo alcuni osservatori (Aras e Caha), le opinioni di G\u00fclen sulla donna sono \"progressiste\" ma \"le sue idee in Turchia sono considerate ancora troppo lontane dall'essere accettabili.\" G\u00fclen dice che l'avvento dell'Islam ha salvato le donne, che \"assolutamente non sono state confinate nelle mura domestiche e ... non sono state mai oppresse\" dei primi anni della storia islamica. Egli crede tuttavia che il femminismo d'impronta occidentale sia \"destinato a creare squilibrio, al pari di tutti gli altri movimenti reazionari ... essendo pieno di odio nei confronti degli uomini\".\nCi\u00f2 non di meno, l'associazione della donna alla sfera privata \u00e8 giustificata dalla sua stessa fisiologia: \"un uomo pu\u00f2 spendere l'intero anno attivamente. A volte svolgendo lavori difficili e pesanti. Fisiologicamente e psicologicamente, egli \u00e8 pi\u00f9 forte... Ma una donna deve essere esclusa durante certi giorni del mese. Dopo aver dato alla luce un figlio, a volte non pu\u00f2 essere attiva per i successivi due mesi. Non pu\u00f2 partecipare sempre ad alcuni segmenti lavorativi nella societ\u00e0... Non pu\u00f2 viaggiare senza suo marito, suo padre o suo fratello ... La superiorit\u00e0 degli uomini, paragonata alle donne, non pu\u00f2 essere negata.\"\nTerrorismo.\nG\u00fclen condanna ogni tipo di terrorismo. Egli mette in guardia contro il fenomeno della violenza arbitraria e dell'aggressione ai danni di civili, che egli qualifica come terrorismo, per il quale non v'\u00e8 alcun posto nell'Islam e che viola i principi assolutamente fondamentali di rispetto per la vita umana e per ogni creazione di Dio. Fethullah G\u00fclen \u00e8 stato il primo leader musulmano a condannare apertamente gli attentati dell'11 settembre 2001. Ha scritto in proposito un articolo sul \"Washington Post\" del 12 settembre 2001, il giorno seguente cio\u00e8 all'attacco fondamentalista di al-Qa'ida, in cui diceva che \"Un musulmano non pu\u00f2 essere un terrorista, n\u00e9 un terrorista pu\u00f2 essere un vero musulmano\". G\u00fclen ha condannato l'attacco fatto in nome dell'Islam da quei terroristi e ha sostenuto che esso era stato compiuto al di fuori di qualsiasi convinzione religiosa. La sua idea \u00e8 che \"Si dovrebbe cercare l'Islam attraverso le proprie fonti e i propri rappresentanti nel corso della storia, non attraverso le azioni di un'infima minoranza che lo rappresenta in modo distorto."}
{"id": "1875552", "revid": "767487", "url": "https://it.wikipedia.org/wiki?curid=1875552", "title": "Up in Dreamland", "text": "Up in Dreamland \u00e8 un album in inglese di Graziano Romani, pubblicato nell'ottobre 2003 e presentato ufficialmente al pubblico il 18 ottobre 2003."}
{"id": "1875563", "revid": "254401", "url": "https://it.wikipedia.org/wiki?curid=1875563", "title": "Magazzini del Cotone", "text": "Magazzini del Cotone \u00e8 una delle principali strutture del porto antico di Genova, seconda area fieristica della citt\u00e0 dopo la Fiera internazionale di Genova.\nStoria.\nRicoprono una superficie di oltre trentunomila metri quadrati e furono costruiti a fine XIX secolo come Magazzini Generali per le merci in transito al Molo Vecchio.\nLa costruzione rientrava nella serie di lavori per l'ammodernamento del porto genovese (al tempo il territorio comunale di Genova era limitato al solo centro attuale), ed ebbe inizio il 19 dicembre 1889 per terminare, relativamente al fabbricato nord, nel gennaio 1901. Inizialmente la struttura \u00e8 servita da 7 gru elettriche a muro, 12 di tipo rialzato posizionate su binari e 7 montacarichi (sempre elettrici) per l'uso interno. Copre un'area di 310,8\u00a0m per 30\u00a0m e si sviluppa in 4 piani (18,82 metri di altezza), con una suddivisione in 9 scomparti differenti.\nNel 1926 viene costruito dalla \"Societ\u00e0 anonima Magazzini Generali\" il fabbricato sud, destinato fin dal principio a deposito per il cotone (da cui il nome attuale del complesso), alto 3 piani e con una superficie di 9650 metri quadrati.. Negli anni trenta la gestione passa in parte alle ferrovie dello Stato (i magazzini erano raggiunti dai binari dei treni merci) e, successivamente, dati interamente in concessione alla \"Societ\u00e0 anonima Magazzini Generali\".\nDopo la seconda guerra mondiale (in cui vennero danneggiati dai bombardamenti) furono interamente destinati a deposito delle partite di cotone scaricate dalle navi in transito nel porto genovese. I due edifici vengono collegati da tre ponti metallici e sono serviti da 13 gru elettriche.\nRistrutturati nel 1992 in occasione dell'Expo Colombiana per il cinquecentenario della scoperta dell'America, sono stati adibiti a sede di varie attivit\u00e0 culturali e ricreative. Ospitano al loro interno cinema multisala \"Genova Porto Antico\" con 10 sale e 3.128 posti a sedere gestito a partire dal 2010 dalla catena The Space Cinema, il centro congressi e delle gallerie con negozi, bar, ristoranti. Al primo piano, si trova la \"Citt\u00e0 dei bambini\", un'area didattica dove i bambini possono fare esperimenti e giochi con la guida di animatori.\nI locali del fabbricato nord sono dedicati anche ad area espositiva, tra le manifestazioni che ci si svolgono periodicamente vi sono il salone dell'alimentazione \"Cibio\" (dal 2006), la fiera del fumetto e animazione \"Smack!\" (dal 2011) e la \"Festa dello Sport!\" (manifestazione che interessa tutta l'area del porto Antico).\nSono inoltre presenti nella struttura la Biblioteca civica per ragazzi Edmondo De Amicis dove \u00e8 possibile consultare testi adatti all'infanzia e libri di psico-pedagogia.\nIl Centro Congressi.\nIl settore congressuale di Porto Antico di Genova S.p.A. gestisce il \"Centro Congressi\" sito negli ultimi sei moduli dei \"Magazzini del Cotone\". Un'area dedicata a convegni, esposizioni e attivit\u00e0 collaterali; comprendente 12 sale con 19 possibili layout, contraddistinte dai nomi della rosa dei venti.\nUn Auditorium con una capienza di 1480 posti, divisibile in due sale speculari da 740 posti (le sale Maestrale e Grecale, nei primi anni dopo le Colombiane abibite anche a sale cinematografiche), con palcoscenico concepito come una struttura teatrale, movimentabile a varie altezze.\nAltre sale di varia capienza (260 posti, 170, 140, 120, 100, 30, 20) delle quali alcune modulari; spazi espositivi per 8\u00a0500\u00a0m\u00b2; spazi esterni per attivit\u00e0 varie."}
{"id": "1875564", "revid": "1543377", "url": "https://it.wikipedia.org/wiki?curid=1875564", "title": "Suore dei Santi Nomi di Ges\u00f9 e Maria", "text": "Le Suore dei Santi Nomi di Ges\u00f9 e Maria (in latino \"Congregatio Sororum a SS. Nominibus Iesu et Mariae\") sono un istituto religioso femminile di diritto pontificio: i membri di questa congregazione pospongono al loro nome la sigla S.N.J.M.\nStoria.\nL'istituto venne fondato nel Qu\u00e9bec da Marie-Rose Durocher (1811-1849), in un momento di grande tensione sociale dovuta alla conquista della regione da parte degli inglesi protestanti: per continuare ad assicurare ai giovani quebecchesi l'insegnamento del francese e della religione cattolica, il sacerdote Pierre-Adrien Telmont, religioso dei Missionari Oblati di Maria Immacolata, consigli\u00f2 alla Durocher di creare una nuova congregazione di suore.\nLe Suore dei Santi Nomi di Ges\u00f9 e Maria iniziarono a condurre vita comune a Longueuil il 28 ottobre del 1843: vennero approvate dal vescovo di Montr\u00e9al, Ignace Bourget, il 29 febbraio 1844 e vennero riconosciute come congregazione di diritto pontificio con il decreto di lode del 27 febbraio 1863; vennero approvate definitivamente dalla Santa Sede il 4 settembre del 1877.\nLa fondatrice \u00e8 stata beatificata da papa Giovanni Paolo II nel 1982.\nAttivit\u00e0 e diffusione.\nLe suore della congregazione seguono la spiritualit\u00e0 ignaziana e si dedicano prevalentemente all'istruzione e alla catechesi.\nDiffuse prevalentemente in Canada e negli Stati Uniti d'America, nel 1931 si sono aperte all'apostolato missionario fondando case in Giappone e Lesotho, e poi anche in Brasile, Per\u00f9, Camerun, Haiti e Nigeria: la sede generalizia \u00e8 a Longueuil.\nAl 31 dicembre 2005, la congregazione contava 1.332 religiose in 100 case."}
{"id": "1875568", "revid": "433605", "url": "https://it.wikipedia.org/wiki?curid=1875568", "title": "Motori Simca", "text": "I motori a scoppio prodotti dalla Casa automobilistica francese Simca non sono stati molti, ed hanno cominciato ad esistere dalla met\u00e0 degli anni cinquanta in poi. In precedenza la Simca montava motori Fiat, poich\u00e9 fino a quel momento si comportava unicamente come succursale Fiat in Francia.\n\u00c8 altres\u00ec vero che quasi tutti i motori Simca hanno avuto in ogni caso origine da motori Fiat."}
{"id": "1875575", "revid": "232134", "url": "https://it.wikipedia.org/wiki?curid=1875575", "title": "Daniel Ray", "text": ""}
{"id": "1875577", "revid": "2066961", "url": "https://it.wikipedia.org/wiki?curid=1875577", "title": "Villa Mocenigo (Alvisopoli)", "text": "Villa Mocenigo \u00e8 una villa veneta di Alvisopoli, frazione di Fossalta di Portogruaro (provincia di Venezia).\nLo stesso paese deve il nome al conte Alvise Mocenigo che qui cre\u00f2 la sua \"polis\" dotandola di fabbricati ed insediamenti produttivi con l'intenzione di renderla autosufficiente.\nCircondata da un parco di oltre tre ettari e completata dalla chiesa di San Luigi, la villa \u00e8 sede estiva di importanti rassegne teatrali e musicali.\nLa barchessa ospita la Quadreria Comunale \"Luigi Diamante\", una collezione permanente dedicata al pittore friulano che espone opere provenienti dalla donazione Vida e altre acquistate dal Comune. \u00c8 sede, inoltre, di laboratori artistici, di attivit\u00e0 culturali e di esposizioni temporanee di altri artisti."}
{"id": "1875585", "revid": "203463", "url": "https://it.wikipedia.org/wiki?curid=1875585", "title": "Stazione sperimentale per l'industria delle conserve alimentari", "text": "La Stazione sperimentale per l'industria delle conserve alimentari, in acronimo SSICA \u00e8 una azienda speciale della Camera di commercio di Parma. \u00c8 situata a Parma in viale Tanara, 31/a.\nStoria.\nIstituita come ente pubblico di ricerca applicata, scientifica e tecnologica nel 1922.\nLa Stazione, con decreto legislativo 29 ottobre 1999, n. 540 \u00e8 stata successivamente trasformata in ente pubblico economico.\nIl decreto attuativo della legge n. 99 del 23 luglio 2009 sul riordino delle stazioni sperimentali per l'industria - che prevedeva la soppressione e l'accorpamento della Stazione sperimentale per le industrie delle essenze e dei derivati dagli agrumi, con sede a Reggio Calabria, alla SSICA - \u00e8 stato superato dalla manovra economica straordinaria del maggio 2010 (Decreto-legge 78/2010) che prevede la soppressione di tutte le Stazioni Sperimentali. I compiti e attribuzioni della SSICA sono passati alla Camera di commercio di Parma.\nIl decreto interministeriale attuativo del 1\u00ba aprile 2011 ha fissato i tempi e modalit\u00e0 di trasferimento dei compiti e delle attribuzioni, del personale e delle risorse strumentali e finanziarie della soppressa SSICA alla rispettiva Camera di commercio.\nIl 5 aprile 2013 il Giudice del lavoro del Tribunale di Nocera Inferiore ha accolto il ricorso presentato dai dipendenti della sede periferica di Angri contro la CCIAA di Parma, accertati e dichiarati trasferiti \"ope legis\" i rapporti di lavoro subordinato a tempo indeterminato, intercorrenti tra i ricorrenti e la soppressa Stazione Sperimentale SSICA, alla Camera di Commercio di Parma, a decorrere dall'entrata in vigore del D.L. 31.05.2010 n.78. La sentenza ha precisato che l'Azienda speciale costruita \"ad hoc\" dalla CCIAA di Parma debba ritenersi una mera modalit\u00e0 organizzativa e gestionale dei servizi, ma non costituisce un nuovo ed autonomo soggetto giuridico nel quale far confluire direttamente i dipendenti della soppressa Stazione Sperimentale.\nFondazione.\n la trasformazione dello stato giuridico della Stazione Sperimentale da Azienda speciale a Fondazione di diritto privato. La fondazione potrebbe inglobare il patrimonio e, \"limitatamente al settore agroalimentare\", i compiti e le attribuzioni dell'Azienda speciale Stazione sperimentale per le industrie delle essenze e dei derivati dagli agrumi di Reggio Calabria.\nLa struttura.\nNei laboratori tecnologici disposti su una superficie di 16.000\u00a0m\u00b2, lavorano pi\u00f9 di 100 ricercatori.\nGli obiettivi della Stazione.\nLa stazione promuove il progresso tecnico e tecnologico dell'industria conserviera italiana trasformatrice di frutta, ortaggi, carne, pesce e si colloca fra le pi\u00f9 importanti istituzioni di ricerca applicata nel settore della conservazione degli alimenti esistenti in Europa e nel mondo con una sede periferica attiva dal 1987 ad Angri in provincia di Salerno. La Stazione ospita anche il nuovo organismo unico nazionale per lo sviluppo della ricerca nell'agroalimentare (vedi \"Consorzio Italiano per la Sicurezza e la Ricerca sulla qualit\u00e0 degli Alimenti\").\nL'allestimento del laboratorio diossine e microinquinanti (in collaborazione con la Stazione sperimentale per le industrie delle essenze e dei derivati dagli agrumi -SSEA- con sede a Reggio Calabria) \u00e8 stato definitivamente annullato con la trasformazione della Stazione in azienda speciale, in quanto non rientrante tra i compiti e gli obiettivi della stessa azienda speciale SSEA."}
{"id": "1875589", "revid": "36426", "url": "https://it.wikipedia.org/wiki?curid=1875589", "title": "San Michele in Foro", "text": ""}
{"id": "1875591", "revid": "599013", "url": "https://it.wikipedia.org/wiki?curid=1875591", "title": "Formula di Ch\u00e9zy", "text": "Nell'ambito dell'ingegneria idraulica, la formula di Ch\u00e9zy, , sviluppata dall'ingegnere francese Antoine de Ch\u00e9zy, \u00e8 una formula empirica utilizzata per calcolare la velocit\u00e0 di un fluido a pelo libero in condizioni di moto uniforme e principalmente turbolento, il cui campo di applicazione \u00e8 stato poi ampliato anche alle correnti in pressione.\nStoria.\nI presupposti della formula possono essere ricondotti ad Albert Brahms, geometra di un principato tedesco, il quale scrisse che, a differenza di una sfera posta su un piano inclinato, l'acqua fluente in un canale inclinato non si muove di moto uniformemente accelerato, bens\u00ec di moto uniforme perch\u00e9 l'accelerazione \u00e8 controbilanciata dall'attrito; afferm\u00f2 inoltre che le velocit\u00e0 sono proporzionali alla radice quadrata della pendenza del fondo e scrisse che:\nTuttavia Brahms non forn\u00ec alcuna formula.\nNel 1769, l'ingegnere Jean-Rodolphe Perronet e il suo assistente Antoine de Ch\u00e9zy, all'epoca ispettore generale dei ponti e delle strade, erano stati designati a relazionare sul progetto di un canale presso il fiume Yvette, al fine di fornire acqua a Parigi; a partire da quell'anno, Ch\u00e9zy raccolse dati sperimentali sul canale in terra Courpalet e sul fiume Senna, che invi\u00f2 insieme alle sue conclusioni a Perronet in un documento francese datato 1775 con il titolo \"Tesi sulla velocit\u00e0 di flusso in un dato canale\".\nNella relazione intitolata \"Formule pour Trouver la Vitesse de l'Eau Conduit dan une Rigole donn\u00e9e\", datata 1776, riport\u00f2 la formula:\ndove formula_2 \u00e8 un fattore di resistenza al flusso, formula_3 \u00e8 la pendenza di fondo, formula_4 e formula_5 sono rispettivamente l'area bagnata e il perimetro bagnato della sezione trasversale.\nCh\u00e9zy forn\u00ec inoltre il valore del coefficiente formula_2 calcolato per il canale Courpalet, pari a 31 m1/2/s, e per il fiume Senna, pari a 44 m1/2/s.\nPerronet non diede risalto al lavoro svolto da Ch\u00e9zy, il quale non ricerc\u00f2 mai visibilit\u00e0; fu solo nel 1797 che Louis-Fran\u00e7ois Letourneur, membro del Direttorio francese, assegn\u00f2 a Ch\u00e9zy l'incarico di direttore dell\"'\u00c9cole des Ponts et Chauss\u00e9es\" (l'attuale \"\u00c9cole des Ponts ParisTech\"); nel 1804, successivamente alla morte di Ch\u00e9zy, Gaspard de Prony e Pierre-Charles Lesage, ne riconobbero il merito dei contributi scientifici.\nLa formula.\nLa formula \u00e8 la seguente:\ndove:\nNella sua forma originariamente proposta, \u00e8 valida per il solo moto uniforme, essendo formula_12, dove formula_3 \u00e8 la pendenza del fondo alveo.\nNel caso di correnti a pelo libero, viene utilizzata anche nella seguente forma:\ndove: \nDerivazione matematica.\nLa formula di Ch\u00e9zy pu\u00f2 essere derivata matematicamente da due assunzioni:\nEstensione alle correnti in pressione.\nTenendo presente che formula_34 \u00e8 il raggio idraulico, dato dal rapporto\nin cui A rappresenta l'area della sezione del condotto e P rappresenta il contorno, o perimetro, del condotto.\nformula_36 (per un condotto a sezione circolare) \nTuttavia \u00e8 spesso utilizzata per calcolare la cadente dei carichi, nella forma:\nCoefficiente di Ch\u00e9zy.\nL'equazione di Ch\u00e9zy, se confrontata con l'equazione di Darcy-Weisbach, permette di ottenere il coefficiente di Ch\u00e9zy in funzione dell'indice di resistenza formula_39, ottenendo:\nTuttavia, data la poca praticit\u00e0 del calcolo di formula_39, per la determinazione del coefficiente di Ch\u00e9zy, diversi autori hanno fornito espressioni empiriche, cosiddette \"pratiche\", valide solo nel caso di moto puramente turbolento data l'assenza di dipendenza dal numero di Reynolds; nel seguito si riportano le formule principali espresse nel S.I..\nformula di Kutter semplificata.\nInizialmente proposta da E. Ganguillet e W. R. Kutter nel 1869 in una forma pi\u00f9 complessa, ottenuta da elaborazioni basate sulle misure di deflusso in canali di vario tipo, incluse quelle effettuate da Bazin pubblicate nel 1865 e quelle effettuate su fiumi europei e sul Mississippi, \u00e8 stata successivamente semplificata nella seguente forma:\nin cui formula_43 \u00e8 l'indice di scabrezza, ha le dimensioni della radice quadrata di una lunghezza ed \u00e8 variabile tra 0,12 m1/2 per tubazioni in acciaio nuove e 0,45 m1/2 per tubazioni in ghisa con forti incrostazioni.\nformula di Bazin.\nProposta da H. Bazin nel 1897, sulla base di dati ottenuti da piccoli canali sperimentali, nella sua seconda formulazione \u00e8 equivalente alla formula di Kutter, ma considerata meno soddisfacente di quest'ultima e ha la seguente forma:\nin cui formula_45 \u00e8 l'indice di scabrezza, ha le dimensioni della radice quadrata di una lunghezza, di cui Bazin fornisce alcuni valori tabulati.\nEguagliando l'espressione di Kutter con quella di Bazin \u00e8 possibile ottenere la relazione tra i due coefficienti formula_43 e formula_45:\nformula di Gauckler-Strickler.\nNel 1868 Philippe Gaspard Gauckler propose la seguente formula per il coefficiente di Ch\u00e9zy:\nin cui formula_50 \u00e8 chiamato \"coefficiente di Gauckler-Strickler\", ha le dimensioni di [m1/3/s], \u00e8 una misura inversamente proporzionale alla scabrezza della parete ed \u00e8 reperibile in tabelle, essendo variabile tra circa 140 m1/3/s per i tubi nuovi in acciaio a 65 m1/3/s per tubi in ghisa con forti incrostazioni.\nStrickler present\u00f2 nel 1923, in maniera indipendente da Gauckler, la stessa formula proposta, oltre che una scala di valori per l'indice di scabrezza.\nEssendo una relazione di tipo monomio, risulta di semplice utilizzo per applicazioni analitiche.\nformula di Manning.\nInizialmente proposta nel 1889 da Robert Manning, sulla base di sette formule differenti basate sulle misure di Bazin e di 170 osservazioni di taratura, \u00e8 stata successivamente modificata nella forma seguente:\nin cui formula_52 \u00e8 il coefficiente di scabrezza, detto \"numero di Manning\", ha le dimensioni di [s/m1/3], e misura in maniera direttamente proporzionale la scabrezza della superficie.\nConfrontata con la formula di Ch\u00e9zy fornisce l'espressione del coefficiente di Ch\u00e9zy in funzione del numero di Manning:\nPer la scelta del coefficiente di Manning \u00e8 stata fornita una metodologia di calcolo sulla base delle caratteristiche dell'alveo, oltre che dei valori tabellati.\nConfrontando tale espressione con quella di Gauckler-Strickler si determina che il numero di Manning \u00e8 pari al reciproco del coefficiente di Gauckler-Strickler:"}
{"id": "1875594", "revid": "1649409", "url": "https://it.wikipedia.org/wiki?curid=1875594", "title": "Christopher Hampton", "text": "Biografia.\nNato nell'isola di Faial nelle Azzorre, ha vinto due premi Oscar per la migliore sceneggiatura non originale: nel 1989 per \"Le relazioni pericolose\" e nel 2021 per \"The Father - Nulla \u00e8 come sembra\". "}
{"id": "1875595", "revid": "767487", "url": "https://it.wikipedia.org/wiki?curid=1875595", "title": "Anno 2020 - I gladiatori del futuro", "text": "Anno 2020 - I gladiatori del futuro \u00e8 un film del 1983, co-diretto da Joe D'Amato (con lo pseudonimo Kevin Mancuso) e da George Eastman (quest'ultimo non accreditato). Il film \u00e8 un curioso connubio tra genere western e fantasy in un'ambientazione post apocalittica.\nTrama.\nTexas, anno 2020: la guerra atomica \u00e8 terminata da poco tempo. In un villaggio alcuni sopravvissuti comandati da Nisus lavorano quotidianamente producendo una nuova forma di energia. Ma ben presto un esercito evoluto, capeggiato da un cinico comandante, assedia il villaggio e ne prende possesso, uccidendo brutalmente Nisus. La moglie di Nisus, Maida, viene violentata e successivamente venduta. Ma ben presto tre eroi la salveranno e, con l'aiuto degli indiani, riprenderanno possesso delle loro terre e riporteranno la giustizia. Maida, alla fine, potr\u00e0 riabbracciare la propria figlia."}
{"id": "1875597", "revid": "1714743", "url": "https://it.wikipedia.org/wiki?curid=1875597", "title": "Margherita del Monferrato", "text": "Origine.\nSecondo il \"Ragionamento familiare dell\u00b4origine dei Marchesi di Monferrato, per Benvenuto di S. Giorgio\", Margherita era figlia di Giovanni II Paleologo, Marchese del Monferrato, e della sua seconda moglie, Elisabetta di Maiorca, regina titolare di Maiorca, contessa titolare di Rossiglione e di Cerdagna, figlia secondogenita del re di Maiorca, conte di Rossiglione e di Cerdagna, signore di Montpellier e principe d'Acaia, Giacomo III il Temerario e della principessa di Aragona Costanza d'Aragona.\n&lt;br&gt;Giovanni II Paleologo, ancora secondo il \"Ragionamento familiare dell\u00b4origine dei Marchesi di Monferrato, per Benvenuto di S. Giorgio\", era figlio del Marchese del Monferrato, Teodoro I, e di Argentina Spinola.\nBiografia.\nA Margherita, come dote per il matrimonio era stata concessa la signoria di Acqui.\n&lt;br&gt;Margherita, all'inizio del 1376, venne data in sposa al conte di Urgell, visconte di \u00c0ger e barone di Entenza e Antill\u00f3n, Pietro di Aragona (1340-1408), figlio primogenito del conte di Urgell, visconte di \u00c0ger, barone di Entenza e Antill\u00f3n, Giacomo I, e di Cecilia di Comminges, che, secondo il testamento del padre (il nonno di Pietro), era figlia primogenita del conte di Comminges e visconte di Turenna, Bernardo VIII (\u2020 1336) e della sua terza moglie, Mathe de l'Isle-Jourdain (\u2020 1352), figlia di Bernardo Giordano III (\u2020 nel 1340 circa), signore de l'Isle-Jourdain e della moglie, Margherita di Foix; \"Benvenuto di San Giorgio\" cita una carta datata 27 gennaio 1376 in base alla quale, il patrigno di Elisabetta di Maiorca, Ottone IV di Brunswick-Grubenhagen, tutore dei figli di Giovanni II, il marchese del Monferrato, Secondotto ed i suoi fratelli, Giovanni, Teodoro e Guglielmo (\"Princeps D. Otto amministratore Dux Brunsvicensis gubernator et tutor ac ... D. Secundiottonis Marchionis Montis Ferrati necnon Joannis, Theodori et Fratrum Guilielmi ipsius D. Marchionis\"), risolto le questioni relative al testamento del marchese Giovanni II, provvide per il matrimonio della figlia Margherita (\"D. Margarita eius Filia\"), con la consulenza di Elisabetta (\"D. Elisabet consortis su\u00e6\"), come riportato nel \"Rerum Italicarum scriptores, tomo XXIII\".\nMargherita era la seconda moglie di Pietro II che, nel 1347, era succeduto al padre come conte di Urgell e, nel 1363, aveva sposato Beatrice di Cardona che era deceduta nel 1372.\nNel 1408, Margherita rimase vedova; Pietro II (\"don Pedro Conde de Urgel\") mor\u00ec nel castello di Balaguer (\"en el castillo de Balaguer\"), nel giugno 1408, come viene riportato in \"Los cinco libros postreros de la primera parte de los Anales de la Corona de Arag\u00f3n, v.2\".\n&lt;br&gt;A Pietro succedette il figlio maschio primogenito, ancora in vita, Giacomo, come Giacomo II di Urgell, che fu Governatore generale del regno di Aragona, nel 1409, e l'anno dopo, fu uno dei cinque pretendenti al trono di Aragona.\nNel 1410, il re della corona d'Aragona, Martino I di Aragona mor\u00ec senza eredi, e suo figlio, Giacomo II di Urgell, fu uno dei cinque pretendenti per succedergli sul trono d'Aragona; il candidato che ottenne la corona fu Ferdinando di Trast\u00e1mara o d'Antequera, il quale, dopo l'incoronazione offri a Giacomo II il prestigioso titolo di Duca di Montblanc, 150.000 fiorini e il matrimonio tra il proprio figlio, Enrico e la figlia di Giacomo II, Isabella; ma Giacomo II consigliato dalla madre Margherita, rifiut\u00f2 e non riconobbe la decisione di Caspe, anzi fece guerra a Ferdinando, che, nel 1413, lo sconfisse, lo imprigion\u00f2 e gli confisc\u00f2 tutti i suoi titoli.\nAnche a Margherita furono confiscati i suoi beni, ma, nel 1314, Ferdinando concesse a lei e alle due figlie che non erano maritate una pensione annua di 5.000 fiorini, e Margherita visse tra Saragozza e Morella.\n&lt;br&gt;In quello stesso anno, Margherita organizz\u00f2 un piano per l'evasione del figlio, Giacomo II, ma fu scoperta ed imprigionata a Cullera ed a Alicante.\n&lt;br&gt;Ferdinando le concesse una piccola pensione, ma continu\u00f2 a tenerla in custodia.\nNel 1419, Margherita fu trasferita a Morella, dove, nel 1420 mor\u00ec.\nFigli.\nMargherita a Pietro, secondo \"genealogy\", diede nove figli, mentre secondo i \"COMTES de URGELL (ARAGON)\" i primi due figli erano della prima moglie di Pietro II, Beatrice di Cardona:"}
{"id": "1875599", "revid": "2085547", "url": "https://it.wikipedia.org/wiki?curid=1875599", "title": "Consorzio italiano per la sicurezza e la ricerca sulla qualit\u00e0 degli alimenti", "text": "Il Consorzio italiano per la sicurezza e la ricerca sulla qualit\u00e0 degli alimenti \u00e8 un soggetto istituzionale fondato il 19 maggio 2007 quale organismo unico nazionale per il coordinamento e lo sviluppo della ricerca nell'agroalimentare. La sede \u00e8 stabilita a Parma.\nFinalit\u00e0.\nIl Consorzio riunisce sette istituti di ricerca nazionali, tra cui CNR ed ENEA, Federalimentare e Crui (Conferenza rettori universit\u00e0 italiane), otto istituti zooprofilattici sui dieci presenti in Italia, per oltre 5.000 ricercatori coinvolti nel settore e facenti parte a quattro dicasteri. L'obbiettivo comune di tutte queste associazioni \u00e8 quello di creare una rete fra le istituzioni di ricerca migliorando cos\u00ec il rapporto fra investimenti e risultati, aspirando a divenire un interlocutore importante con un ruolo di rilievo per rappresentare il nostro Paese nei diversi aspetti nell'ambito delle competenze dell'EFSA, gi\u00e0 presente a Parma dal 2003."}
{"id": "1875600", "revid": "1086846", "url": "https://it.wikipedia.org/wiki?curid=1875600", "title": "Udinese Calcio 2006-2007", "text": "Questa voce raccoglie le informazioni riguardanti lUdinese Calcio nelle competizioni ufficiali della stagione 2006-2007."}
{"id": "1875606", "revid": "1516566", "url": "https://it.wikipedia.org/wiki?curid=1875606", "title": "USS Lexington (CV-2)", "text": "La USS Lexington (CV-2) fu la seconda portaerei costruita dagli Stati Uniti, ma la prima utilizzata operativamente; infatti la prima in assoluto fu la , che per\u00f2 come portaerei serv\u00ec solo da nave sperimentale. Anche la storia della USS \"Lexington\" fu travagliata: infatti era stata progettata come incrociatore da battaglia, poco corazzato, ma dotato di pesanti cannoni da 406mm (16\").\nEntrato in vigore il trattato di Washington sulla riduzione degli armamenti navali, fu riclassificata e convertita in portaerei, in grado di portare uno stormo imbarcato di 85 velivoli.\nDai marinai statunitensi aveva ricevuto il nomignolo affettuoso di \"Lady Lex\".\nLa nave and\u00f2 perduta nel corso della battaglia del Mar dei Coralli l'8 maggio 1942: dopo essere stata irrimediabilmente danneggiata da attacchi aerei giapponesi, la portaerei venne affondata dal cacciatorpediniere statunitense \"Phelps\" per impedirne la cattura.\nIl 4 marzo 2018 \u00e8 stata ritrovata sul fondo del mare a circa 3000 metri di profondit\u00e0 ed a pi\u00f9 di 800 chilometri a est dalla costa australiana da una spedizione guidata dall'imprenditore Paul Allen."}
{"id": "1875608", "revid": "484362", "url": "https://it.wikipedia.org/wiki?curid=1875608", "title": "Priacco", "text": "Priacco \u00e8 una frazione del comune di Cuorgn\u00e8, in provincia di Torino, un tempo comune autonomo e annesso durante il periodo fascista.\nSi trova sulla riva destra del torrente Orco, nel Canavese\nSituata a nord-est del comune lungo la strada che porta a Borgiallo e Chiesanuova. Priacco \u00e8 di antica origine celtica: il suo nome significa prima delle acque, ovvero del torrente Orco.\nStoria.\nL'antichit\u00e0 di questo paese si conosce fin dall'erezione della sua parrocchia, che risale ad et\u00e0 molto remota: il Papa Sisto IV ne conferiva il diritto di nomina al sacerdote, avvocato \"Gioanni De Beccutis\", canonico arciprete della cattedrale d'Ivrea, nativo di Rivara, pi\u00f9 precisamente di un suo cantone molto popolato, che divenne poi comune e parrocchia a parte col nome di Forno Canavese.\nIl Papa Innocenzo VIII con bolla del 20 giugno 1491 ne conferm\u00f2 il diritto soprattutto perch\u00e9 De Beccutis aveva fatto ricostruire la chiesa e la casa parrocchiale, ed accresciutane la dote. In virt\u00f9 di tale bolla pontificia, di cui si conserva l'originale negli archivi della curia vescovile d'Ivrea, si conferm\u00f2 il giuspatronato della chiesa di San Faustino di Priacco all'arciprete ed a suoi eredi in perpetuo.\nIn seguito ai decreti del Concilio di Trento la parrocchia fu ridotta a vicaria perpetua il 31 marzo 1650. In seguito all'estinzione del casato Beccutis, il vescovo Pompeo Valperga con ordinanza del 20 ottobre 1668, dichiar\u00f2 spettarne la successione alla famiglia \"Gays\" di Rivara, che ne nominarono due vicari. L'ultimo istituito, che fu il canonico \"Giacomo Ilarione Gays\" volle rendersi benemerito del luogo di Priacco con elargizioni a favore della chiesa e dei poveri.\nPriacco era compreso nella contea di Valperga. Nonostante le diverse mutazioni avvenute nel tempo, appartenne sempre alla provincia, e alla diocesi d'Ivrea, cos\u00ec richiedendolo la sua posizione sulla sponda opposta del torrente Orco rispetto a Cuorgn\u00e8, suo comune di appartenenza.\nFino al 1928 Priacco \u00e8 stato comune autonomo, poi fu appunto incorporato a Cuorgn\u00e8, insieme al comune autonomo di Salto.\nRitrovamento insediamento romano.\nNel 2006, durante i lavori di realizzazione della circonvallazione della Statale 460, sono venuti alla luce dei resti di un insediamento di epoca romana. Il ritrovamento, identificato in una fattoria, non \u00e8 stato ritenuto d'importanza tale da giustificare una modifica dei progetti o il blocco dei lavori, che sono ripresi dopo che gli edifici del piccolo villaggio sono stati messi in sicurezza sotto un tessuto traspirante che conserver\u00e0 l'insediamento sotto due metri di terra. Dell'intervento si \u00e8 occupata, con il benestare della Soprintendenza, la societ\u00e0 di archeologia \"Archi\u00e9o\" di Camogli, che ha documentato e archiviato la scoperta del sito, malauguratamente posizionato troppo vicino alla strada e impossibile da valorizzare.\nIl ritrovamento \u00e8 l'ulteriore testimonianza della presenza dell'uomo in Canavese gi\u00e0 in epoca romana e tra le prime nell'area di Priacco.\nTerritorio.\nIl territorio della frazione \u00e8 in maggioranza pianeggiante, generalmente coltivato a prato, con qualche campo di mais e in parte sfruttato per il pascolo di caprini, asini e occasionalmente mucche. Nelle colline e sui pendii la coltivazione prevalente \u00e8 la vite, numerosi gli alberi da frutto come melo, pero, ciliegio, pesco e fico. Notevoli sono anche i boschi, nella zona detta \"Valassa\", con predomio di castagni e noci. Priacco nella zona \u00e8 riconosciuta come il \"polmone verde\" del comune di Cuorgn\u00e8, infatti \u00e8 il borgo che vanta le maggiori estensioni di terreno a prato stabile, che danno al paese la caratteristica di verde Canavesano.\nIl territorio di Priacco \u00e8 interamente attraversato dal \"Rio Bandono\", un piccolo ruscello che si getta nel torrente Orco in prossimit\u00e0 del ponte della circonvallazione della Statale 460, in zona \"Piova\".\nLa frazione \u00e8 suddivisa in varie borgate, la principale \u00e8 quella del Capoluogo. A nord verso Chiesanuova, in zona decisamente collinare c'\u00e8 la borgata denominata \"Case Morgando\", a sud della frazione, troviamo in ordine localit\u00e0 \"Parrocchia\" e \"Ciocchetti\" a breve distanza, canton \"Turina\", sul confine con il comune di Castellamonte c'\u00e8 la localit\u00e0 \"Piova\" e sulla collina ad est del paese \u00e8 ubicato Canton \"Vasetto\".\nA Priacco si trovano anche due antichi mulini ad acqua (ora abbandonati), una pregevole cascina del 1790, ex residenza arcivescovile con un parco di 15.000 m\u00b2; una Cappella dedicata a San Rocco risalente al 1700; mentre la chiesa parrocchiale, che si trova fuori dal centro abitato, \u00e8 dedicata a San Faustino.\nGli abitanti di Priacco sono detti priacchesi, ma un tempo erano conosciuti in tutta la zona come i \"capei four\u00e0\" ovvero i cappelli bucati: si narra infatti che durante un consiglio comunale, un assessore buc\u00f2 il cappello ad un suo collega mediante un ferro da maglia reso rovente sul camino.\nCultura.\nIstruzione.\nNella piazza principale di Priacco \u00e8 presente la scuola elementare, fornita di mensa scolastica e legata alla direzione didattica di Cuorgn\u00e8.\nIl soggiorno di Salgari.\nTra il 1895 e il 1897 lo scrittore Emilio Salgari ha soggiornato a Cuorgn\u00e8 con la famiglia. Inizialmente aveva affittato un appartamento in \"Piazza Pinelli\", ma successivamente decise di spostarsi nella frazione di Priacco. Qui aveva preso in affitto un appartamento che si trovava sopra un'osteria di propriet\u00e0 della famiglia \"Gay\". Un giorno decise che quel tempietto del buon vino dovesse chiamarsi \"Cantina del Guerriero Galliano\", in memoria del pluridecorato ufficiale piemontese che combatt\u00e9 ad Agordat, Coatit e Macall\u00e8.\nSalgari amava l'aria fine della collina e le passeggiate nei boschi, ma che lo distraevano troppo dal lavoro, e proprio per questo motivo dovette tornare a vivere a Torino.\nCollegamenti esterni.\nIn localit\u00e0 Priacco \u00e8 installata una stazione meteo privata amatoriale facente parte del \"Progetto Meteo Canavese\" con schermo solare a 8 piatti autocostruito, anemometro e pluviometro collocata sul tetto di un'abitazione privata e si trova online all'indirizzo http://www.priaccometeo.altervista.org\nIl progetto Meteo canavese conta ad oggi (26 gennaio 2012) ben 37 stazioni dislocate in varie zone del territorio ed \u00e8 in continua espansione.\nPer maggiori informazioni sulla rete \"progetto meteo canavese\" si possono trovare sul sito https://web.archive.org/web/20120201063053/http://www.progettometeocanavese.org/index.php e sul sito http://www.salassameteo.org/"}
{"id": "1875609", "revid": "83531", "url": "https://it.wikipedia.org/wiki?curid=1875609", "title": "Episodi di Squadra Speciale Cobra 11 (settima stagione)", "text": "La settima stagione della serie televisiva Squadra Speciale Cobra 11 \u00e8 stata trasmessa in prima visione in Germania da RTL in due diversi periodi: dall'11 settembre al 30 ottobre 2003 (episodi 98-106 secondo l'ordine di messa in onda, costituenti la stagione 14 di RTL), e nei giorni 18 marzo; 1\u00b0, 8 e 29 aprile 2004 (episodi 107, 109, 111 e 113, parte della stagione 15). In Italia \u00e8 stata trasmessa in prima visione da Rai 2 dall'11 aprile al 16 maggio 2004, seguendo l'ordine di produzione.\nIl primo episodio, in cui Jan Richter (Christian Oliver) fa il suo esordio come nuovo compagno di Semir, ha durata doppia in quanto telefilm pilota della stagione.\nIl battesimo del fuoco.\nTrama.\nAlcuni container piovono sull'autostrada; al loro interno ci sono dei colori in polvere utilizzati per la stampa di banconote da 500 \u20ac. Semir \u00e8 convinto che ci sia qualcosa che non quadra nell'indagine, specialmente dopo che i container sequestrati vengono rubati dal deposito della polizia da un certo Jan Richter, che si scoprir\u00e0 essere un poliziotto. Dopo diverse peripezie, Tscherne, il capobanda comandato da Hadenberg (direttore di una prestigiosa banca, che usa la banda di falsari per i suoi scopi), pare suicidarsi, ma era solo un trucco per illudere la polizia, la quale creder\u00e0 di avere risolto il caso.\nNota: l'episodio, come tutti quelli a durata doppia, in Italia \u00e8 stato trasmesso in prima visione integralmente, e successivamente diviso in una \"prima parte\" e in una \"seconda parte\" in occasione delle successive repliche in fascia preserale, con relativo adattamento del titolo. Tuttavia, qualche anno dopo, a seguito della perdita della seconda parte, si \u00e8 reso necessario riacquistarla da RTL e ridoppiarla; le due parti sono state cos\u00ec erroneamente reintitolate \"Il battesimo del fuoco\" e \"Un nuovo compagno\".\nIl depistaggio.\nTrama.\nDopo un incidente accaduto a un semaforo, Jan riceve una telefonata da una persona che lo invita a recarsi in vari punti della citt\u00e0 se vuole evitare altri incidenti; inizialmente Jan crede che sia una vendetta personale, ma dopo aver indagato si accorge che c'\u00e8 ben altro dietro.\nA prova di bomba.\nTrama.\nUna bomba esplode su un tir. Jan e Semir avranno a che fare con un vecchio amico di Jan, un artificiere che cercher\u00e0 di ucciderlo.\nFurfanti di classe.\nTrama.\nDurante una corsa equestre dei ladri tentano di rapinare la biglietteria, ma falliscono. Due anziani che hanno fatto i truffatori e scippatori per tutta la vita, decidono cos\u00ec di provare a fare lo stesso tipo di colpo, che riescono a eseguire alla perfezione; uno dei due per\u00f2 viene riconosciuto dalla cassiera. Uno di loro muore dopo aver avuto appena il tempo di godersi il bottino, e l'altro si ritrova da solo ad affrontare i due ladri, ma Semir e Jan lo aiuteranno.\nSotto copertura.\nTrama.\nSemir sta svolgedo un'indagine sotto copertura per smascherare un trafficante d'auto. Ma non si pu\u00f2 fidare neanche dei suoi colleghi: Wiemeier, infatti, vuole uccidere \"lo Zar\" per vendetta personale.\nNota: a causa della diversit\u00e0 dell'ordine degli episodi tra Germania e Italia, questo episodio ha la particolarit\u00e0 di essere stato trasmesso in Italia pochi giorni prima che in patria.\nMerce mortale.\nTrama.\nL'hostess Monika Schindler muore in un incidente stradale; la vittima risulta coinvolta in un traffico di diamanti del Sudafrica nel quale sono implicati anche un pilota e ufficiali della polizia di frontiera.\nIl retroscena.\nTrama.\nJan, andando al lavoro, investe accidentalmente un operaio che lavorava in un cantiere sull'autostrada. Viene di conseguenza sospeso dal servizio, ma nessuno riesce a tenerlo lontano dalle indagini che Semir, insospettito da alcuni fatti, sta portando avanti per scagionare il collega.\nBaby gang.\nTrama.\nDieter spara a un ragazzo che stava per colpire Otto; il giovane muore sul colpo e il poliziotto viene accusato di omicidio. Jan e Semir lo aiutano a fare luce sulla dinamica dell'incidente e si scopre che il giovane lavorava in una banda di ragazzi giovanissimi sfruttati da un tale di nome Shark per compiere delle rapine.\nDennis e Alex.\nTrama.\nDennis e la sua fidanzata Alex sono due giovani ladri di auto e lavorano per un'organizzazione criminale. Quando per\u00f2 Dennis commette un errore viene eliminato, proprio mentre Jan e Semir erano sulle sue tracce. Durante il caso arriva come nuovo tecnico della scientifica Hartmut, colui che si era inizialmente improvvisato nuovo compagno di Semir. Alex e sua sorella vengono rapite dal capo dell'organizzazione, ma Semir e Jan le salveranno e cattureranno i delinquenti.\nSabotaggio.\nTrama.\nSemir noleggia un furgone della ditta Gerlach, ma si accorge ben presto che i freni non funzionano. Dopo una folle corsa, Semir ha un grave incidente, ma grazie a Jan non rimane ucciso. Mentre Semir \u00e8 in coma in ospedale Jan indaga sul caso e scopre che la ditta per il noleggio di furgoni \u00e8 nei guai per motivi finanziari.\nSemir e la rock star.\nTrama.\nJan e Semir devono proteggere un ragazzo, una rockstar minacciata di morte. Semir non ne \u00e8 molto entusiasta ma alla fine riesce a salvare il ragazzo e a insegnargli un'importante lezione di vita.\nNozze con l'assassino.\nTrama.\nSemir e Andrea devono partecipare al matrimonio di un'amica di Andrea ma Semir si attarda a causa di un incidente. Le indagini gli causano un ritardo all'appuntamento ma, in una maniera o nell'altra, \u00e8 destino che la sua strada lo porti proprio al ricevimento di nozze.\nIl detective.\nTrama.\nSchr\u00f6der, mentre fotografa una coppia clandestina, assiste a un omicidio e fotografa i colpevoli che iniziano a dargli la caccia. Egli per\u00f2 non racconta subito la verit\u00e0 a Jan e Semir, che cos\u00ec iniziano a pedinarlo e scoprono che \u00e8 ricercato da alcuni malviventi che tentano di tappargli la bocca in tutti i modi."}
{"id": "1875610", "revid": "30610", "url": "https://it.wikipedia.org/wiki?curid=1875610", "title": "Episodi di Squadra Speciale Cobra 11 (ottava stagione)", "text": "L'ottava stagione della serie televisiva Squadra Speciale Cobra 11 \u00e8 stata trasmessa in prima visione in Germania da RTL in due diversi periodi: nei giorni 25 marzo, 8 e 22 aprile, 6 e 13 maggio 2004 (episodi 108, 110, 112, 114 e 115 secondo l'ordine di messa in onda, parte della stagione 15 di RTL), e dal 9 settembre al 18 novembre seguenti per i rimanenti episodi (116-125, stagione 16). In Italia \u00e8 stata trasmessa in prima visione da Rai 2 dall'11 aprile al 22 luglio 2005, seguendo l'ordine di produzione degli episodi.\nIl primo episodio, che si conclude con il matrimonio di Semir e Andrea, ha durata doppia in quanto telefilm pilota della stagione.\nUn felice risveglio (1\u00aa e 2\u00aa parte).\nTrama.\nSemir \u00e8 ormai alla vigilia del suo matrimonio con Andrea, ma, durante un inseguimento insieme a Jan, hanno un incidente con l'auto della figlia del capo della polizia che si era appena sposata. Si ritrovano cos\u00ec degradati ad agenti in divisa ma ci\u00f2 nonostante non smettono di indagare sul furgone che li ha buttati nell'altra carreggiata. I due riescono quindi a ottenere l'incarico di condurre un furgone portavalori che pensano sia l'obiettivo dei malviventi; lungo l'autostrada subiscono infatti un attacco, che per\u00f2 fallisce: Jan e Semir riescono a catturare due membri della banda. Il caso sembra ormai chiuso, ma a poche ore dalle nozze Jan riceve una telefonata in cui una sua vecchia conoscenza minaccia di uccidere Andrea se i due uomini catturati non verranno rilasciati.\nNota: l'episodio, come tutti quelli a durata doppia, in Italia \u00e8 stato trasmesso in prima visione integralmente, e successivamente diviso in una \"prima parte\" e in una \"seconda parte\" in occasione delle successive repliche in fascia preserale, con relativo adattamento del titolo.\nIl prezzo dell'incoscienza.\nTrama.\nIl figlio di Bonrath, Jochen, finisce coinvolto in un giro pi\u00f9 grande di lui, tra laboratori chimici utilizzati per produrre sostanze stupefacenti e mega raduni dove i professionisti del settore fanno affari d'oro. Dopo aver rischiato la pelle imparer\u00e0 un'importante lezione di vita.\nIl profumo dei soldi.\nTrama.\nNel corso dei festeggiamenti del 62\u00ba compleanno di Hans Nolte, capo della polizia, amico della Engelhardt, nella quale anche Jan e Semir sono presenti, il commissario ha un incidente molto grave, venendo colpita da un fucile di precisione; Roth, membro dell'antidroga, muore nel tentativo di salvarla. Del caso si occuperanno Jan, Semir e Baumann, capo dell'antidroga. Dalle prime indagini emerge che il colpevole possa essere un certo Iansen, arrestato dalla Engelhardt anni prima, ma quando Semir e Jan vanno a casa sua, lo trovano morto con un colpo alla testa. Subito si sospetta il suicidio, ma proprio quando Iansen veniva trovato morto, avviene un furto in casa Roth; il tempestivo intervento della Engelhardt salva la situazione, ma il ladro-killer scappa. In casa vengono trovati un milione di euro, che l'uomo cercava di rubare. Semir ipotizza che Roth fosse un poliziotto corrotto e che l'uomo che lo ha ucciso, oltre a essere suo collega, non aveva come bersaglio la Engelhardt, ma proprio lui. Poi aveva eliminato il principale indiziato facendo spacciare la morte come suicidio e la storia sarebbe finita l\u00ec; il tentato furto cambia per\u00f2 tutto. Danno quindi a Baumann la notizia e si viene a sapere di Timo Siegel, compagno di Roth. Quindi, Baumann, Jan e Semir si recano a casa sua. Questo per\u00f2 \u00e8 gi\u00e0 stato avvertito da un complice e tenta la fuga, ma viene ammazzato da Baumann per legittima difesa. Ormai il caso \u00e8 dato per chiuso ma per la Engelhardt non tutto quadra; Siegel infatti aveva un complice: Hans Nolte che l'aveva accompagnata fino alla finestra per renderla un facile bersaglio e quindi coprire il vero obiettivo. Infatti Nolte, Baumann, Roth e Siegel erano tutti d'accordo e fornivano informazioni alla mafia sulla droga: Roth, intenzionato a uscire dal giro, \u00e8 stato ucciso e la sua morte spacciata per una tragica fatalit\u00e0; quindi \u00e8 toccato all'incolpevole Iansen, ammazzato facendolo passare per suicida e vero colpevole; infine a Siegel. Il commissario si reca quindi alla villa del capo, ma interviene Baumann che, sotto indicazione di Nolte, la porta in un luogo isolato per ucciderla. Il tempestivo intervento di Jan e Semir, che hanno scoperto tutto, salva la Engelhardt, mentre Baumann muore in un incidente. Nolte sar\u00e0 invece arrestato e condannato a trent'anni di prigione.\nLo stratagemma.\nTrama.\nA seguito del danneggiamento di un container dovuto a un incidente in autostrada, Jan e Semir intuiscono e scoprono un traffico di droga, ma le loro operazioni sono ostacolate da uno stratagemma: parte delle azioni illegali avvengono nel consolato della nazione di San Marco, che non \u00e8 territorio di Germania e pertanto si trova fuori dalla giurisdizione della polizia tedesca.\nDue veri amici.\nTrama.\nBonrath ed Herzberger, ritenuti al di sotto delle aspettative, decidono di intraprendere un'indagine per smascherare alcuni trafficanti d'armi, arrivando a essere rapiti da essi e finendo a rischiare la vita per questo. La coscienza del rischio che hanno corso li rivaluter\u00e0 presso i propri colleghi.\nVita pericolosa.\nTrama.\nSemir e Jan devono proteggere una testimone chiave di un omicidio dalla famiglia dell'accusato, che tenta in tutti i modi di eliminarla.\nPirati informatici.\nTrama.\nUn esperto di informatica dal passato di piccoli guai con la giustizia viene prima ingaggiato e poi rapito da un gruppo di criminali che sta cercando di avere accesso a un database di agenti segreti infiltrati, allo scopo di venderne l'identit\u00e0 in cambio di compensi milionari.\nLa pantera.\nTrama.\nLa madre di Herzberger finisce coinvolta in un caso di competenza della squadra e rischia la vita, quando si trova ad aver accidentalmente preso alcuni documenti bollenti di provenienza criminale che non sarebbero dovuti finire nelle mani sbagliate.\nGiustizieri.\nTrama.\nQualcuno sta uccidendo degli avvocati famosi per aver difeso assassini che l'hanno fatta franca grazie ai loro servigi. Semir e Jan cercano di vederci chiaro, poich\u00e9 sospettano di alcuni colleghi.\nUna specie d'amore.\nTrama.\nJan viene rapito dalla sua ex fidanzata, Sandra, convinta che Jan l'abbia solo usata e non amata; toccher\u00e0 a Semir salvare il suo collega.\nProva di forza.\nTrama.\nAlcuni criminali cercano di incastrare Schr\u00f6der, prima come autore di uno speronamento volontario nel quale una donna rimane gravemente ferita e poi come omicida della stessa. Sar\u00e0 compito di Jan e Semir ribaltare l'evidenza di prove apparentemente reali e salvare il loro amico.\nVecchi amici.\nTrama.\nUn'indagine sui furti di macchine di lusso porter\u00e0 Semir a rincontrare una sua vecchia fiamma conosciuta all'accademia. Ci\u00f2 scatener\u00e0 la gelosia di Andrea e confonder\u00e0 non poco Semir riguardo alle vere intenzioni della sua vecchia amica.\nIl riscatto.\nTrama.\nUna giovane ragazza viene rapita. Il caso tocca molto da vicino il commissario Engelhardt poich\u00e9 la famiglia della giovane \u00e8 molto legata a lei. Tra sospetti e tentativi di intercettazione, quello che la squadra non sa \u00e8 che la basista \u00e8 una donna molto vicina all'ambiente familiare.\nUn'ombra dal passato.\nTrama.\nRobert Kr\u00fcger, un ex collega di Semir, esce di prigione e vuole vendicarsi dell'ispettore, che ha testimoniato contro di lui in tribunale per aver ucciso una ragazza disarmata e per aver falsato lo svolgimento dei fatti. Esso infatti tamponer\u00e0 l'auto di Andrea e in seguito prover\u00e0 ad ucciderla infiltrandosi nell'ospedale e rubando i vestiti al poliziotto di guardia dopo averlo legato e imbavagliato e chiuso nel bagno dell'ospedale. Rapir\u00e0 anche il compagno della sua ex moglie, e Semir per liberarlo dovr\u00e0 ammanettare il suo collega ed entrare in una vecchia fabbrica dove riuscir\u00e0 finalmente ad arrestare Robert dopo un breve inseguimento.\nOltre ogni limite.\nTrama.\nNel tentativo di scoprire i responsabili di rapine avvenute ai danni di alcune banche, Jan si infiltra nel mondo delle corse clandestine, utilizzando la Toyota Supra di Hartmutt, nonostante l'iniziale avversit\u00e0 del commissario Engelhardt. Il piano procede bene fino a quando la sua reale identit\u00e0 di ispettore viene scoperta e i criminali nel tentativo di coprire la loro fuga danno fuoco all'officina nella quale lui \u00e8 stato immobilizzato. Grazie all'intervento di Semir, Jan e la vettura del giovane della Scientifica, vengono salvati all'ultimo momento. Al momento della resa dei conti, i due criminali protagonisti, fratello e sorella (di cui Jan si \u00e8 innamorato), piuttosto che trascorrere anni in carcere da separati, decidono di suicidarsi insieme, lanciandosi con la propria vettura gi\u00f9 da un dirupo."}
{"id": "1875612", "revid": "30610", "url": "https://it.wikipedia.org/wiki?curid=1875612", "title": "Episodi di Squadra Speciale Cobra 11 (nona stagione)", "text": "La nona stagione della serie televisiva Squadra Speciale Cobra 11 \u00e8 stata trasmessa in prima visione in Germania da RTL in tre diversi periodi: dal 10 febbraio al 31 marzo 2005 (episodi 126-133 secondo l'ordine di messa in onda, costituenti la stagione 17 di RTL), dal 15 settembre al 20 ottobre seguenti (stagione 18 di RTL, comprendente gli episodi 134-138) e infine dal 6 al 20 aprile 2006 per i rimanenti episodi (140-142, parte della stagione 19). In Italia \u00e8 stata trasmessa in prima visione da Rai 2 dal 5 dicembre 2005 al 23 gennaio 2006 per i primi dodici episodi, e conclusa dal 20 al 27 giugno 2007, seguendo l'ordine di produzione.\nIl ricattatore.\nTrama.\nDopo l'addio di Jan Richter, inspiegabilmente scomparso dal comando, per Semir sono giornate noiose: senza un partner, costretto a lavorare da solo, arriva a prendere la decisione di lasciare l'Autostradale. Una chiamata anonima segnala una bomba su di una vettura di un'agenzia di consegne; nonostante Semir, aiutato da Schr\u00f6der, faccia tutto il possibile, \u00e8 costretto ad assistere impotente all'esplosione mentre l'autista \u00e8 ancora a bordo, e questo contribuisce ulteriormente ad allontanare il suo futuro dalla polizia. Giunto al comando, comunica al capo e ai suoi colleghi la sua scelta: il suo ultimo compito \u00e8 quello di risolvere questo caso, dopodich\u00e9 il distretto Cobra non sar\u00e0 pi\u00f9 il suo luogo di lavoro. Lavorando sull'identificazione della misteriosa voce, essa viene riconosciuta appartenere a \"Mr. Black\", un criminale ritenuto morto due anni prima. Nessuno alla polizia ha informazioni su di lui n\u00e9 tanto meno un identikit, ma un uomo \u00e8 stato l'unico a vederlo in faccia: Tom Kranich, l'ex collega di Semir che aveva lasciato la polizia due anni prima. All'inizio Tom \u00e8 molto restio a collaborare al caso, visto ci\u00f2 che il distretto Cobra gli ricorda, ma ben presto si far\u00e0 prendere dall'entusiasmo fino a decidere di ritornare in azione e a convincere il suo amico Semir a rimanere in Cobra 11.\nLa vedova esplosiva.\nTrama.\nIl distretto \u00e8 pronto per il torneo di bowling; il pullman che passa a prendere i poliziotti \u00e8 di un amico di Dieter, G\u00fcnther Fallada, titolare di una piccola impresa di trasporto passeggeri. Il pullman \u00e8 per\u00f2 stato sabotato ai freni e si ribalta durante il viaggio. I sospetti di Fallada cadono su Bresser, un grande imprenditore di trasporti che da tempo mira ad assorbire la sua ditta per sgominare la concorrenza nei trasporti pubblici. Fallada viene chiamato da Bresser per un appuntamento d'affari ma trova l'uomo assassinato in casa con la moglie in lacrime; Dieter pensa che l'amico abbia sparato al ricattatore durante una crisi di nervi e lo fa arrestare. Le indagini porteranno a ben altra conclusione.\nSospesi nel vuoto.\nTrama.\nHartmut e la sua ragazza Natalie vengono rapiti da spacciatori di droga che rivogliono un estintore, lasciato in un'auto sequestrata, contenente una nuova droga. Hartmut grazie all'intervento di Tom e Semir riesce a liberarsi e dovr\u00e0 eseguire gli ordini degli spacciatori per liberare anche Natalie.\nIl commissario.\nTrama.\nUn uomo causa un incidente sull'autostrada, quindi viene portato al comando dove viene a sua volta interrogato. L'uomo si riveler\u00e0 essere poi un ex commissario, che si \u00e8 dimesso dalla polizia e sta svolgendo un'indagine privata sul suo nuovo vicino di casa, un certo Kramer. Tom e Semir inizialmente non credono alla sua versione, ma in seguito Kramer si riveler\u00e0 essere sotto falsa identit\u00e0.\nFebbre.\nTrama.\nMentre \u00e8 nel parcheggio di una farmacia che sta aspettando Otto con le medicine, Dieter con qualche linea di febbre di troppo \u00e8 testimone di un omicidio, e cercando di inseguire l'auto dell'assassino in fuga, provoca un incidente nel quale finisce fuori strada. Vista la sua condizione fisica nessuno crede inizialmente alla sua versione, e anche una volta convinti i colleghi non sar\u00e0 facile risolvere il caso.\nNota: a causa del diverso ordine degli episodi tra Germania e Italia, questo episodio \u00e8 stato trasmesso in Italia prima che in patria.\nSenza scelta.\nTrama.\nAndrea, per salvare la vita a Semir, uccide un rapinatore. La moglie dell'uomo ucciso far\u00e0 di tutto per vendicare la morte dell'amato marito; Semir dovr\u00e0 invece salvare la moglie.\nIl collezionista.\nTrama.\nUn sudamericano alla guida di un furgone viene fatto accostare da Tom e Semir per un controllo in autostrada. L'uomo cerca di sfuggire creando un incidente. Sul furgone viene ritrovato un felino di una specie protetta. Le indagini portano a un traffico di animali in via d'estinzione che ha come cliente un trafficante dell'Est. Nella banda \u00e8 infiltrata la dott. Firster, agente segreto che si finge veterinario dello zoo e nel contempo dirige le operazioni di scambio degli animali per smascherare il capobanda.\nAllarme incendio.\nTrama.\nUn pompiere di ruolo scopre che nel proprio distretto alcuni colleghi complottano con un agente assicuratore per dare alle fiamme degli stabili e incassarne l'assicurazione. L'uomo viene scoperto e i suoi colleghi corrotti gli sparano; ancora vivo scappa con l'auto ma crea un incidente autostradale nel quale perder\u00e0 la vita. Tom e Semir indagheranno sull'accaduto anche se i colpevoli cercheranno di sviare i sospetti, prima su di un piromane, poi su di una collega della vittima.\nBlackout.\nTrama.\nTom assiste a un incidente in autostrada; dopo di che va a controllare l'auto uscita di strada e scopre che il conducente \u00e8 morto. Appena tornati al commissariato la Engelhardt concede ai due poliziotti una vacanza e decidono di trascorrere le ferie in un bosco fuori dal loro campo di azione. Quando Semir si allontana Tom viene rapito da una banda di criminali che vuole rapinare una banca. Toccher\u00e0 a Semir salvare il suo compagno e arrestare i criminali.\nVecchie ferite.\nTrama.\nIn cinque giorni, ben quattro camion vengono rubati da Petersen, un ladro che vuole mandare in rovina il suo capo distruggendoli e incassando da lui i soldi dell'assicurazione; tuttavia, Petersen \u00e8 solo una pedina nelle mani di un certo Beyer, che produce della droga sintetica con i funghi.\nIl giorno del giudizio.\nTrama.\nUn ragazzo che lavora in una ditta che produce antivirus per i computer viene ucciso; in punto di morte per\u00f2 riesce a mandare un indirizzo russo a un suo amico. Semir e Tom scoprono che il ragazzo aveva scoperto delle informazioni scottanti su un potente virus informatico.\nSandy.\nTrama.\nUn gruppo di motociclisti assale un furgone che trasporta diamanti falsi e ruba l'intero carico. Per poterli mettere sul mercato hanno per\u00f2 bisogno di certificati di autenticit\u00e0 falsi. La societ\u00e0 che analizza diamanti si trova in una delle torri pi\u00f9 alte di Colonia e, per riuscire nel loro intento, i tre malviventi rapiscono il ragazzo di Sandy, una ragazza specializzata in base jumping, e, ricattandola, la costringono a rubare i certificati falsi per poi fuggire lanciandosi dall'alto della torre. Qualcosa va storto e le indagini di Cobra 11 salveranno in extremis la donna e il ragazzo. Intanto Dieter prova compra auto da siti internet non affidabili.\nNota: a causa del diverso ordine degli episodi tra Germania e Italia, questo episodio \u00e8 stato trasmesso in Italia prima che in patria.\nFiglio coraggioso.\nTrama.\nIl figlio di Dieter, Jochen, lavora per una societ\u00e0 di noleggio limousine; uno dei clienti pi\u00f9 ricchi e affiatati della compagnia \u00e8 per\u00f2 Frank Elmann, contrabbandiere di droga, proprietario di una piccola compagnia aerea, la Flight Cargo Express. Egli non esita a picchiare la propria moglie Nora pur di costringerla a fare qualsiasi cosa lui decida. Semir e Tom inseguono uno spacciatore alle dipendenze di Elmann sull'autostrada, Marcus Drewer, che si schianta contro un bus di passaggio; Drewer sopravvive, ma rimane gravemente ferito. Elmann, preoccupato che il suo sottoposto parli, manda Struck (uno dei suoi scagnozzi) a ucciderlo. Jochen intanto scopre le percosse che Nora ha sulle braccia e la convince a ribellarsi al marito; la porta cos\u00ec a casa sua, dove spera che il marito non la trovi. Jochen viene scoperto e mandato fuori strada da Struck; rinchiuso in una stanza dell'aeroporto della compagnia aerea di Elmann e picchiato dallo scagnozzo, \u00e8 costretto a rivelare dove si trova Nora. La donna viene catturata dal marito e assieme raggiungono l'aeroporto dove per\u00f2, andando alla toilette, scopre Jochen legato e lo libera. I due vengono scoperti ma verranno salvati dall'intervento di Dieter, Tom e Semir che avevano seguito le tracce di Elmann.\nLa valigetta.\nTrama.\nUn uomo che corre in modo estremamente veloce finisce gi\u00f9 da un ponte. Due ragazzi addetti ai lavori di riparazione del guard rail, Marko e Axel, trovano nel bagagliaio una valigetta e piuttosto che consegnarla alla polizia preferiscono tenersela. Intanto Tom e Semir vanno a visitare l'appartamento dell'uomo morto durante l'incidente; sull'uscio dell'edificio incrociano una donna e un uomo che tiene in mano un sacco dell'immondizia. Il profumo che indossava la donna \u00e8 uguale a quello che Semir ha regalato ad Andrea e, entrando nell'appartamento messo sottosopra, egli sente lo stesso profumo. Allora Semir capisce che i due erano appena stati in quell'appartamento, si precipita insieme a Tom fuori dall'edificio e rovistano nei cassonetti, dove trovano dei raccoglitori pieni di fogli che parlano della ditta MIBA, una ditta il cui capo \u00e8 Michael Ballschick. Marko intanto cerca di restituire la valigetta, che contiene molti soldi e un CD-ROM con una lista all'interno ma Axel, il suo compagno, ormai convinto di ricattare la ditta con il CD, gli d\u00e0 un disco di musica Rock. Semir e Tom poco tempo dopo si ritroveranno a inseguire due scagnozzi di Michael Ballschick che vogliono recuperare il CD e uccidere Marko. Axel, ancora in possesso del disco, chiama quindi il capo della MIBA e lo ricatta chiedendogli un milione di Euro in cambio del CD. Questo scambio non andr\u00e0 a buon fine ma Tom e Semir, avendo capito la gravit\u00e0 della situazione, arriveranno appena in tempo per salvare Axel e Marko e arrestare Michael Ballschick.\nNota: l'episodio porta il medesimo titolo italiano del quarto episodio della quarta stagione.\nFuori controllo.\nTrama.\nUn tipo di pneumatico \u00e8 la causa di una serie di incidenti stradali. Il titolare della ditta incarica i suoi collaboratori di far sparire ogni traccia: l'ingegnere responsabile della sicurezza tenta di informare la polizia.\nSorella minore.\nTrama.\nDi un incidente stradale viene accusata Christina, la sorella del commissario Engelhardt, che si difende dicendo di essere stata inseguita da due uomini che hanno cercato di rapirla. Intanto un uomo viene trovato morto e sull'arma del delitto vengono trovate le impronte della donna; il questore Schrankmann decide tuttavia di non arrestarla quando il capo del distretto Cobra le garantisce la sua innocenza. Tuttavia Hartmut scopre la presenza di droga sugli pneumatici della macchina, e anche le impronte dell'uomo morto. Ora per il questore non resta altro che arrestare la donna; tuttavia, prima di poter eseguire l'arresto, Christina viene rapita da due uomini sconosciuti."}
{"id": "1875616", "revid": "30610", "url": "https://it.wikipedia.org/wiki?curid=1875616", "title": "Episodi di Squadra Speciale Cobra 11 (decima stagione)", "text": "La decima stagione della serie televisiva Squadra Speciale Cobra 11 \u00e8 stata trasmessa in prima visione in Germania da RTL in due diversi periodi: nei giorni 30 marzo 2006 e dal 27 aprile al 18 maggio seguenti (episodi 139 e 143-145 secondo l'ordine di messa in onda, parte della stagione 19 di RTL), e dal 7 settembre al 16 novembre 2006 per i rimanenti episodi (146-157, stagione 20). In Italia \u00e8 stata trasmessa in prima visione da Rai 2 dal 4 luglio al 1\u00ba agosto 2007 per i primi dieci episodi, e conclusa dal 4 al 13 settembre seguenti, seguendo l'ordine di produzione (eccetto per gli episodi \"Ricordi del passato \"ed \"Evasione\").\nSenza via d'uscita.\nTrama.\nLa guardia giurata Wolf Kr\u00f6ger si \u00e8 indebitata fino al collo per garantire una vita di lusso alla moglie e alla figlia. Quando Wolf decide di compiere una rapina a un portavalori assieme a un collega, la Squadra incomincia a sospettare di lui. Poi Wolf si spinge oltre al limite perch\u00e9 non vede pi\u00f9 via di scampo e uccide il suo \"compagno di rapina\"; la moglie Sabine vede i debiti di suo marito e chiama Andrea, che le spiega che Krager \u00e8 il principale indiziato. Wolf viene raggiunto mentre vuole suicidarsi, ma quando Semir e Tom gli ricordano il valore immenso di sua moglie e sua figlia, si costituisce.\nSospettato.\nTrama.\nSemir \u00e8 sospettato dell'omicidio di Kerstin Schotte perch\u00e9 si ritrova in casa sua (nel suo letto) e non ricorda cosa sia successo la sera. Semir si proclama innocente ma solo Tom, la Engelhardt e Andrea gli credono cercando di impedire il suo arresto e proteggendolo mentre sono in cerca di prove per dimostrare la sua innocenza. Alla fine riusciranno a scagionarlo.\nRicordi del passato.\nTrama.\nSemir \u00e8 agitato per la vicina nascita della figlia. Nel frattempo trovano una ragazza che scappa da qualcuno; la ragazza ha per\u00f2 un'amnesia e non ricorda nulla, nemmeno la sua identit\u00e0. Tra flashback e colpi di scena viene raccontato il traffico di pezzi meccanici per aerei, che la ragazza, Petra Schubert, aveva scoperto essere legati all'aeroporto in cui lavorava come segretaria. Scoperto l'inganno, Petra non ha per\u00f2 pi\u00f9 un luogo dove stare e viene cos\u00ec assunta dalla polizia stradale come nuova segretaria.\nEvasione.\nTrama.\nPetra Schubert \u00e8 costretta a scegliere tra la lealt\u00e0 ai suoi colleghi e la vita dell'ex-fidanzato quando alcuni criminali per i quali costui lavorava li sequestrano, usando lui come parte del piano per ottenere la collaborazione di lei, insospettabile segretaria di polizia, al fine di portare a segno il furto di quadri artistici d'inestimabile valore.\nSotto tiro.\nTrama.\nIn una piazzola di sosta, Tom e Semir assistono a un omicidio. L'indagine li porta a sgominare un importante traffico d'armi tra Germania e Namibia, in cui sono coinvolti il killer Harding e l'impresaria Patricia Braukmann.\nFrankie.\nTrama.\nFrank, il padre di Tom, ha un incidente in autostrada, provocato dai figli di un usuraio a cui deve dei soldi. La socia di Frank decide di incastrarlo per poter avere il bar, propriet\u00e0 di entrambi, tutto per s\u00e9. Tom, Semir e la Engelhardt, che ha una storia con Frank, riescono a salvare l'uomo. \nRedenzione.\nTom \u00e8 in licenza e nel frattempo Semir lavora con Dieter. Insieme intercettano dei ladri, dei quali uno ha ucciso una persona. Semir rischia di essere ucciso da Moller (il violento), ma Falco (la mente della banda) interviene e gli salva la vita. Falco, dopo aver restituito il denaro, viene ucciso da Moller, che muore a sua volta in un incidente mentre cercava di fuggire.\nLa promessa.\nTrama.\nUn inseguimento in autostrada provoca un incidente nel quale rimane coinvolta tra gli altri una donna, che all'invito della polizia a rimanere in auto fugge, anche se Tom e Semir la acciuffano quasi subito. Si scopre che la donna \u00e8 fuggita con un'auto rubata da una clinica psichiatrica, nella quale \u00e8 stata rinchiusa in quanto, gi\u00e0 psicolabile, continua ad affermare che il marito, che ha perso la vita in un incidente sul lavoro, in realt\u00e0 sia stato ucciso; Tom prende molto a cuore la questione e le promette che avr\u00e0 giustizia. Nonostante l'apparente infondatezza delle sue affermazioni, che potrebbe avere semplicemente causa nella sua psicolabilit\u00e0, e l'iniziale titubanza di Semir, i due riusciranno a dimostrare che la donna ha ragione.\nPadre e figlia.\nTrama.\nUn ricco uomo d'affari viene rapito. Apparentemente si tratta di un normale rapimento a scopo di estorsione ma qualcosa non quadra, a cominciare dalla troppa facilit\u00e0 con cui la polizia riesce a compiere un blitz per liberarlo. \nTrucco informatico.\nTrama.\nQuando una banda specializzata in furti d'auto di lusso perde il guidatore in seguito ad un incidente stradale mentre cercava di sfuggire dalla polizia, il pi\u00f9 giovane del gruppo propone il fidanzato di sua sorella, ex collaudatore gi\u00e0 condannato a tre anni di prigione e rimasto senza patente. Questi non accetta e anzi ammonisce il giovane di stare lontano dai guai, fornendo inoltre dettagli utili a Tom e Semir, che gli propongono di riottenere la patente se lui avesse finto di accettare per agire come infiltrato. Ma quando scopre che il ragazzo lo ha ignorato ed \u00e8 rimasto nella banda, diventa combattuto tra la speranza di riavere la patente e la volont\u00e0 di non tradire il fratello della sua ragazza.\nGemini.\nTrama.\nSemir e Tom sono alle prese con un omicidio di donna, compiuto da un serial killer noto come \"Gemini, \"che si diverte a invitarle, a conoscerle, e infine a ucciderle. Grazie al commissario Engelhardt l'assassino verr\u00e0 fermato.\nIn bocca al lupo.\nTrama.\nSemir Gerkhan e Tom Kranich inseguono un furgone portavalori appena assalito da due malviventi. Dopo poco tempo, i rapinatori riusciranno a seminare i due poliziotti. Dopo l'incidente scaturitosi, Semir, tamponato da Otto, si rompe una gamba. Non potr\u00e0 quindi partecipare alle indagini.\nLa seconda chance.\nTrama.\nTom e Semir inseguono due criminali che vogliono dei documenti da un certo Eckert, che muore in un incidente in autostrada. Alla fine si verr\u00e0 a scoprire che i criminali cercano dei documenti in realt\u00e0 contenuti in una valigetta in possesso della moglie del defunto.\nAmicizie sbagliate.\nTrama.\nUn taxista sta aspettando i clienti fuori da un centro commerciale. All'improvviso salgono sul suo veicolo dei malviventi che hanno appena rapinato una gioielleria, che per caso si rivelano dei vecchi soci d'affari del conducente, uscito giusto pochi mesi prima di galera e attualmente in libert\u00e0 vigilata. Cos\u00ec il pover uomo, che non voleva farsi coinvolgere nel malaffare, si ritrova di nuovo nei guai; Semir e Tom iniziano quindi le indagini. Nel corso dell'episodio, uno dei partecipanti al colpo non si fida del capo della banda, perch\u00e9 crede che si voglia tenere il bottino del furto tutto per s\u00e9. Cos\u00ec dapprima uccide uno dei colleghi, e quando sta per uccidere anche il secondo, intervengono i poliziotti in soccorso di quest'ultimo, il quale, venuto a conoscenza dell'omicidio dell'amico, preferisce collaborare. Ora dunque rischiano la vita il capo dei malviventi e il taxista coinvolto nel furto. Quest'ultimo aveva preferito chiedere la refurtiva al capo, gi\u00e0 minacciato dal malvivente ribelle, per attrarre questo da lui, dimostrare la sua innocenza e incastrare il collega. Il figlio del taxista per\u00f2 avverte la polizia, che fa in modo che tutto si risolva per il meglio.\nPadre modello.\nTrama.\nUna donna che lavora come addetta alle pulizie viene aggredita da due uomini che tentano di rapirla, ma viene salvata appena in tempo da Tom e Semir. Il caso diventa intricato quando la stessa fugge dalla custodia dei due ispettori, che la stavano portando al comando per un resoconto formale dell'accaduto, e si scopre che tutti i suoi documenti personali sono falsi; una volta scoperta la sua vera identit\u00e0, la Squadra scopre con stupore che, secondo i dati della polizia, lei e la figlia risultano decedute da due anni. Tom e Semir faranno di tutto per salvarle.\nUna vacanza da sogno.\nTrama.\nTom e Semir sono diretti al aeroporto per prendere Otto e Dieter di ritorno dalle loro vacanze andate male per una discussione al quale tronca l'amicizia di Otto e Dieter. Durante la discussione in macchina dei criminali sparano alla macchina di Semir per poi creare un incidente. Appena rientrati al commissariato Tom e Semir pensano che qualcuno li voglia morti. Dieter scopre che non ha con se la sua valigia che \u00e8 stata scambiata con un'altra all'aeroporto da una donna e capisce che i criminali che sparavano era diretto a Dieter. Egli stesso lo porta alla scientifica ma non trova nulla di importante che possa ottenere. In quel momento dei criminali gli mettono a soqquadro la casa per cercare la valigia scambiata all'aeroporto ma pur non trovandola aspettano il ritorno a casa del poliziotto che rapiscono e portano alla scientifica dal quale rubano la valigia e l'auto di Hartmut con la quale Dieter viene investito. Per\u00f2 Hartmut aveva trovato nel bagaglio un MP3 il quale ha scaricato una copia prima che rubassero dai malviventi e insieme ad Semir e Tom scoprono che voglio rubare in una casa d'asta un'auto di un valore di 9.000.000.\u20ac sotto il naso della sorveglianza che non sanno che le telecamere sono hackerate da Sabine Prinz. Otto corre in ospedale per chiedere scusa a Dieter e i due scoprono che i malviventi sono diretti all'aeroporto. Ma giunti sul hangar i due vengono beccati ma Prinz tradisce Marcus Degens perch\u00e9 aveva ucciso il suo socio per aver rivelato a Sabin che era stato in carcere per il fallimento dell'autonoleggio. Nel frattempo arrivano Tom e Semir e si mettono ad inseguire la Priz. Otto e Dieter li raggiungono in autostrada con la macchina rubata alla casa d'asta e mandano fuori strada la Prinz. Arrestata la donna Tom e Ben litigano per chi deve guidare la macchina da 9.000.000 \u20ac e Otto e Dieter ritornano ad essere amici e compagni di lavoro."}
{"id": "1875617", "revid": "2730", "url": "https://it.wikipedia.org/wiki?curid=1875617", "title": "Saramago", "text": ""}
{"id": "1875621", "revid": "30610", "url": "https://it.wikipedia.org/wiki?curid=1875621", "title": "Episodi di Squadra Speciale Cobra 11 (undicesima stagione)", "text": "L' undicesima stagione della serie televisiva Squadra Speciale Cobra 11 \u00e8 stata trasmessa in prima visione in Germania da RTL in due diversi periodi: dal 22 marzo al 10 maggio 2007 (episodi 158-165 secondo l'ordine di messa in onda, costituenti la stagione 21 di RTL), e nei giorni 11 e 25 ottobre e 1\u00ba novembre 2007 per i rimanenti episodi (169, 171 e 172, parte della stagione 22). In Italia \u00e8 stata trasmessa in prima visione da Rai 2 il 24 settembre 2007 (solo il primo episodio) e dal 5 agosto al 4 settembre 2008, seguendo l'ordine di trasmissione tedesca, ma mandando in onda dapprima gli otto episodi appartenenti alla stagione 21 di RTL, e successivamente i tre appartenenti alla stagione 22.\nIl primo episodio, in cui Tom Kranich trova la morte e viene sostituito da Chris Ritter (Gedeon Burkhard), ha durata doppia in quanto episodio iniziale della stagione. \nVita o morte (1\u00aa e 2\u00aa parte).\nTrama.\nIn un doppio fondo di un furgoncino sospetto, Tom e Semir trovano una ragazza molto spaventata. Cos\u00ec, quest'ultima viene portata in un orfanotrofio da Bernd Simon, che fa il nome di Roman Gehlen, proprietario di una grossa impresa. Ma quando Tom va dalla ragazza per portarle la giacca che aveva dimenticato, scopre che la scorta \u00e8 stata tramortita e cerca di salvarla. Ma una volta usciti, vengono accerchiati da una banda criminale: uno spara, uccidendoli entrambi. Nel frattempo arriva Semir, che sul corpo inerme del suo collega e miglior amico vede un uomo che scappa subito. Una volta rintracciato, si scopre che si chiama Mark Jager, e viene portato in centrale dove viene a lungo interrogato, ma infine si scopre che ha un alibi, e che questo viene confermato dal capo della polizia Simon. Ma Semir \u00e8 sicuro di averlo visto sulla scena dell'omicidio. Cos\u00ec decide di pedinarlo a lungo, fino ad arrivare in un bordello di propriet\u00e0 di Gehlen, ma quando viene scoperto dai criminali e non ha pi\u00f9 vie di scampo, Mark lo aiuta a scappare. Nel frattempo, anche Simon viene ucciso. Cos\u00ec Mark va a casa di Semir e gli dice di chiamarsi in realt\u00e0 Chris Ritter e di essere un agente sotto copertura, infiltrato in un giro di prostituzione. Inoltre lo informa che Gehlen gli ha detto che dal giorno seguente avrebbero avuto un loro amico ai vertici della polizia, cosa che avrebbe potuto mettere in pericolo la sua vita. Cos\u00ec Semir si infiltra nel computer centrale della polizia e cancella il nome di Chris dall'elenco degli agenti infiltrati. Infine, dopo essere stati in pericolo entrambi, riescono ad arrestare Gehlen e ad uccidere il figlio Erik (carnefice di Tom, di Simon e della ragazza) dopo un lungo combattimento su un motoscafo. Semir adesso ha un nuovo compagno, che per quanto lo affiancher\u00e0 rimarr\u00e0 al sicuro. \nNota: l'episodio, come tutti quelli a durata doppia, in Italia \u00e8 stato trasmesso in prima visione integralmente, e successivamente diviso in una \"prima parte\" e in una \"seconda parte\" in occasione delle successive repliche in fascia preserale, con relativo adattamento del titolo.\nCon le migliori intenzioni.\nTrama.\nMentre Semir sta facendo benzina, un operaio viene brutalmente investito e ucciso. Semir lo insegue, ma dopo aver causato parecchi incidenti, l'omicida sperona un camion e riesce a scappare. Nel frattempo arrivano due nuovi volti alle centrale: Chris, che diventa partner di Semir, anche se tra i due inizialmente non ci sar\u00e0 feeling (Chris tende infatti a fare tutto di testa propria) e la nuova segretaria apparsa anche nel precedente episodio, Susanne. Poco dopo la macchina dell'omicida viene ritrovata e risulta essere di un usuraio che ammette di aver prestato 30.000 Euro all'ucciso, ma nega l'omicidio. Intanto vicino ai pedali della macchina viene trovata un'impronta che corrisponde a Brandt, un operaio della stessa azienda che viene perci\u00f2 arrestato, mettendo tuttavia in difficolt\u00e0 altri membri della ditta, che a loro volta lo liberano dal camioncino che lo stava trasportando in carcere. Gli agenti della polizia scoprono di alcuni operai che lavoravano in nero; l'operaio ucciso aveva minacciato di dire tutto alla polizia. Cos\u00ec, dopo un conflitto a fuoco, Brandt viene arrestato.\nNemesi.\nTrama.\nSemir e Chris sono alle prese con una banda che traffica diamanti; il caso per\u00f2 finisce per coinvolgere emotivamente Chris, che odia a morte il capo, Richard Lemercier, e vuole accusarlo a tutti i costi. Semir, che ancora non conosce bene il nuovo collega, non sa se fidarsi oppure no di lui; si reca quindi da Bea, moglie di Chris, e cerca di ottenere qualche informazione sul suo conto, scoprendo che era in una missione sotto copertura con Lemercier, quando quest'ultimo aveva venduto dietro compenso la sua identit\u00e0 a dei criminali i quali lo avevano torturato.\nUn giovane collega.\nTrama.\nChris e Semir assistono ad un inseguimento da parte di una pattuglia guidata dall'ispettore Zager, affiancato da Ben, giovane poliziotto allievo di Semir alla scuola di polizia. L'inseguita per\u00f2 riesce a scappare, cos\u00ec alla centrale vengono svelati i dettagli dell'operazione: i due stavano inseguendo Karla Wessel, una spacciatrice riuscita a scappare ad una retata eseguita qualche ora prima. Ma la versione raccontata da Karla al suo ragazzo e quella raccontata da Zager ai colleghi non coincidono. \nContro ogni regola.\nTrama.\nDurante il turno di notte, Chris e Semir fermano due ragazzi in auto che possiedono armi irregolari e un sacco pieno di droga, ma quando decidono di controllare il bagagliaio, i due ragazzi scappano. Inizia cos\u00ec un inseguimento che termina con un incidente che coinvolge tutta l'autostrada e che costringe i due fuggitivi a scappare a piedi in aperta campagna. Il primo dei due, con una borsa piena di soldi, si nasconde nel bosco, mentre l'altro, Koslac, trovato un casolare, decide di sequestrarne la proprietaria. A quel punto arrivano le forze speciali della SEK, al cui comando c'\u00e8 Rolf Dorf, vecchia conoscenza di Chris. Lanciati i fumogeni nel casolare, riescono a fermare Koslac e, fingendo fosse ancora armato, Dorf lo uccide. Ma Semir \u00e8 sicuro che fosse stato disarmato e fa ricorso in tribunale; i membri della SEK sono per\u00f2 tutti d'accordo sull'innocenza del capo, e Rolf viene dunque assolto. Intanto Chris e Semir scoprono che il fuggitivo ancora latitante ha una fidanzata che possiede una palestra di arti marziali e decidono di andare a interrogarla. Arrivati, trovano lei legata, e due uomini che stanno scappando; Chris ne ferma uno, che si rivela essere proprio Dorf; impressionato, lo lascia scappare. La fidanzata dice di sapere dov'era il fuggitivo ed essere stata costretta a rivelarlo ai due. La SEK arriva dunque al latitante, e lui scappando viene investito, spargendo per la strada la droga che aveva in mano. La ragazza riconosce in uno degli uomini della SEK un grande amico di Koslac. Intanto gli agenti di Cobra 11 scoprono la droga, parte della quale era stata sequestrata tempo prima durante un blitz, e capiscono che i soldi guadagnati dalla vendita sarebbero dovuti andare alla moglie del vecchio capo della SEK, che si \u00e8 misteriosamente suicidato mesi prima. Chris e Semir vanno a prelevare l'amico di Koslac, che rivela che l'ex capo della SEK \u00e8 stato in realt\u00e0 ucciso da Dorf. Semir e Chris riescono quindi a convincerlo a testimoniare contro la SEK. Ma il giorno seguente, Dorf e i suoi compagni si recano da lui per ucciderlo; all'arrivo dei due agenti inizia un inseguimento che terminer\u00e0 con l'uccisione di Dorf da parte di Chris per legittima difesa.\nBraccato.\nTrama.\nChris e Semir indagano su un'intimidazione subita da un pubblico ministero che indagava su alcuni omicidi commessi nel giro della prostituzione. Mario Rottach, l'indagato per gli omicidi, dal carcere, segnala ai suoi complici di uccidere il pubblico ministero.\nNemici mortali.\nTrama.\nSemir e Chris aiutano i colleghi della BKA a incastrare la banda di Roman Zysen, abile ladro di auto di lusso. Le indagini sono coordinate dall'agente Verena Maurer, grande amica della Engelhardt che si riveler\u00e0 essere d'accordo con il trafficante di auto.\nRiconoscenza.\nTrama.\nChris e Semir scoprono che in un camion coinvolto in un incidente ci sono dieci milioni in banconote false. L'autista del veicolo muore sul colpo ma il passeggero riesce a fuggire.\nGli ostaggi.\nTrama.\nSemir e Chris stanno scortando assieme ad alcuni colleghi un trasporto di detenuti. A un certo punto sul cellulare inizia una colluttazione tra due di essi, che causa l'intervento di un agente; sul cellulare qualcuno ha in realt\u00e0 nascosto una pistola e le chiavi delle manette, al fine di consentire un'evasione. Inizia cos\u00ec un conflitto a fuoco che metter\u00e0 fuori gioco alcune auto di scorta. Tre detenuti scappano su un'altra auto e successivamente prendono in ostaggio una famiglia di tre persone.\nL'ora della verit\u00e0.\nTrama.\nSemir incontra Richard, un vecchio amico di infanzia che lo invita ad uscire con lui in memoria dei loro vecchi tempi; Semir accetta e porta con s\u00e9 Chris. Richard propone a Semir di fare una gara con le auto proprie come da ragazzi, ma durante la corsa Semir vede che l'auto dell'amico \u00e8 finita fuori strada e viene avvolta dalle fiamme.\nUn figlio perduto.\nTrama.\nApprofittando di un grave incidente in autostrada, Nils Borchert, detenuto per l'omicidio del figlio Fabian, riesce a scappare. Chris e Semir si mettono subito a caccia del fuggitivo."}
{"id": "1875622", "revid": "1086846", "url": "https://it.wikipedia.org/wiki?curid=1875622", "title": "Unione Sportiva Citt\u00e0 di Palermo 2004-2005", "text": "Questa voce raccoglie le informazioni riguardanti l'Unione Sportiva Citt\u00e0 di Palermo nelle competizioni ufficiali della stagione 2004-2005.\nStagione.\nPer i rosanero, il ritorno in Serie A - dopo 31 anni - \u00e8 inaugurato dalla partita contro il : a deciderla \u00e8 Luca Toni, capocannoniere del precedente torneo di Serie B e fresco di debutto con l'. Un'altra rete del centravanti, 6 giorni dopo, vale il pareggio con l'. Alla prima sosta del campionato, a met\u00e0 ottobre, il Palermo ha 9 punti in classifica ed \u00e8 ancora imbattuto. La squadra, pur facendo registrare alcune prestazioni negative, termina la prima parte del torneo al 5\u00ba posto: agganciata la , il piazzamento varrebbe l'ingresso in Coppa UEFA.\nIl girone di ritorno, nelle battute iniziali, vede successi contro avversarie pi\u00f9 quotate confermando una possibile qualificazione alla Coppa UEFA 2005-2006. Il punto pi\u00f9 basso della stagione viene toccato a marzo, con la sconfitta interna (per 1-5) ad opera dell', a sua volta in lotta per le coppe continentali. Altri passi falsi e il rallentamento finale - con 5 pari in altrettanti turni conclusivi - non influiscono sul buon rendimento dei siciliani: i 53 punti e la 6\u00ba posizione in graduatoria comportano l'ingresso in una competizione internazionale, a distanza di 37 anni dall'ultima apparizione. Viene anche stabilito il primato del minor numero di sconfitte in un campionato per il club rosanero, 9.\nIn Coppa Italia, superata la al secondo turno (perdendo all'andata in trasferta per 2-1, ma vincendo per 2-0 al ritorno in casa), il club esce agli ottavi di finale ad opera del , dopo aver perso per 1-2 in casa e per 2-0 fuori casa. \nDurante la fase estiva di pre-campionato del 2004, il 4 agosto, il Palermo prende parte anche al Trofeo Birra Moretti (torneo amichevole) del 2004, in cui batte l'Inter e pareggia contro la , chiudendo la classifica al 2\u00ba posto proprio dietro i bianconeri.\nOrganigramma societario.\nArea direttiva\nArea tecnica\nArea sanitaria\nStatistiche.\nStatistiche di squadra.\n\"Statistiche aggiornate al 29 maggio 2005\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1875623", "revid": "709565", "url": "https://it.wikipedia.org/wiki?curid=1875623", "title": "Episodi de I maghi di Waverly (prima stagione)", "text": "La prima stagione della serie televisiva I maghi di Waverly \u00e8 stata trasmessa negli Stati Uniti dal 12 ottobre 2007 al 31 agosto 2008 su Disney Channel.\nLa stagione introduce la famiglia Russo, composta da Alex Russo interpretata da Selena Gomez, Justin Russo interpretato da David Henrie, e nel cast vi sono anche Jake T. Austin, Jennifer Stone, David DeLuise e Maria Canals Barrera.\n\"La folle svendita dei dieci minuti\".\nTrama.\nOgni anno, in un negozio di vestiti, si tiene una folle svendita di dieci minuti che riduce di molto il prezzo degli indumenti. Alex vorrebbe partecipare a questo evento annuale insieme alla sua amica Harper per riuscire a comprare una bellissima giacca prima che possa farlo la sua acerrima nemica Gigi, ma non le \u00e8 permesso andarci dato che quello stesso giorno \u00e8 costretta a frequentare una delle lezioni di magia tenute da suo padre ogni gioved\u00ec e marted\u00ec. &lt;br&gt;\nLa ragazza sfrutta quindi uno degli incantesimi insegnatole da suo padre in grado di creare la copia stessa di una persona. Alex, dopo essersi duplicata, partecipa cos\u00ec di nascosto alla svendita mentre la sua copia \u00e8 a casa a seguire la lezione di magia, ma una volta l\u00ec, scopre che al negozio \u00e8 presente anche sua madre, per cui \u00e8 necessario che lei passi inosservata per non essere vista. &lt;br&gt;\nAlex ha comunque delle difficolt\u00e0 nel prendere la tanto agognata giacca in quanto si ritrova inspiegabilmente a fare delle azioni su se stessa, come ad esempio schiaffeggiarsi o fare il verso di una papera. &lt;br&gt;\nAlla fine non riesce ad avere la giacca che tanto desiderava, ma si limita ad umiliare Gigi, anche se poi viene scoperta dai suoi genitori. Una volta a casa, oltre a ricevere un'amara punizione di quattro settimane, scopre che i gesti involontari al negozio erano a causa dei suoi fratelli, che nel frattempo a casa facevano degli incantesimi sulla copia di Alex, che venivano svolti anche da Alex stessa.\n\"Il primo bacio\".\nTrama.\nA lezione di magia del giorno, i fratelli Russo imparano un incantesimo da loro padre Jerry che riavvolge il tempo di qualche secondo. Nel frattempo, Justin \u00e8 intenzionato a baciare la sua nuova fidanzata Miranda, di un anno pi\u00f9 grande di lui. Questi per\u00f2, non avendo mai baciato una ragazza, \u00e8 molto nervoso, ma sua sorella Alex propone di aiutarlo, consigliandogli di portare la sua amata al cinema.&lt;br&gt;\nAlla \"Sub Station\", paninoteca della famiglia Russo, Max viene notato da un importante venditore di panini mentre prepara un sandwich molto stravagante. L'uomo propone cos\u00ec al giovane Russo di rifare il panino per farlo assaggiare anche ad altri importanti uomini d'affari, ma Max si \u00e8 gi\u00e0 dimenticato degli ingredienti messi nel sandwich.&lt;br&gt;\nCon l'aiuto dei suoi genitori riesce infine ad azzeccare gli ingredienti prima dell'arrivo dei venditori di panini, mentre Alex segue di nascosto suo fratello al cinema, per evitare che possa commettere errori nel tentativo di baciare Miranda. Come previsto, Justin cade in preda al nervosismo facendo anche strane figuracce davanti alla sua fidanzata, per cui Alex \u00e8 costretta a rimandare indietro il tempo di qualche secondo per fare in modo che egli rimedi ai suoi piccoli sbagli. &lt;br&gt;\nCi\u00f2 rende un fallimento anche il test del sandwich di Max, poich\u00e9 i venditori avevano gi\u00e0 l'impressione di aver assaggiato quel panino in precedenza. Alla fine, grazie ad un'ultima possibilit\u00e0 concessa da Jerry, Justin riesce a baciare Miranda e ora pu\u00f2 tornare a casa felice.\n\"Occhio per occhio...\".\nTrama.\nAlex ha preso un'insufficienza in spagnolo ed incolpa Max e Justin di averla distratta dallo studio giocando a paintball. La madre telefona all'insegnante e riesce a far ottenere alla ragazza un secondo compito in classe. Alex potr\u00e0 avere dai genitori il permesso uscire con i suoi amici il venerd\u00ec solo prendendo un buon voto nel test. La ragazza decide di farsi aiutare da un piccolo elfo specializzato. Quando Max e Justin lo scoprono, decidono di prendersi la loro rivincita provocando ad Alex una voglia irrefrenabile di cioccolato.\n\"La nuova dipendente\".\nTrama.\nAlex convince i genitori a far lavorare Harper nel locale di famiglia ma ben presto scopre che la ragazza \u00e8 un vero disastro nel prendere le ordinazioni. Per questo motivo Alex decide di migliorare le abilit\u00e0 dell'amica grazie alla magia. Harper per\u00f2 diventa troppo brava e, dopo un litigio, Alex la licenzia e la ragazza trova lavoro in un altro locale. La direttrice del nuovo locale fa diventare Harper commessa del mese. L'incantesimo per\u00f2 svanisce e la ragazza provoca l'allagamento del suo posto di lavoro. \nNel frattempo, Justin inizia a dare ripetizioni ma viene ricattato da Frankie, un ragazzino che svolge la sua stessa attivit\u00e0.\n\"Serata Disincantata\".\nTrama.\nAlex scopre che nella sua scuola c'\u00e8 un altro mago: TJ Taylor. Al contrario dei genitori della ragazza, quelli del mago sono piuttosto permissivi e gli lasciano usare la magia quando vuole. TJ spiega che i due sono sotto incantesimo. Allora Alex decide di seguire l'esempio dell'amico e prepara il \"cugle\", un cibo che rende insensibili ai rischi ed alle regole. La ragazza per\u00f2 inizia a combinare guai e, non sapendo come risolverli, si accorge di quanto era importante avere dei genitori presenti. Justin scopre il controincantesimo: far mangiare ai genitori del cioccolato in polvere. Quando l'incantesimo svanisce, i genitori decidono di liberare anche i genitori di TJ.\n\"La cocca di pap\u00e1\".\nTrama.\nAlex vorrebbe imparare ad utilizzare il tappeto volante ma il padre, ritenendola ancora troppo piccola, non vuole insegnarglielo. La ragazza per\u00f2 scopre dal padre che il fratello sa condurre il tappeto e quindi \u00e8 costretto a spiegarlo anche a lei. Questi per\u00f2 si rivela molto opprimente rispetto al solito ed Alex non riesce ad imparare come vorrebbe. Justin, nonostante sia geloso della posizione privilegiata della sorella nel cuore del padre, le d\u00e0 ripetizioni. Alla fine Alex impara a guidare il tappeto e Jerry capisce che sua figlia non potr\u00e0 essere la sua piccolina per sempre.\n\"La scelta di Alex\".\nTrama.\nGigi invita Alex e Harper al party annuale del t\u00e8. Alex cerca di convincere Harper a non andarci perch\u00e9 pensa che l'invito fatto dalla loro acerrima nemica sia una trappola. Alex trova conferma dei suoi sospetti quando sente che il party \u00e8 una gara per incoronare l'invitata pi\u00f9 lagnosa. Nel frattempo, Justin e Max inviano una finta richiesta d'aiuto tramite posta magica ed una squadra di soccorso si dirige verso casa Russo.\n\"Il cane-Drago\".\nTrama.\nAlex compra a Justin un cane che in realt\u00e0 \u00e8 un drago sotto incantesimo. Il nuovo cane pu\u00f2 ancora sputare fuoco e volare ed Alex, per non insospettire i genitori, racconta di averlo trovato ed appende dei volantini con la consapevolezza che nessuno verr\u00e0 mai a riprendersi l'animale. Per\u00f2 il venditore si spaccia per il vero padrone del cane e se lo riprende. Alex scopre che l'animale parteciper\u00e0 ad una mostra canina. Insieme a Justin e Max cerca di recuperarlo e di vendicarsi della truffa subita.\n\"Al cinema\".\nTrama.\nAlex cerca di fare amicizia con gli amici di Justin andando al cinema con loro, mentendo a Jerry e Theresa. Purtroppo la ragazza non \u00e8 abbastanza grande per vedere il film. Cos\u00ec, decide di entrare con la magia e, pronunciando frettolosamente l'incantesimo, si ritrova nel film.\n\"Non scoppiarmi o sono guai\".\nTrama.\nJustin viene invitato al ballo studentesco da Miranda, una ragazza pi\u00f9 grande. Poco prima di andare alla festa si accorge di avere un brufolo. Alex vorrebbe aiutarlo togliendolo con la magia ma sbaglia e lo anima. Il brufolo aiuta Justin a conquistare la ragazza ma, successivamente, inizia a parlare autonomamente mettendolo in imbarazzo. Nel frattempo Alex ha animato un trofeo in casa e deve recuperarlo prima di correre ad aiutare il fratello.\n\"Montarsi la testa\".\nTrama.\nAlex vuole far colpo su un ragazzo e vorrebbe fargli bere un bicchiere della pozione d'amore magica. L'altro bicchiere l'avrebbe bevuto lei cos\u00ec si sarebbero innamorati. Ma qualcosa va storto ed Alex beve da entrambi i bicchieri: si innamora di s\u00e9 stessa e tutte le volte che si elogia la sua testa si ingrandisce. Intanto Max acquista in pieno i suoi poteri ed entra a far parte della gara di magia. Per la prima settimana dovr\u00e0 indossare un cappello eccentrico per tenerli a bada. Il cappello per\u00f2 \u00e8 l'unico modo per tenere a bada il problema di Alex mentre Justin ha un'intervista casalinga con il preside per partecipare ad un Summit. durante l'intervista Max causa molti disastri con la magia ed irrompe anche il rivale di Justin per rovinare tutto con la scusa di far colpo su Alex. Alla fine la ragazza capisce che \u00e8 stata usata e lo lascia anche se non sono mai stati insieme per davvero, mentre Justin riesce ad andare al summit.\n\"Justin chi?\".\nTrama.\nAlex, stanca di essere continuamente paragonata a Justin, libera un genio dalla lampada e, trascurando il fatto che i geni possono ingannare, chiede di non essere pi\u00f9 paragonata a lui. Ma, invece, cancella Justin dalle menti di tutti.\n\"Scuola di maghi (Prima parte)\".\nTrama.\nJerry e Theresa mandano Alex e Justin alla scuola di magia durante l'estate. Justin \u00e8 il pi\u00f9 bravo della scuola, tutto il contrario di sua sorella. Justin viene informato dalla professoressa Evilini che, in qualit\u00e0 di studente migliore della scuola, ha il diritto di partecipare al Torneo delle Dodici Palle (una sorta di ping pong). Intanto Alex viene messa in punizione per aver trasformato la testa dell'insegnante in quella di un elefante, e, in sala punizioni, scopre una verit\u00e0 sconcertante: La Evilini, nel corso del Torneo delle Dodici Palle ruber\u00e0 i poteri al vincitore. \nNel frattempo, Max e Jerry fanno campeggio in terrazza perch\u00e9 messa in ridicolo la loro \"mascolinit\u00e0\".\n\"Scuola di maghi (Seconda parte)\".\nTrama.\nAlex cerca di fermare l'insegnante che vuole rubare a Justin i suoi poteri nel corso di un torneo. Il ragazzo lo scopre, e decide di rinunciare al torneo, ma la Evilini gli fa un incantesimo, per colpa del quale non potr\u00e0 lasciare la sfida. Dopo aver scoperto che nemmeno il preside della scuola potr\u00e0 aiutarla, Alex dovr\u00e0 fare tutto da sola. Nel frattempo, una donna pubblicizza il suo ristorante davanti alla paninoteca dei Russo.\n\"Tutti pazzi per il baseball\".\nTrama.\nJustin vuole fare colpo su una ragazza a cui piace il baseball, cos\u00ec usa la magia durante il gioco. Poi, costretto dal padre, non lo far\u00e0 pi\u00f9. \nPer\u00f2, anche Alex vuole far colpo su un ragazzo che gioca a baseball, a cui promette di essere il suo portafortuna. Gli promette quindi che Justin vincer\u00e0, usando lei la magia su di lui.\n\"Lo zio Kelbo\".\nTrama.\nLo zio Kelbo va a fare una visita ai loro nipoti e li fa divertire con la magia, l'opposto di quello che fa il padre. \nAlex, allora, chiede allo zio di fargli da insegnante, ma quando ci\u00f2 accade lo zio commetter\u00e0 un errore con la magia che far\u00e0 scoprire ai ragazzi un segreto...\n\"La pagella\".\nTrama.\nPer non far capire ai loro genitori che nella pagella di magia ha preso un brutto voto, Alex cerca di distruggerla, ma non ci riesce. \nQuando i genitori stanno per scoprire la pagella, Alex li trasforma accidentalmente in porcellini d'India.\n\"L'idea giusta\".\nTrama.\nAlex, stanca del fatto che la sua famiglia non apprezza le sue idee, accetta di fare praticantato presso un'importante rivista di moda. Subito dimostra un grande interesse ed una grande voglia di lavorare, tanto che un giorno decide di usare l'autunno in sfilata con i colori dell'estate. Mentre Harper si presenta un giorno al negozio della rivista, arriva Mr. Frenchy, che dice al direttore che le idee di Alex sono bellissime. Alex si accorge presto che il direttore del giornale la sta solo sfruttando. Con l'aiuto di Harper, Alex crea dei vestiti orribili per dare il merito a Mr. Frenchy. Quest'ultimo decide di dare il merito ad Alex. Allora ferma il tempo con la magia e fa delle creazioni bellissime, tanto da diventare direttrice. \nIntanto, Justin cerca di uscire con la nuova cameriera del Waverly Sub Station.\n\"Cuore di plastica\".\nTrama.\nRiley molla Alex perch\u00e9 \u00e8 troppo gelosa con lui. A questo punto, Alex rianima un manichino, che chiama Manny Kino, per farlo ingelosire. Quando Alex riesce a sistemare le cose con Riley, deve riuscire a far tornare Manny un manichino, perch\u00e9 non le si stacca di dosso perch\u00e9 \u00e8 innamorato di lei. Per farlo, anima un'action figuer del fratello, con risultati a dir poco disastrosi.\n\"Quincea\u00f1era\".\nTrama.\nDurante la lezione di magia odierna, i fratelli russo imparano l'incantesimo dello scambio dei corpi.\nTheresa impone alla figlia di sottoporsi alla cerimonia della quincenera. Alex non volendo farla dice di no facendo rattristire theresa. Ad alex viene la brillante di fare vivere all propria madre l'emozioni della quincenera attraverso lo scambio dei corpi, infatti alex scambieranno il suo corpo con quello di sua madre.\nDurante la festa alex(nel corpo di theresa), inizier\u00e0 a mettere in luce antipatica la propria madre. Mentre theresa( nel corpo di alex) \nSi comporter\u00e0 come alex non farebbe mai. Justin alla fine capisce che nel corpo di theresa c\u00e8 alex. A fine episodio alex ri fa lo scambio e tutto torner\u00e0 come prima.\n\"Vere opere d'arte\".\nTrama.\nAlex ha bisogno di partecipare ad una mostra con la scuola per non essere bocciata. Nello stesso giorno deve andare anche ad una vendita di oggetti dell'amica Harper. Per venirci in tempo anima i quadri della mostra (tra cui la Gioconda di Leonardo da Vinci) al fine di rispondere correttamente alle domande del suo test. Ma deve fare attenzione a non farsi scoprire."}
{"id": "1875624", "revid": "115574202", "url": "https://it.wikipedia.org/wiki?curid=1875624", "title": "Scescille", "text": "Lo scesc\u00eclle (\"'U scescille\") \u00e8 un piatto tipico di Termoli (Molise)., ma anche di altre zone del Molise interno (es. Castelpetroso, dove in fraz. Indiprete si tiene anche una sagra la prima domenica di luglio) \nSi tratta di polpette dalla caratteristica forma ovale, fatte con uova, formaggio e pane raffermo, cotte nel sugo."}
{"id": "1875626", "revid": "30610", "url": "https://it.wikipedia.org/wiki?curid=1875626", "title": "Episodi di Squadra Speciale Cobra 11 (dodicesima stagione)", "text": "La dodicesima stagione della serie televisiva Squadra Speciale Cobra 11 \u00e8 stata trasmessa in prima visione in Germania da RTL in due diversi periodi: nei giorni 20 e 27 settembre, 4 e 18 ottobre 2007 (episodi 166-170 secondo l'ordine di messa in onda, parte della stagione 22 di RTL), e dal 13 marzo al 24 aprile 2008 per i rimanenti episodi (173-179, stagione 23). In Italia \u00e8 stata trasmessa in prima visione da Rai 2 dal 19 maggio al 10 giugno 2009 e il 3 settembre seguente, seguendo l'ordine di trasmissione tedesca, ma mandando in onda dapprima i quattro episodi appartenenti alla stagione 22 di RTL, e successivamente i sette appartenenti alla stagione 23. \u00c8 la prima stagione prodotta in . \nIl quinto episodio - il primo in ordine di produzione - ha durata doppia.\nRapimento ad alta velocit\u00e0.\nTrama.\nChris va a prendere da scuola, insieme a Semir, sua figlia Kathrin di 15 anni. Poco prima di arrivare, assistono al rapimento di Julia, l'amica di Kathrin. Semir e Chris cercano di sventare il rapimento, ma falliscono e i criminali fuggono con Julia. In un primo momento i loro sospetti cadono sull'ex fidanzato di Julia, Kevin. Vanno a fargli visita, ma Kevin scappa, e costringe Semir e Chris ad arrestarlo. In seguito si scopre che Kevin non c'entra nulla con il rapimento; il vero rapinatore, nel frattempo, ricatta il padre di Julia chiedendogli un milione di Euro. Il padre decide di consegnare i soldi senza l'aiuto della polizia.\nInfarto.\nTrama.\nUn giovane autista ha un infarto mentre guida il suo camion sull'autostrada e muore poco dopo nelle mani della dottoressa Julia Kamp. Durante le indagini si scopre che il suo cuore si \u00e8 fermato senza motivo, e che la dopamina somministratagli subito dopo per rianimarlo non ha avuto alcun effetto. Julia ricorda che alcune settimane prima era accaduto qualcosa di simile anche a un motociclista. In altre indagini, Julia scopre la presenza di un chip sotto la pelle dell'autista e una strana sostanza nel suo sangue. Chris si reca in ospedale per recuperare il chip, ma viene attaccato da un uomo e il chip sparisce misteriosamente. Nel frattempo Semir \u00e8 a casa con l'influenza che lo mette al tappeto.\nTraditori.\nTrama.\nNorbert K\u00f6nig, il padre di Susanne, viene ucciso mentre c'\u00e8 un'operazione per arrestare dei ladri di tir. Nell'eredit\u00e0 lasciata da K\u00f6nig, Susanne trova un CD contenente le foto di una donna asiatica. Spera che il collega del padre, nonch\u00e9 suo migliore amico, M\u00f6ller, possa darle una spiegazione valida. Nel frattempo, Chris e Semir scoprono grazie ai ladri arrestati che un ladro \u00e8 sfuggito, Akim Wenzel, ma quando vanno da lui, lo trovano impiccato. I due vengono a sapere dal commissario Iansen che ultimamente Norbert insieme a M\u00f6ller stava indagando sul suicidio di una ragazza russa, Natalie Gruschenko, una studentessa del consolato di Yuri Karpov. Si viene a sapere anche che K\u00f6nig \u00e8 stato assassinato da un collega; M\u00f6ller \u00e8 il principale indiziato. Purtroppo, si scopre che Chris e Semir hanno fatto un buco nell'acqua quando qualcuno tenta di uccidere anche M\u00f6ller e il CD sparisce misteriosamente.\nMistero a scuola.\nTrama.\nInge Waldner, un'insegnante, muore in un incidente sull'autostrada. Nel tentativo di salvarla, Chris si ferisce e resta in ospedale per un bel po'. Semir e Bonrath, che temporaneamente sostituisce Chris, parlano con la segretaria del preside Grolms, Sarah Maschke, che sospetta che Waldner abbia trovato l'identit\u00e0 dello spacciatore di droga che ha causato la morte di uno dei suoi studenti. Gromls, comunque, non vede nessun collegamento tra i due casi. Un breve video sul telefono di Waldner incastra Roman Nickel, il ragazzo di Sarah; Roman fugge. Per gli investigatori \u00e8 tutto chiaro: Roman \u00e8 lo spacciatore ricercato, ma non \u00e8 lui il responsabile della morte di Waldner perch\u00e9 ha un alibi. Il caso ha una incredibile svolta quando Roman si reca di sua spontanea volont\u00e0, al comando di polizia per farsi arrestare.\nUnit\u00e0 di crisi (1\u00aa e 2\u00aa parte).\nTrama.\nSemir e Chris sono testimoni del tentativo di far esplodere tutta la citt\u00e0 di D\u00fcsseldorf; all'ultimo momento riescono a evitare il peggio. Si forma subito un'unit\u00e0 di crisi per dare la caccia ai responsabili, e Chris e Semir capiscono subito di aver a che fare con dei potenti nemici. I terroristi continuano con il loro piano d'attacco, sabotando l'intera alimentazione elettrica della citt\u00e0 e tentando, ma non riuscendoci, di sabotare l'alimentazione idrica. L'intera citt\u00e0 entra nel panico e teme ulteriori attacchi terroristici. Altri sospetti ricadono su un membro dell'unit\u00e0 di crisi, Remberg, ma anche lui viene assassinato davanti agli occhi di Chris e Semir. Moglie e figlia di Semir vengono rapite insieme alla figlia di Chris, Kathrin. Ora i detective dovranno seguire scrupolosamente le istruzioni dei terroristi per evitare che i loro familiari facciano una brutta fine. Questo porter\u00e0 a una orribile situazione per Chris e Semir che si troveranno contro tutti e contro tutto.\nNota: l'episodio, come tutti quelli a durata doppia, in Italia \u00e8 stato trasmesso in prima visione integralmente, e successivamente diviso in una \"prima parte\" e in una \"seconda parte\" in occasione delle successive repliche in fascia preserale, con relativo adattamento del titolo.\nL'incasso.\nTrama.\nSemir e Chris sono testimoni del brutale pestaggio di Karl Heinz F\u00f6rster. Il colpevole, Gerber, riesce a scappare sull'autostrada, dove causa un incidente in cui muore un uomo innocente. F\u00f6rster racconta alla polizia che c'\u00e8 stata una grossa rapina, ma non viene creduto. Poco dopo, infatti, Chris e Semir scoprono che F\u00f6rster \u00e8 al verde e che ha numerosi debiti con Gerber. Anche Frank ed Eva Matuschek sono indebitati con Gerber. Cos\u00ec, Chris e Semir li vanno a trovare, ma purtroppo non sanno nulla delle minacce di Gerber. Poco pi\u00f9 tardi, Frank muore in un incidente. A Chris e Semir vengono dei dubbi e provano a convincere Eva ad andare con loro per trovare e arrestare l'assassino, ma Eva rifiuta. Prepara invece, da sola, un pericoloso piano per punire l'assassino di suo marito.\nAuto di lusso.\nTrama.\nSemir e Chris si trovano a inseguire un camion in fuga. Alla guida del camion scoprono esserci Lara Berger, sorella di Frank Berger, che Semir aveva arrestato e a cui aveva ucciso il padre. Frank vuole vendicarsi e tenter\u00e0 in tutti i modi di uccidere Semir, ma Semir ci prova in tutti i modi di fermare il camion, ma hanno deciso di fermare il camion scontrandosi contro una Bisarca ed esplodendo tutto. \nTrafficanti di organi.\nTrama.\nDopo alcuni litigi, la relazione tra Chris e sua sorella, Janine, \u00e8 ormai quasi distrutta; Janine vuole incontrare suo fratello per cercare di ristabilire la loro relazione. Mentre Chris va a prenderla dall'aeroporto, due uomini iniziano a seguirlo. Nel frattempo che parcheggia l'auto, i due tentano di rapirlo; l'operazione fallisce e gli uomini riescono a scappare. Chris non ha la pi\u00f9 pallida idea di perch\u00e9 quei due uomini volessero rapirlo, ma in seguito alcuni sospetti cadono sul proprietario di una compagnia fallita, Schenk, che era specializzato nella creazione di banche dati mediche. In una sua banca dati viene trovata una stanza tutta piena di foto di Chris. Dopo un secondo tentativo di rapirlo, anch'esso fallito, diventa chiaro l'obiettivo degli uomini: trapiantare il cuore di Chris. I colleghi cercano di proteggerlo e ci riescono bene, ma ora i rapitori hanno bisogno di un altro cuore simile a quello di Chris: quello di sua sorella.\nIl coraggio della verit\u00e0.\nTrama.\nUn signore anziano insegue e tampona un veicolo in autostrada e intima l'occupante di fermarsi. Quando le due vetture si sono fermate, dopo un incidente, l'anziano cammina imperterrito in mezzo all'autostrada per raggiungere il fuggitivo e aggredirlo.\nLa legge del profitto.\nTrama.\nSull'autostrada, Walter Hopf causa un terribile incidente in cui vengono coinvolte diverse auto. Dopo l'incidente, Semir fa una tragica scoperta: Hopf era gi\u00e0 morto in precedenza, ucciso con diverse coltellate. I primi sospetti ricadono su Frank K\u00f6hler, che lavorava insieme a Hopf per la compagnia Hemmerwerke di Rudolf Hemmer, che stava per unirsi alla Stark AG, diretta dal potente manager e azionista Wortmann. Hopf era l'attuale vice direttore della compagnia. Prima di lui c'era K\u00f6hler, che era sempre stato contrario alla fusione con la Stark AG; quindi K\u00f6hler ha un buon movente per l'uccisione di Hopf, e inoltre viene trovato un coltello sporco di sangue nella sua auto. K\u00f6hler scappa e fruga nella casa di Hopf alla ricerca di indizi che possano scagionarlo; l\u00ec trova degli appunti che riguardano un piano segreto chiamato \"Exodus\" e un foglietto con su scritti degli scambi di denaro illeciti. Sembra che con la fusione con la Stark AG succeder\u00e0 qualcosa di spiacevole e che alcuni capi siano stati pagati da Wortmann per votare a favore della fusione. K\u00f6hler va dalla sua ex-ragazza, Ute Baumann, che si sta occupando della gestione della fusione tra le due compagnie e le racconta i suoi sospetti; lei, per\u00f2, non lo crede. Non molto tempo dopo, K\u00f6hler viene buttato sotto da un'auto con alla guida un uomo sconosciuto. Questo per\u00f2, viene riconosciuto da Hartmut: si tratta di Jan Metzler, un pregiudicato per aggressione, ora facente parte della Stark AG. Ute quindi, ormai certa dell'esistenza di \"Exodus\", scopre dal computer di Sturm, suo fidanzato e azionista della Stark AG, che il progetto segreto consiste, all'atto della fusione con la Hemmerwerke, nel licenziare 3.000 lavoratori da entrambe le aziende, cosicch\u00e9 il profitto salga fino a 20 milioni di euro. Semir, con una squadra di poliziotti, va invece a casa di Metzler, che riesce a scappare. Infine, non rimane che andare ad arrestare Wortmann e Sturm: il primo rivela per\u00f2 che coinvolti nell'affare non sono solo lui, Sturm e Metzler, ma anche il signor Hemmer, persona dalla quale Ute si sta recando. Questo, oltre a rivelare la sua colpevolezza, dice a Ute di non aver progettato i due omicidi, idea di Wortmann. Nella stanza interviene per\u00f2 Metzler che, sotto ordine di Hemmer, vuole uccidere Ute. A Semir, invece, non rimane che arrestare gli ultimi due criminali ancora a piede libero che hanno a che fare con \"Exodus\"; si reca quindi da Hemmer e insegue Metzler. Intanto per\u00f2, Hemmer fugge in auto ma viene fermato da Otto, che spara in una ruota e fa capovolgere l'auto, arrestandolo. Metzler, invece, dopo una breve sparatoria e un corpo a corpo, viene tramortito e anch'egli arrestato. Le redini della Hemmerwerke saranno in mano a Ute, ultima azionista rimasta, che probabilmente prender\u00e0 anche il controllo della Stark AG.\nTania.\nTrama.\nChris e Semir effettuano un controllo di routine su un furgone fermo a un parcheggio vicino all'autostrada. Non sanno, per\u00f2, che stanno interrompendo un'operazione segreta dell'LKA. Gli uomini alla guida del furgone iniziano improvvisamente a sparare; di conseguenza anche l'LKA interviene, ma i criminali riescono comunque a fuggire. Dopo un inseguimento sull'autostrada, gli uomini sono costretti a continuare la loro fuga a piedi. Nel furgone viene trovata molta droga e, dal momento che l'LKA non vuole rivelare a Chris e Semir i dettagli dell'operazione segreta, i due detective iniziano a indagare per conto loro. Durante le indagini, Chris si ritrova nella casa di una sua ex-collega, Tania Brand, agente sotto-copertura dell'LKA e ragazza del trafficante di droga olandese Sander Kalvus. Ci\u00f2 che Sander non sa \u00e8 che la sua ragazza e i suoi colleghi stanno osservando lui e il suo traffico di droga. J\u00e4ger, il vice di Sander, inizia a sospettare qualcosa e va a fare visita a Chris, Semir e Tania con Frentzen, uno dei suoi uomini. Per uscirne vivi, gli ispettori sono costretti a inventarsi che sono corrotti e che vogliono vendere della droga di ottima qualit\u00e0 a Sander. Alla consegna, invece di presentarsi Sander, ci sono J\u00e4ger e Frentzen che prendono la droga e portano con loro i due. Sander, per essere sicuro di non avere sbirri alle spalle, prende come ostaggio Chris. J\u00e4ger invece, ancora sospettoso di Tania, decide di torturare Chris, affinch\u00e9 riveli il nome della talpa; interviene per\u00f2 Tania che uccide il trafficante e salva l'ex collega. Sander, venutone a conoscenza, ordina a un suo uomo di uccidere i due; questi per\u00f2 sono gi\u00e0 scappati e neutralizzano il malvivente. Interviene poi Semir, e avviene una grande sparatoria nella quale tutti gli uomini di Sander muoiono. Quest'ultimo per\u00f2, cerca di scappare insieme a Frentzen su un elicottero; Semir ci si arrampica su e butta gi\u00f9 Frentzen. Intanto Chris, per salvare Tania da uno degli uomini di Sander, si mette allo scoperto e lo ammazza, ma il boss dall'elicottero spara uccidendolo. Semir con grande coraggio si getta dall'elicottero su cui c'\u00e8 Sander, e sparando all'elicottero a colpi di mitragliatrice lo fa saltare in aria. Mentre Semir, Tania e la Engelhardt piangono di fronte al cadavere di Chris, Sander, sopravvissuto miracolosamente all'esplosione, chiude il pugno in segno di vendetta."}
{"id": "1875629", "revid": "232134", "url": "https://it.wikipedia.org/wiki?curid=1875629", "title": "Bryan Keith Holland", "text": ""}
{"id": "1875630", "revid": "869733", "url": "https://it.wikipedia.org/wiki?curid=1875630", "title": "Episodi di Squadra Speciale Cobra 11 (tredicesima stagione)", "text": "La tredicesima stagione della serie televisiva Squadra Speciale Cobra 11 \u00e8 stata trasmessa in prima visione in Germania da RTL dal 4 settembre al 30 ottobre 2008 (secondo l'ordine di messa in onda, stagione 24 di RTL) e dal 5 marzo al 9 aprile 2009 (stagione 25). In Italia \u00e8 stata trasmessa in prima visione da Rai 2 dal 25 maggio al 20 luglio 2010, seguendo l'ordine di trasmissione tedesca.\nIl primo episodio, in cui Ben J\u00e4ger (Tom Beck) esordisce come nuovo compagno di Semir, ha durata doppia in quanto telefilm pilota della stagione.\nTestimone a Berlino [- 1\u00aa e 2\u00aa parte].\nTrama.\nSemir deve scortare a Berlino Harald Flashmann, il testimone chiave di un processo contro un boss della droga olandese, Sander Kalvus (Huub Stapel), sopravvissuto all'esplosione del suo elicottero causata da Semir, che ha giurato vendetta a Sander per aver ucciso Chris Ritter. Con lui c'\u00e8 Ben J\u00e4ger (Tom Beck), il suo nuovo collega, figlio di un multimilionario, con il quale si crea subito una forte ostilit\u00e0. Quando i sicari ingaggiati dall'avvocato di Kalvus cercano di ucciderli, i due agenti mettono da parte i dissapori e diventano una supercoppia. In ogni caso Kalvus riesce ad essere scagionato e fugge, dedicandosi nuovamente ai suoi traffici. I due vanno poi all'incontro di Kalvus con alcuni colombiani per uno scambio di droga e Ben con uno stratagemma li inganna; i trafficanti si uccidono a vicenda e gli unici sopravvissuti sono Kalvus e un suo uomo. Infine, durante uno scontro all'ultimo sangue su un camion, riescono ad arrestare Kalvus senza ucciderlo e a vendicare Chris. Adesso Semir pu\u00f2 sentirsi meglio anche con il nuovo compagno.\nNota: l'episodio, come tutti quelli a durata doppia, in Italia \u00e8 stato trasmesso in prima visione integralmente, e successivamente diviso in una \"prima parte\" e in una \"seconda parte\" in occasione delle successive repliche in fascia preserale, con relativo adattamento del titolo.\nAddio giovinezza.\nTrama.\nUn uomo originario dello stesso quartiere dove \u00e8 cresciuto Semir muore precipitando da un cavalcavia. Subito i sospetti si concentrano su una banda di estorsori, a carico dei quali non ci sono per\u00f2 prove delle loro attivit\u00e0 illegali, a causa del timore indotto sulle vittime, che le induce a non testimoniare..\nL'arma del ricatto.\nTrama.\nUna ragazza madre, Katrin, vuole recuperare il rapporto con la figlia e, per farlo, \u00e8 costretta a sfidare una potente organizzazione criminale, che vuole qualcosa dalla donna. Si scoprir\u00e0 che questa misteriosa esigenza \u00e8 un video posseduto da lei, nel quale sono presenti le riprese di un omicidio compiuto dai membri della stessa, e con il quale ha intenzione di ricattare l'organizzazione, nella speranza di farsi pagare lautamente, ed avere una disponibilit\u00e0 economica tale da permettere una vita sufficientemente agiata a lei e alla figlia. I membri del gruppo faranno di tutto per riavere il video, eliminando allo stesso tempo due scomodissime testimoni, ma l'operato di Semir e Ben scongiurer\u00e0 il peggio.\nL'uomo ombra.\nTrama.\nBen e Semir vengono coinvolti in una sparatoria mentre stanno percorrendo l'autostrada. Nel bosco oltre il cavalcavia trovano il badge insanguinato di una hostess di un'agenzia di eventi di Colonia, Nicole Topfer. Con il proseguire delle indagini, viene ritrovato il corpo di Nicole, e i due si trovano a discutere con il commissario Bohm del distretto in cui \u00e8 stato ritrovato il cadavere sulla giurisdizione del corpo; ad aiutare l'autostradale arriva il sostituto procuratore Saskia Ehrbach, che poi si scoprir\u00e0 essere la fidanzata di Ben. Dopo una notte passata insieme, Saskia e Ben discutono sull'uscire allo scoperto come coppia, dal momento che la loro storia \u00e8 segreta, dato che Saskia \u00e8 un superiore di Ben e le relazioni tra colleghi non sono gradite; Ben viene poi cacciato di casa dalla compagna, la quale il mattino seguente viene ritrovata morta nel suo salotto. Sul luogo del delitto a capo delle indagini c'\u00e8 il commissario Bohm, che accusa Ben di omicidio. Ben ricorda disperato tutti i bei momenti trascorsi insieme; all'arrivo di Semir che gli comunica che deve andare in commissariato, per una deposizione spontanea, sfoga tutto il proprio rimorso per aver lasciato Saskia sola. Nel tragitto verso il commissariato, Ben riceve una telefonata da un uomo che ha visto la donna prima che venisse uccisa, e le aveva mostrato dei video hard che coinvolgevano Nicole Topfer e alcuni esponenti della polizia e della magistratura. Quando Ben e Semir arrivano sul luogo dell'incontro l'uomo viene ucciso sotto i loro occhi; i due si lanciano all'inseguimento ma vengono bloccati da Bohm e i suoi uomini. Alla fine si scopre che i tre omicidi, quello di Nicole Topfer, quello di Saskia Ehbach e dell'uomo detentore dei video, sono collegati e il mandante \u00e8 il capo di uno dei vertici della magistratura del nord Reno Westfalia; Ben pu\u00f2 cos\u00ec tornare in servizio, ma senza pi\u00f9 Saskia.\nSotto pressione.\nTrama.\nUn gioielliere viene turbato dal ritorno improvviso di un suo vecchio complice appena uscito di prigione: Thomas Sturm. Intanto Ben, durante un inseguimento, perde la pistola d'ordinanza, rubata dal ladro.\nUn poliziotto per amico.\nTrama.\nSemir e Ben provano ad aiutare un ragazzino che \u00e8 scappato di casa convinto che il compagno della madre, Thomas Berger, sia un poco di buono. I due poliziotti gli danno ragione.\nTradimento.\nTrama.\nUn ex allievo della Engelhardt \u00e8 stato ucciso da una potente organizzazione di spaccio di droga, comandata da Mario Cr\u00e4mer. Le indagini riveleranno che il giovane si era infiltrato nella banda e che avrebbe dovuto consegnare molto a breve le prove che avrebbero incastrato i criminali; visto il tempismo e gli avvenimenti immediatamente successivi si inizia ben presto a sospettare di una possibile talpa, fino a quando le successive scoperte degli investigatori porteranno ad un risvolto inatteso e terribile: Meyer, il vice procuratore ed ex amante della Engelhardt, potrebbe essere il traditore. \nLa guardia del corpo.\nTrama.\nDopo l'addio di Anna Engelhardt, Semir e Ben si imbattono casualmente in un cecchino che credono voglia uccidere Said, un industriale facoltoso e protetto da guardie del corpo, tra le quali c'\u00e8 anche Maria.\nSepolto.\nTrama.\nBen viene sotterrato vivo da Wolf Mahler, da lui arrestato grazie alla testimonianza della sua ex moglie Melanie. Per Semir inizia una corsa contro il tempo per salvare il collega. \nLoschi affari.\nTrama.\nKim Kr\u00fcger \u00e8 il nuovo capo del distretto Cobra 11 ed intanto Ben e Semir vanno a casa di Susanne per informarla che la sua auto ha provocato un grave incidente. Lei, per\u00f2, non ricorda nulla, se non che la sera prima ha partecipato a un party per l'inaugurazione di un parco. Sottoposta alle analisi del sangue, si scopre che \u00e8 stata drogata.\nLa sposa.\nTrama.\nLa sorella di Ben viene rapita durante il proprio ricevimento di nozze. All'inizio l'ispettore e il collega pensano si tratti di uno scherzo, ma ben presto dovranno ricredersi.\nIl bambino tra le stelle.\nTrama.\nUn bambino autistico viene trovato in autostrada. Ben e Semir devono riaccompagnarlo a casa, ma giunti all'appartamento trovano la madre agonizzante e due aggressori in fuga.\nIl complotto.\nTrama.\nBen assiste ad un omicidio nel palazzo di fronte al suo. Corre subito in strada per fermare l'assassino ma durante l'inseguimento rimane ferito un bambino ed \u00e8 costretto a fermarsi. Sulla scena del crimine per\u00f2 non \u00e8 rimasta alcuna traccia: nessuno, quindi, crede al suo racconto, tranne il collega.\nLa mappa del tesoro.\nTrama.\nBen \u00e8 all'universit\u00e0 per restituire un libro ad una sua ex ragazza, ma proprio quel giorno viene ucciso il professor Schilling. Insieme a Semir e alla sua amica, Ben riesce a scoprire che oltre al delitto si nasconde il furto di un prezioso documento: una mappa del tesoro che porta ad una leggendaria reliquia.\nDall'inferno al paradiso.\nTrama.\nIn un hotel di lusso, due criminali rubano un'ingente somma di denaro a due facoltosi giocatori di poker. Fuggendo, i rapinatori provocano un incidente e sul posto accorrono Semir e Ben. Accade per\u00f2 il peggio: uno dei due riesce a fuggire, portando con s\u00e9 il denaro, mentre l'altro, preso dal panico inizia a sparare contro la polizia."}
{"id": "1875631", "revid": "232134", "url": "https://it.wikipedia.org/wiki?curid=1875631", "title": "Marc Steven Bell", "text": ""}
{"id": "1875633", "revid": "232134", "url": "https://it.wikipedia.org/wiki?curid=1875633", "title": "Marc Bells", "text": ""}
{"id": "1875634", "revid": "110157", "url": "https://it.wikipedia.org/wiki?curid=1875634", "title": "Beyond the Valley...", "text": "Beyond the Valley... \u00e8 il settimo album in studio della band pop punk The Queers, pubblicato nel 2000 dalla Hopeless Records."}
{"id": "1875635", "revid": "869733", "url": "https://it.wikipedia.org/wiki?curid=1875635", "title": "Episodi di Squadra Speciale Cobra 11 (quattordicesima stagione)", "text": "La quattordicesima stagione della serie televisiva Squadra Speciale Cobra 11 \u00e8 stata trasmessa in prima visione in Germania da RTL dal 3 settembre al 29 ottobre 2009 (stagione 26 di RTL) e dall'11 marzo al 22 aprile 2010 (stagione 27). In Italia \u00e8 stata trasmessa in prima visione da Rai 2 dal 22 luglio al 16 settembre 2010 per i primi sette episodi, e dal 1\u00ba giugno al 18 luglio 2011 per i rimanenti, seguendo l'ordine di trasmissione tedesca.\nIl primo episodio ha durata doppia in quanto telefilm pilota della stagione.\nPandora.\nTrama.\nSubito dopo aver diffuso un video in Internet che mostra un uomo in agonia, uno sconosciuto viene assassinato in un bosco. Dalle prime indagini di Ben e Semir sembrerebbe che la vittima stesse investigando sulla Rassmann Biotec, una nota azienda farmaceutica; dalle prove raccolte risulta che nella ditta si svolgono test vietati dalla legge. I due in seguito scopriranno che in ballo c'\u00e8 il destino dell'intera umanit\u00e0, dato che il ricchissimo Wolf Rassmann sta sperimentando un virus mortale per venderlo a Kenzo Toshiro, un fanatico giapponese. Mentre indagano sull'azienda del multimilionario, Ben e Semir vengono infettati dal virus per colpa di Oliver Sturm (un fanatico complottista) che li ha condotti l\u00ec. Dopo altre indagini, arriveranno in un padiglione in campagna dove Rassmann conduceva i suoi esperimenti illegali. Ci troveranno dentro il dottor Simon: questo rivela che Rassmann aveva sperimentato il virus su di lui per essere sicuro della sua qualit\u00e0. \u00c8 proprio in questo frangente che i due scoprono una bomba, piazzata da Rassmann; nell'esplosione Simon muore. Interviene per\u00f2 Oliver, che salver\u00e0 la vita a Semir e Ben, in procinto di suicidarsi per la disperazione, dato che l'unico che poteva salvarli \u00e8 morto: li chiama informandoli che Rassmann sta vendendo il vaccino per il virus. Qui, Toshiro far\u00e0 uccidere Rassmann e dopo un inseguimento all'ultimo sangue, i due capiscono che i giapponesi stanno andando alla fiera del turismo per diffondere il virus. C'\u00e8 un ultimo inconveniente: Semir si \u00e8 procurato il vaccino, Ben no; alla fine Ben sta per morire, quando interviene Semir, che riesce ad uccidere il giapponese e inietta la siringa a Ben appena in tempo. I due poliziotti alla fine riescono a scappare dalla fiera che sta andando a fuoco. \nNota: l'episodio, come tutti quelli a durata doppia, in Italia \u00e8 stato trasmesso in prima visione integralmente, e successivamente diviso in una \"prima parte\" e in una \"seconda parte\" in occasione delle successive repliche in fascia preserale, con relativo adattamento del titolo.\nIl cartello.\nTrama.\nSemir e Ben devono infiltrarsi in una banda di narcotrafficanti: il loro obiettivo \u00e8 scoprire la vera identit\u00e0 del capo dell'organizzazione. Ben, quindi, decide di avvicinare l'unica donna che fa parte del gruppo e cerca di conquistare la sua fiducia.\nIl coraggio di Andrea.\nTrama.\nSemir e Ben trovano il cadavere di un buttafuori. I due ispettori iniziano ad indagare nell'ambiente dei night club e delle discoteche, e risalgono al proprietario di un locale che gestisce un traffico di droga. Grazie ad un ragazzo seguito da Andrea al centro di riabilitazione, gli uomini di Cobra 11 scoprono che tutti gli spacciatori coinvolti nel giro erano passati per l'istituto.\nIl dossier.\nTrama.\nBen e Semir si occupano del caso di Lisa, figlia di un banchiere. La giovane, che ha troncato ogni tipo di rapporto con la famiglia, ha rubato la giacca al suo avvocato e, in tasca, ha trovato una chiave che apre la cassetta di un deposito bagagli. All'interno c'\u00e8 uno scottante dossier che riguarda il vice ministro degli Interni.\nFurto d'arte.\nTrama.\nUn collezionista denuncia il furto di una statuetta africana. La cosa insolita \u00e8 che il valore dell'oggetto \u00e8 di gran lunga inferiore a quello di altre opere d'arte presenti nella sua villa. I sospetti di Ben e Semir cadono inizialmente su di un ladro ormai in pensione. Ma ben presto il caso si infittisce: dal museo di Bonn viene infatti rubata un'altra scultura.\nVecchi rancori.\nTrama.\nUna banda di ladri ruba materiale esplosivo alle squadre SEK della polizia; il caso viene affidato a Semir e Ben.\nUn'amara verit\u00e0.\nTrama.\nUn furgone della polizia che trasporta un grosso carico di droga sequestrata viene assalito. Dalle indagini della Polizia autostradale, emerge che il primo sospettato potrebbe essere La Cosa, delinquente gi\u00e0 arrestato tempo prima per spaccio di sostanze stupefacenti.\nFiamme sul Reno.\nTrama.\nSiccome Ben e Semir questa volta non hanno distrutto un'auto di servizio qualsiasi, ma la Mercedes del capo, vengono trasferiti alla polizia marina. L\u00ec i due ispettori devono risolvere il caso di una serie di attentati ai danni di una compagnia di navigazione di D\u00fcsseldorf. Scopriranno poi che questo caso \u00e8 collegato all'omicidio di un archeologo.\nAmato nemico.\nTrama.\nUn gruppo di giovani ladri d'auto ruba da un garage svariate auto di lusso. Semir e Ben inseguono i colpevoli, ma questi riescono a fuggire all'ultimo momento.\nLieto evento.\nTrama.\nLa poliziotta Tanja si risveglia dal coma dopo sette anni, e rientra immediatamente nelle priorit\u00e0 della polizia e delle mafie della droga. Nell'operazione segreta in cui lei era stata gravemente ferita, infatti, erano scomparse misteriosamente grandi quantit\u00e0 di droga e di denaro. L'intero caso riemerge improvvisamente, considerato anche che Tanja aveva al momento dell'incidente una relazione con Semir, e apparentemente lei lo ama ancora; ma Semir ora \u00e8 un uomo felicemente sposato e padre di famiglia. Gli eventi cambiano, quando Andrea, incinta della seconda figlia, viene rapita da un gangster ricercato in tutto il mondo e viene offerta per un scambio di ostaggi con Tania. I poliziotti autostradali provano a preparare una trappola, ma il mafioso \u00e8 astuto, e riesce a sequestrare Tanja tenendosi ancora come ostaggio Andrea. A Semir e Ben rimane poco tempo per trovare il nascondiglio, anche se ancora non sanno esattamente che cosa sia successo davvero sette anni prima. Alla fine, Andrea verr\u00e0 liberata, giusto in tempo per la nascita di Lily.\nTempesta cibernetica.\nTrama.\nCinque colleghi di una societ\u00e0 di giochi per computer sono stati uccisi; Semir e Ben non sanno come procedere. L'unica sopravvissuta \u00e8 la programmatrice Lara, e durante l'indagine Hartmut s'innamora della giovane donna. Quando per\u00f2 una sentenza condanna Lara come hacker pericolosa, inizia insieme a Hartmut la fuga. Poco dopo, a Colonia crollano tutte le forniture principali a causa di un attacco hacker. Lara sospetta di un altro esperto nel campo: se non si interviene, tutta la citt\u00e0 potrebbe rimanere paralizzata.\nIl boss.\nTrama.\nNella razzia in una discoteca viene ucciso il proprietario e boss della droga Thomas Reinhardt con la pistola d'ordinanza della Kr\u00fcger. Il padre del morto, il boss mafioso Rolf Reinhardt, rende responsabile la Kr\u00fcger per la morte di suo figlio e stabilisce una taglia sulla sua testa: un milione di Euro per la sua morte.\nL'eclissi.\nTrama.\nNel corso di una sosta in un'area di servizio Semir e Kim Kr\u00fcger diventano testimoni di un omicidio; durante l'inseguimento i colpevoli riescono a fuggire. Le successive indagini portano Semir e Ben sulle tracce di una banda che sta progettando un crimine insolito che potr\u00e0 avvenire solo nel corso dei quattro minuti di una eclissi solare. Nicolas Pesch, un ex-amico di scuola di Ben, ha avuto contatti con i criminali e pu\u00f2 quindi fornire informazioni importanti a loro. Ben e Semir tuttavia non sanno ancora n\u00e9 cosa ha in mente la banda, n\u00e9 dove avverr\u00e0 il colpo. I gangster vogliono evitare a tutti i costi la polizia cos\u00ec poco prima del colpo pianificato arrivano sulla pista; l'amico di Ben improvvisamente diventa il fattore decisivo.\nSenza traccia.\nTrama.\nBen e Semir diventano testimoni di un omicidio. Dieter Bonrath conosce la vittima: si tratta di Rick Faber, che insieme al figlio di Dieter, Jochen, gestisce una societ\u00e0 di Security. Visto che Faber ha precedenti penali per possesso di droga e nella sua auto viene trovato un milione di Euro, Semir e Ben credono che l'omicidio sia un regolamento di conti tra spacciatori. Quando i due ispettori per\u00f2 vanno a casa di Faber, trovano una lettera di ricatto. Presto Jochen verr\u00e0 rapito assieme al padre.\nLa spia senza nome.\nTrama.\nLa studentessa Jana Kress viene rapita in un'area di servizio davanti agli occhi di Semir e Ben. Inizialmente non si hanno notizie n\u00e9 degli autori del rapimento n\u00e9 del movente che ha spinto questi a compierlo. L'unica cosa certa \u00e8 che Jana verr\u00e0 uccisa una volta che i rapitori avranno ottenuto ci\u00f2 che vogliono. Inizia cos\u00ec per Ben e Semir una corsa contro il tempo che li porter\u00e0 a scoprire una misteriosa operazione della NATO risalente a 23 anni prima, un incidente che rischia ora di trasformarsi in disastro."}
{"id": "1875636", "revid": "287204", "url": "https://it.wikipedia.org/wiki?curid=1875636", "title": "Vrije Universiteit", "text": "La Vrije Universiteit (VU; tradotto letteralmente: \"Libera Universit\u00e0\") \u00e8 un'universit\u00e0 con sede ad Amsterdam. \u00c8 la seconda grande universit\u00e0 della capitale olandese, insieme all'Universit\u00e0 di Amsterdam. Fu fondata nel 1880 da Abraham Kuyper. La traduzione letterale del nome olandese \"Vrije Universiteit\" \u00e8 \"Libera Universit\u00e0\". \"Libero\" si riferisce all'indipendenza dell'universit\u00e0 da parte sia dello Stato che della Chiesa cristiana. \nSebbene sia stata fondata come istituzione privata, la VU ha ricevuto finanziamenti governativi su base paritaria con universit\u00e0 pubbliche dal 1970. Negli ultimi decenni, la VU si \u00e8 trasformata da piccola istituzione in un'ampia universit\u00e0 ad alta intensit\u00e0 di ricerca frequentata da un'ampia variet\u00e0 di studenti di diversi background. Mentre i Paesi Bassi non hanno un sistema di classificazione ufficiale, secondo il \"CWTS Leiden Ranking\", la VU \u00e8 stata riconosciuta come la seconda migliore universit\u00e0, a livello nazionale.\nL'universit\u00e0 si trova in un campus urbano nel quartiere meridionale Buitenveldert di Amsterdam e adiacente al moderno quartiere degli affari Zuidas. \nNel 2014, VU contava 23.656 studenti iscritti, la maggior parte dei quali erano studenti a tempo pieno. Quell'anno, l'universit\u00e0 aveva 2.263 membri di facolt\u00e0 e ricercatori, e 1.410 impiegati amministrativi, impiegati e tecnici, basati su unit\u00e0 FTE. La dotazione annuale dell'universit\u00e0 per il 2014 \u00e8 stata di circa \u20ac 480 milioni. Circa i tre quarti di questa dotazione sono finanziamenti pubblici; il resto \u00e8 costituito da tasse universitarie, assegni di ricerca e finanziamenti privati.\nIl sigillo universitario ufficiale \u00e8 intitolato The Virgin in the Garden. Scelto personalmente da Abraham Kuyper, leader riformato-protestante e fondatore dell'universit\u00e0, raffigura una vergine che vive in libert\u00e0 in un giardino mentre indica Dio, riferendosi alla Riforma protestante nei Paesi Bassi nel XVI e XVII secolo. Nel 1990, l'universit\u00e0 adott\u00f2 il mitologico grifone come emblema comune. La posizione delle sue ali simboleggia la libert\u00e0 nel nome dell'universit\u00e0 sia dallo Stato che dalla Chiesa."}
{"id": "1875640", "revid": "110157", "url": "https://it.wikipedia.org/wiki?curid=1875640", "title": "Pleasant Screams", "text": "Pleasant Screams \u00e8 l'ottavo album in studio della band pop punk The Queers, pubblicato nel 2002 dalla Lookout! Records."}
{"id": "1875648", "revid": "17654", "url": "https://it.wikipedia.org/wiki?curid=1875648", "title": "Maurizio Torresan", "text": ""}
{"id": "1875650", "revid": "1543377", "url": "https://it.wikipedia.org/wiki?curid=1875650", "title": "Guy Drut", "text": "Biografia.\nSpecialista dei 110 metri ostacoli, Guy Drut ha conquistato la medaglia d'argento alle Olimpiadi di Monaco di Baviera 1972, dietro allo statunitense Rod Milburn.\nNei Campionati europei di atletica del 1974 a Roma \u00e8 arrivato al primo posto ed alle Olimpiadi di Montr\u00e9al 1976 ha conquistato la medaglia d'oro con il tempo di 13\"30, davanti all'atleta cubano Alejandro Casa\u00f1as e allo statunitense Willie Davenport.\nDopo il ritiro dall'attivit\u00e0 sportiva \u00e8 entrato in affari e in politica, diventando Ministro dello Sport della Repubblica Francese nel governo di centro-destra di Alain Jupp\u00e9 tra il 1995 e il 1997."}
{"id": "1875651", "revid": "110157", "url": "https://it.wikipedia.org/wiki?curid=1875651", "title": "Summer Hits No. 1", "text": "Summer Hits No. 1 \u00e8 una raccolta della band pop punk The Queers, pubblicata nel 2004 dalla Suburban Home Records."}
{"id": "1875653", "revid": "117618839", "url": "https://it.wikipedia.org/wiki?curid=1875653", "title": "Episodi di Squadra Speciale Cobra 11 (ventunesima stagione)", "text": "La ventunesima stagione[1] della serie televisiva Squadra Speciale Cobra 11 \u00e8 stata trasmessa in prima visione sul canale televisivo tedesco RTL dal 1\u00ba settembre al 17 novembre 2016 (stagione 40 di RTL) e dal 6 aprile al 18 maggio 2017 (stagione 41 di RTL).\nIn Italia la prima parte della stagione (episodi n\u00ba 1-9, tranne il n\u00ba 8) \u00e8 andata in onda su Rai 2 dal 26 luglio al 30 agosto 2017; gli episodi erano gi\u00e0 stati trasmessi in prima visione in lingua italiana da RSI LA1, dal 9 al 18 maggio dello stesso anno. I restanti episodi (compreso il n\u00ba 8) sono stati invece trasmessi in prima visione assoluta dall'11 giugno al 16 luglio 2018.\nVenti di guerra.\nTrama.\nSemir va fare visita al suo ex capo Anna Engelhardt che ora lavora al Ministero dell'Interno, ma la donna non c'\u00e8. \u00c8 stata internata pochi giorni prima in una clinica psichiatrica perch\u00e9 ha avuto un esaurimento nervoso. Per Semir il tutto ha poco senso, poich\u00e9 dopo tutti gli anni passati all'autostradale la Engelhardt era abituata allo stress. Il suo istinto gli dice che qualcosa non va. Perci\u00f2 insieme a Paul vuole farla uscire dalla clinica: essi per\u00f2 vengono scoperti da aggressori armati...\nSulle tracce di mio padre.\nTrama.\nIl padre di Paul viene rapito da una banda di criminali. Egli dovr\u00e0 aiutarli grazie alla sua buona conoscenza del luogo a trovare il posto dove sono nascosti dei soldi. Il problema \u00e8 che la sua memoria a causa della demenza progressiva ha enormi vuoti che riesce a chiudere soltanto con l'aiuto di Paul. Cos\u00ec anche Paul finisce nelle mani dei criminali. Inizia cos\u00ec un gioco rischioso in cui padre e figlio finiscono in pericolo di vita. Riuscir\u00e0 Semir a salvarli in tempo?\nCodice fantasma.\nTrama.\nUn aereo che \u00e8 precipitato trasforma l'autostrada in un inferno ardente. I passeggeri sono riusciti a mettersi in salvo in tempo con dei paracadute. Tra di loro si trova anche il blogger Anwar Shahin, che viene rapito da ignoti. Temendo che i suoi aguzzini possano tormentarlo, Anwar prende Jenny come ostaggio e fugge. Quando Paul viene a sapere del rapimento di Jenny, far\u00e0 l'impossibile per trovare la sua collega. Ma i presunti rapitori di Anwar si scoprono essere funzionari della difesa dei principi costituzionali. Mentre Jenny prova a trovare una risposta al perch\u00e9 inseguono il blogger, Paul scopre un grande complotto.\nSogni ad occhi aperti.\nTrama.\nI fratelli Lisa e Felix sono in grandi difficolt\u00e0. I due giovani borseggiatori derubano le persone sulle aree di servizio autostradali, ma questa volta all'improvviso vengono inseguiti da killer professionisti. Felix durante la fuga viene ucciso, ma Lisa riesce a scappare all'ultimo momento. I due a loro insaputa hanno rubato qualcosa di molto prezioso. Per salvare la vita di Lisa, Semir e Paul iniziano a indagare nell'ambiente dei borseggiatori. Ce la metteranno tutta per trovare la ragazzina e proteggerla dai malviventi.\nSaluti da Mosca.\nTrama.\nA Semir e Paul manca poco per arrestare lo spacciatore russo Olov Kruppa, ma all'improvviso una donna misteriosa, che si scopre essere sulle tracce dello spietato boss della droga, fa saltare l\u2019arresto. Durante un inseguimento il malvivente riesce a fuggire e Paul e Semir sono costretti a ripartire da zero nelle loro indagini. La donna misteriosa si rivela essere Natalia Miranova, una poliziotta di Mosca che vorrebbe impedire che Kruppa diffonda la sua droga mortale in Germania. Gli ispettori dell\u2019autostradale e la poliziotta russa iniziano quindi ad indagare insieme per cercare di porre fine ai traffici di droga di Kruppa. Ma Natalia custodisce un segreto che potrebbe far degenerare la situazione.\nRapina ad alta velocit\u00e0.\nTrama.\nPaul non ha nient'altro in mente che la sua nuova fidanzata Lissy. Non solo arriva sempre in ritardo sul posto di lavoro, ma quando Semir ha bisogno del suo aiuto durante l'inseguimento di un veicolo in fuga, la corsa finisce in una grande esplosione, in cui il conducente della macchina muore. Si scopre che l'uomo era un esperto di furti che faceva parte di una squadra di ex-soldati. Allo stesso tempo, Lissy scopre una sgradevole verit\u00e0: suo padre, che \u00e8 scomparso da lungo tempo, faceva parte della banda di ladri. I suoi vecchi compagni vogliono ingaggiarlo per un ultimo lavoro, come autista, e per convincerlo usano sua figlia Lissy come strumento di pressione. Non solo la fiducia di Lissy in suo padre \u00e8 instabile, ma anche quella di Paul nella sua fidanzata.\nIntuito contro esperienza.\nTrama.\nSemir e Paul inseguono Diana Engels, un'indiziata di omicidio. Ma durante l'arresto Semir e Paul hanno dei dubbi: perch\u00e9 una madre e moglie dovrebbe uccidere un uomo? O forse qualcuno vuole destare i sospetti su di lei? Provano cos\u00ec a indagare sul marito di Diana: scoprono che fa parte di una setta e che come copertura usano una clinica privata per pazienti con esaurimento nervoso. Jenny Dorn s'infiltra nella clinica mentre Semir e Paul scoprono che la setta non ha sottratto solo 20 milioni di euro ai loro membri, ma \u00e8 anche responsabile di numerosi omicidi e che chiunque tenti di portare alla luce la verit\u00e0, morir\u00e0. Mentre Semir e Paul cercano di salvare la famiglia di Diana dalla setta, viene scoperta l'identit\u00e0 vera di Jenny; dovr\u00e0 quindi lottare con la morte.\nMorte senza preavviso.\nTrama.\nSemir e Paul salvano la giovane madre Nina Bergmann da un cecchino che non esita a uccidere lei e sua figlia Miriam poich\u00e9 Nina a un congresso ha sentito per caso una conversazione criptata tra due sconosciuti. Per Semir e Paul inizia una corsa contro il tempo. L'unica possibilit\u00e0 di salvare Nina e Miriam, \u00e8 di scoprire di cosa si trattava la misteriosa conversazione, prima che il cecchino colpisca ancora.\nIl lato serio della vita.\nTrama.\nFinn finisce in un conflitto di coscienza con i suoi nuovi colleghi: sua sorella minore viene ferita da un'arma da fuoco da spacciatori davanti ai suoi occhi. A quanto pare anche lei spacciava della droga ed era quindi una rivale per altri spacciatori. Mentre viene trasferita all'ospedale, Finn gli trova addosso una busta di pasticche. Al fine di proteggere la sorella, non informa Semir e Paul della sua scoperta e indaga per conto proprio. Un errore fatale, che lo porter\u00e0 in pericolo di vita.\nPaternit\u00e0.\nTrama.\nUn poliziotto in borghese viene ucciso a sangue freddo davanti agli occhi di Semir e Paul. Il colpevole viene smascherato subito: Mike Eckert, un killer professionista che dopo un intervento di polizia sei mesi prima \u00e8 scappato all'estero. Ma a quanto pare ora \u00e8 tornato per un'azione di vendetta. Semir e Paul vogliono fermare il killer a tutti i costi. Allo stesso tempo Dana scopre una donna sanguinante in una macchina sconosciuta. Dana crede che la donna sia coinvolta in un crimine, ma nessuno le crede, cos\u00ec inizia a indagare per conto suo. Per\u00f2 non si rende conto che ci\u00f2 la porter\u00e0 in pericolo di vita, perch\u00e9 Eckert e la donna misteriosa si conoscono.\nOperazione Mida.\nTrama.\nPaul e Jenny impediscono una consegna di soldi tra banditi in autostrada. Due milioni di euro e un cellulare sono ora in possesso della polizia. E poi succede tutto molto veloce: mentre i due provano a scoprire qualcosa in pi\u00f9 sullo scambio, Susanne viene rapita. I rapitori cui leader \u00e8 Kai Dresen costringono Susanne a rubare il cellulare dal magazzino giudiziario delle prove. Per Susanne inizia un vero e proprio incubo, poich\u00e9 i rapitori minacciano anche suo figlio. Mentre Paul e Jenny cercano disperatamente Susanne, Dresen e i suoi fanatici collaboratori sono determinati a uccidere pur di raggiungere il loro obiettivo, poich\u00e9 il contenuto del cellulare, gli permetter\u00e0 di abbattere le fondamenta della societ\u00e0.\nRisiko.\nTrama.\nFrank Stolte, il primo collega di Semir, si accusa di aver commesso un reato grave, ma proprio per questo crimine la polizia autostradale da qualche tempo ha gi\u00e0 arrestato un altro colpevole. Semir \u00e8 sconvolto e crede nell'innocenza del suo ex collega. Ma Frank vede nella confessione l'ultima opportunit\u00e0 per tornare a condurre la sua vecchia vita. Ma n\u00e9 Frank n\u00e9 gli ispettori dell'autostradale intuiscono quanto siano pericolosi gli avversari in questa evenienza.\nVacanze con sorpresa.\nTrama.\nPer le vacanze estive, tanto per cambiare Semir si fa convincere da Andrea ad andare nelle zone dove lei \u00e8 cresciuta con lei e le figlie. Durante il viaggio, per raggiungere Paul, qualcuno colpisce con la sua auto la scaletta del loro camper e cos\u00ec Semir si lancia all'inseguimento cadendo nel fiume con l'auto e venendo salvato da Paul. Da qui inizia una nuova avventura fatta di divertimento bevute, risate, ma allo stesso tempo di inseguimenti e pericoli...\nAmore senza respiro.\nTrama.\nUna ragazza, che ha sempre vissuto con tranquillit\u00e0 deve ottenere una certa somma entro le 11:00, data l'impossibilit\u00e0 di ottenerli in banca, decide di attaccare un portavalori e di rubarne il contenuto. Semir e Paul iniziano l'inseguimento. La ragazza si \u00e8 messa in guai pi\u00f9 grandi di lei per salvare una persona e per realizzare un desiderio. Alla fine lei stessa verr\u00e0 rapita. Semir e Paul si troveranno dunque ad inseguire la ragazza per arrestarla, ma anche per salvarle la vita.\nSummer &amp; Sharky.\nTrama.\nSull'autostrada Semir e Paul salvano una giovane donna di nome Summer da una rapina. Non scoprono solo che Summer \u00e8 l'ex ragazza di Paul ma anche che \u00e8 la figlia della procuratrice Schrankmann, che per\u00f2 Paul stesso non sapeva. Come se tutto questo non fosse gi\u00e0 abbastanza, si viene a sapere che la giovane ragazza \u00e8 stata usata dal suo nuovo ragazzo come corriere della droga...\nDana.\nTrama.\nQuesta volta \u00e8 Semir stesso la vittima. Durante una visita in un bar con la figlia Dana, i due insieme a tutti i presenti diventano ostaggi di una rapina. Per sua sfortuna, Semir riconosce il capo della banda criminale e ci\u00f2 lo porter\u00e0 a rischiare la vita. Tocca a Dana salvare gli ostaggi e il padre. Nel frattempo, Paul e Jenny pensano a un piano per portare a termine questa faccenda. Ma il piano \u00e8 molto pericoloso, perch\u00e9 se gli ostaggi non collaborano, Semir potrebbe morire...\nDanni collaterali.\nTrama.\nSono in arrivo le elezioni del nuovo sindaco. Il preferito da tutti, Martin Dorn, il padre di Jenny, riesce a scampare per un pelo a un'autobomba. Insieme a Jenny Semir e Paul iniziano le indagini. Ma quello che la polizia scopre potrebbe non piacere a Jenny e suo padre: Martin nasconde un oscuro segreto che ora potrebbe costargli la vita...\nLa squadra B.\nTrama.\nUn'apparente indagine di routine finisce improvvisamente per Semir e Paul in un rapimento drammatico, con i due poliziotti come ostaggio. Poich\u00e9 Kim Kr\u00fcger \u00e8 in vacanza, spetta a Jenny coordinare il distretto. Il caso mette la squadra in grandi difficolt\u00e0 e una frenetica ricerca per salvare i loro due colleghi inizia. Jenny spesso finisce sotto pressione, infine si tratta della vita di Semir e Paul. Il fatto che Jenny e Paul negli ultimi tempi si sono avvicinati, non rende le cose pi\u00f9 facili. Dopo un fallito tentativo di salvataggio la procuratrice Schrankmann sospende dal servizio Jenny e prende lei stessa in mano l'indagine. La speranza di salvare Semir e Paul sembra allontanarsi sempre di pi\u00f9. Ma cos\u00ec velocemente Jenny e la sua squadra non mollano. Troveranno Semir e Paul, qualunque sia il prezzo da pagare...\nFantasmi del passato.\nTrama.\nMike e Lena, due ladri di benzinai, inseguono un uomo e cercano di farlo uscire di strada. Solo grazie a Semir e Paul l'uomo si salva. Tuttavia, Paul nell'operazione di soccorso viene ferito e quindi Semir deve indagare da solo. E proprio ora Sophie Schubert, una collega della procuratrice Schrankmann, tiene il poliziotto sotto osservazione, poich\u00e9 essa si \u00e8 specializzata in furti avvenuti nei distributori di benzina. Con Finn al suo fianco Semir riesce finalmente a individuare Mike e Lena. Ma poi scopre che i due non sono solo colpevoli, ma addirittura vittime."}
{"id": "1875654", "revid": "117618908", "url": "https://it.wikipedia.org/wiki?curid=1875654", "title": "Episodi di Squadra Speciale Cobra 11 (ventiduesima stagione)", "text": "La ventiduesima stagione della serie televisiva Squadra Speciale Cobra 11 \u00e8 andata in onda in prima visione sul canale televisivo tedesco RTL dal 14 settembre al 21 dicembre 2017 (stagione 42 di RTL) e dal 29 marzo al 3 maggio 2018 (stagione 43 di RTL).\nIn Italia la prima parte della stagione (episodi n\u00ba 1-10) \u00e8 stata trasmessa su Rai 2 dal 16 luglio al 3 settembre 2018. I restanti episodi sono andati in onda dal 9 luglio al 6 agosto 2019, dopo che erano gi\u00e0 stati trasmessi per la prima volta in lingua italiana da RSI LA1 dal 10 al 20 dicembre 2018.\nIl primo episodio della stagione, dove avviene il secondo matrimonio di Semir e Andrea, ha durata doppia.\nOperazione Eden.\nTrama.\nSemir e Andrea si sposano per la seconda volta, ma a differenza del primo matrimonio, questa volta vogliono qualcosa di piccolo e familiare. L'unico problema \u00e8 che hanno lasciato la responsabilit\u00e0 dell'intera organizzazione ai loro testimoni, Paul e Dana, che hanno idee completamente diverse. Poi, quando viene rapito il padre di Andrea, Semir e Paul si ritrovano a dover sventare un colpo di Stato di nostalgici della DDR...\nIl prezzo dell'amicizia.\nTrama.\nUn ex amico di Paul, Louis, ha urgentemente bisogno di un donatore, ma dei commercianti di organi senza scrupoli portano via la sua speranza. Ora pu\u00f2 aiutarlo solo una persona: Paul. Quest'ultimo far\u00e0 tutto il possibile per salvare la vita del suo amico d'infanzia. Inizia cos\u00ec una corsa contro il tempo in cui Paul non solo dovr\u00e0 vedersela con dei commercianti di organi senza scrupoli, ma anche con i propri colleghi...\nGenitori sotto copertura.\nTrama.\nSemir e Paul liberano un bambino di 7 anni da una macchina. Dal piccolo vengono a sapere che i sequestratori hanno con s\u00e9 altri tre bambini, e che vogliono darli illegalmente in giro a famiglie Per incastrare i perfidi trafficanti di bambini, il commissario prende una decisione straordinaria: Jenny e Paul devono spacciarsi come coppia di coniugi interessata ad adottare un bambino...\nQuestioni di famiglia.\nTrama.\nDopo tantissimo tempo, Paul, sua sorella Lisa e il padre Klaus si riuniscono per stare un po' in famiglia, ma vengono rapiti da persone sconosciute, solo Klaus riesce a fuggire e avvisare Semir. Si scopre che i rapitori sono i fratelli del marito assassinato di Lisa. Ma cosa vogliono gli uomini da Lisa?\nAttacco al re.\nTrama.\nQuando il re dello Stato minuscolo di Ahjada arriva in Germania, Semir e Paul vengono assegnati alla sua scorta, ma purtroppo accade il peggio: il re rimane ucciso in un attentato. I servizi segreti dello stato di provenienza del re sono sicuri che l\u2019attentatrice sia una certa Dinaj, ma Semir ha qualche dubbio.\nHalloween.\nTrama.\nPaul e Semir diventano testimoni di un rapimento. Dopo un inseguimento, una donna misteriosa attira l'attenzione di Paul, che si trova sull'autostrada in un abito estivo. Paul la segue fino a una casa deserta nel bosco, ma improvvisamente la giovane donna scompare. Paul ha un brutto presentimento: ha forse visto un fantasma? La ricerca dei rapitori conduce i due poliziotti in un'impresa di pompe funebri. Il caso diventa sempre pi\u00f9 misterioso: la giovane donna dell'autostrada lavorava l\u00ec, ma un anno fa venne investita...\nFiglio perduto.\nTrama.\nUn detenuto viene liberato da una coppia durante un trasporto di prigionieri. Un crimine che non sembra avere alcun senso, finch\u00e9 Semir e il commissario non seguono una traccia che risale agli anni 80. I due presto scoprono che hanno a che fare con degli avversari fanatici che non hanno paura di niente: un'organizzazione che ha sconvolto le fondazioni della Repubblica Federale Tedesca: la Rote Armee Fraktion, un gruppo terroristico di estrema sinistra.\nTutto per amore.\nTrama.\nQuando Semir e Paul arrestano un ladro in fuga e gli tolgono la maschera dal viso, rimangono senza parole: \u00e8 il loro amico e collega Hartmut. Che cosa \u00e8 successo? Hartmut non \u00e8 mica un criminale. O forse s\u00ec? Forse c'entra qualcosa la sua nuova fidanzata? Siccome Hartmut non dice una parola, Semir e Paul dovranno scoprire da soli cosa c'\u00e8 dietro al furto...\nFratelli.\nTrama.\nSemir e Paul sono coinvolti in una rapina sull'autostrada, che finisce quasi in una catastrofe. Nell'ultimo secondo, Semir pu\u00f2 salvare uno dei colpevoli dalla morte sicura - \u00e8 suo fratello maggiore Kemal. A sua difesa, Kemal finge di essere stato costretto dalla banda a fare la rapina. Ma ben presto Semir e Paul scoprono che Kemal non gli ha raccontato tutta la verit\u00e0 e che quest'ultimo si trova in grande pericolo...\nUna giornata infernale.\nTrama.\nPaul e Semir ricercano, in conformit\u00e0 a un ordine di servizio, un boss della droga, nominato \"Il cocchiere\", ma sono inseguiti dalla sfortuna. Durante le indagini incontrano Franka, che \u00e8 in prigione per furto. Franka propone un accordo: se venisse scarcerata immediatamente, aiuterebbe i due poliziotti a catturare il boss della droga prima che lo faccia la polizia federale. Ma la sua parlantina e il suo comportamento non convenzionale assicurano che la giornata di Semir e Paul non diventi migliore...\nCaduta libera.\nTrama.\nUna vecchia amica di Dana viene uccisa e la figlia di Semir decide di indagare sull'omicidio nonostante il parere contrario del padre, finendo in mezzo ad un'intricata ragnatela di crimini e pericoli. Dana faceva parte di un gruppo di amici tra i quali vi era anche il suo ex-fidanzato dediti a pratiche di selfi estremi. Un giorno il gruppo ad esclusione di Dana si ritrova a vedere l'omicidio di un uomo e l'ex-fidanzato decide di ricattare l'assassino e il mandante dell'omicidio, ma questo scatener\u00e0 la morte dei suoi amici. Nel finale di puntata Dana ricever\u00e0 i risultati del test d'ingresso per l'accademia di polizia.\nSangue e acqua.\nTrama.\nPaul e Jenny indagano sulla morte di Markus Meyer, un amico di Paul appartenente ai corpi speciali e morto in un incidente in autostrada. Ben presto i due interrogando i fratelli di Markus (Tom e Kian), capiranno che dietro l'apparenza perbenista si cela un passato tragico.\nSopravvivenza.\nTrama.\nSemir e Paul sono sulle tracce di un pericoloso assassino.\nNel corso delle indagini, i due poliziotti della stradale, scoprono che una banda di rapinatori lo sta cercando per vendicare l'omicidio della sorella del capo della banda, fidanzata dell'assassino, fanatico della fine del mondo...\nBollywood.\nTrama.\nInseguendo dei ladri d'auto, Semir e Paul si schiantano contro un set di un film di Bollywood. Faranno la conoscenza di alcuni attori del set e ben presto Prya,la protagonista, verr\u00e0 rapita a scopo estorsivo. Dall'indagine si capir\u00e0 che il rapimento \u00e8 una messa in scena dell'attrice e del suo fidanzato, uno stuntman tedesco, per fuggire dal produttore indiano di Prya, innamorato di lei e membro della mafia indiana. Nell'indagine fa la comparsa Abishek, noto attore indiano che pensa di essere un vero detective.\nRicatto elettronico.\nTrama.\nNel giorno del compleanno di Dana, Semir decide di regarlare un'auto a guida autonoma che prova subito insieme ad Andrea. Ben presto le due perdono il controllo dell'auto che verr\u00e0 hackerata da un boss della Yakuza. Quest'ultimo ricatter\u00e0 Semir per poter trovare la moglie, una pentita amica della Kruger, che si trova sotto protezione in un luogo sicuro. Semir tenter\u00e0 diverse volte di salvare la sua famiglia.\nLa testimone.\nTrama.\nIngrid Seeler, giudice non vedente, si trova sulla scena di un omicidio avvenuto in tribunale. Poco dopo subisce un attentato dal quale esce illesa. Semir e Paul riescono a scoprire un legame tra il delitto e un'organizzazione mafiosa russa che successivamente rapisce la testimone. La squadra fa di tutto per salvare la giudice e lei sfrutta la sua grande intelligenza per dare filo da torcere ai rapitori.\nL'eroe della strada.\nTrama.\nIl senzatetto Charles salva la vita della piccola figlia di Semir, Lilly, che stava per essere investita da un'auto. Come ringraziamento, Andrea offre all'uomo un tetto sopra la testa. Lo strano ospite, che risulta essere una persona irriverente che crea guai, mette alla prova il matrimonio di Semir. Ma poi l'angelo custode si rivela all'improvviso la chiave nelle indagini per l'arresto del commerciante di armi internazionale Aaron Dumont.\nSenza scampo.\nTrama.\nPer proteggere il suo amico italiano, un proprietario di un ristorante, e la sua famiglia, Semir aiuta il pericoloso mafioso Carlo Tramtoni a fuggire. Il poliziotto scorta il padrino della \u2018Ndrangheta calabrese oltre il confine di stato fino alla costa belga. Il viaggio snervante per salvare il suo amico si rivela una missione suicida e Semir deve ricorrere all'aiuto dei suoi colleghi.\nGita di classe.\nTrama.\nRonny deve essere rimandato in Cile, Semir e Paul riescono a convincere il giudice a farlo rimanere, garantendo per lui fino a che non avr\u00e0 trovato un domicilo fisso e un posto di lavoro. Si recano a Dresda in Sassonia insieme ad Andrea per incontrare Timo, un vecchio amico. Saranno costretti a indagare sulla mafia vietnamita che gestisce il contrabbando di sigarette. \nNote.\n "}
{"id": "1875656", "revid": "110157", "url": "https://it.wikipedia.org/wiki?curid=1875656", "title": "Caspoli", "text": "Caspoli \u00e8 una frazione del comune di Mignano Monte Lungo, in Provincia di Caserta. Collocata sull'antica via che va da Mignano a Galluccio, dista circa 3\u00a0km e mezzo dal capoluogo. Si trova a pi\u00e9 della falda orientale del Monte Camino.\nIn questa localit\u00e0 si trova una chiesa dedicata alla Madonna delle Grazie e una chiesa pi\u00f9 grande dedicata a Sant'Andrea e conserva una pregevole statua lignea di Sant'Andrea e una quattrocentesca raffigurante Maria santissima di Caspoli o anche madonna delle grazie.\nCaspoli ha dato i natali a Michelina Di Cesare, famosa brigantessa post-unitaria."}
{"id": "1875657", "revid": "767487", "url": "https://it.wikipedia.org/wiki?curid=1875657", "title": "Weekend at Bernie's", "text": "Weekend at Bernie's \u00e8 un album live della band pop punk The Queers, pubblicato nel 2006 dalla Doheny Records.\nTracce.\n\u2020 = Wimpy Rutherford alla voce"}
{"id": "1875659", "revid": "3831", "url": "https://it.wikipedia.org/wiki?curid=1875659", "title": "Consorzio Italiano per la Sicurezza e la Ricerca sulla qualit\u00e0 degli Alimenti", "text": ""}
{"id": "1875664", "revid": "287204", "url": "https://it.wikipedia.org/wiki?curid=1875664", "title": "Palestrina Basket Femminile", "text": "Il Gruppo Sportivo Palestrina Basket Femminile A.S.D. \u00e8 la principale societ\u00e0 di pallacanestro femminile di Palestrina.\nGioca alla Tensostruttura di Zagarolo e i suoi colori sociali sono il verde e il bianco. \u00c8 sponsorizzata dalla Lega italiana per la lotta contro l'AIDS.\nStoria.\nNel 2001-02 \u00e8 arrivato 1\u00ba nel Girone B di Serie A2 e nella Poule promozione \u00e8 arrivato 2\u00ba dietro la Virtus Viterbo. Nel 2002-03 \u00e8 arrivato 11\u00ba nel Girone Sud di Serie A2, salvandosi ai play-out. Nel 2003-04 ha partecipato ai play-off, arrivando sesto nel girone B di Serie A2.\nNel 2004-2005 era ancora in Serie A2. Nel 2005-06 era sponsorizzato dall'Acquario ed \u00e8 giunto 12\u00ba nel Girone B di Serie A2, salvandosi ai play-out contro la Carpedil Battipaglia. Nel 2006-07 \u00e8 giunto 13\u00ba nel Girone B di Serie A2 e si \u00e8 salvato ancora dopo i play-out vinti sull'Elitel Castellammare di Stabia.\nNel 2007-08 si classifica 15\u00ba nel girone B e retrocede in Serie B d'Eccellenza."}
{"id": "1875671", "revid": "599013", "url": "https://it.wikipedia.org/wiki?curid=1875671", "title": "Suore della Santa Croce e Passione di Nostro Signore Ges\u00f9 Cristo", "text": "Le Suore della Santa Croce e Passione di Nostro Signore Ges\u00f9 Cristo (in latino \"Congregatio Sororum SS. Crucis et Passionis D.N.I.C.\") sono un istituto religioso femminile di diritto pontificio: i membri di questa congregazione pospongono al loro nome la sigla C.P.\nStoria.\nLa congregazione venne fondata il 25 marzo del 1851 presso la parrocchia di St. Chad, nella periferia operaia di Manchester, da Elizabeth Prout (1820-1864): con l'aiuto del sacerdote italiano Gaudenzio Rossi, religioso passionista, madre Prout volle creare un'istituzione finalizzata all'accoglienza e alla protezione delle operaie della citt\u00e0, in gran parte immigrate irlandesi. Il 21 novembre del 1854 ebbe luogo la prima professione religiosa.\nIl nome originale della comunit\u00e0 fu \"Suore della Sacra Famiglia\", in quanto le religiose dovevano essere delle madri per le assistite, e assunse l'attuale titolo dopo l'affiliazione dell'istituto alla Congregazione della Passione (1864), quando le religiose ottennero il privilegio di portare l'emblema passionista (un cuore sormontato da una croce) ricamato sull'abito.\nL'istituto venne approvato dalla Santa Sede \"ad experimentum\" per dieci anni il 2 luglio 1875 e poi, definitivamente, il 21 giugno del 1887.\nAttivit\u00e0 e diffusione.\nL'apostolato delle Suore della Santa Croce e Passione si rivolge soprattutto alle donne povere ed emarginate.\nDalla Gran Bretagna, l'istituto si diffuse rapidamente in Argentina, Bosnia, Botswana, Cile, Irlanda, Giamaica, Per\u00f9, Papua Nuova Guinea, Regno Unito e Stati Uniti d'America: la sede generalizia \u00e8 a Salford, in Inghilterra.\nAl 31 dicembre 2005, la congregazione contava 273 religiose in 66 case."}
{"id": "1875672", "revid": "287204", "url": "https://it.wikipedia.org/wiki?curid=1875672", "title": "Margherita Paleologa (disambigua)", "text": "Col nome Margherita Paleologa sono conosciuti i seguenti personaggi:"}
{"id": "1875673", "revid": "702184", "url": "https://it.wikipedia.org/wiki?curid=1875673", "title": "Ereditabilit\u00e0", "text": "In genetica si definisce ereditabilit\u00e0 per un particolare carattere la componente di quel carattere dovuta ai geni, espressa come valore numerico da 0 (nessuna influenza genetica su quel carattere) a 1 (carattere dovuto interamente ai geni). Il concetto di ereditabilit\u00e0 non va confuso con quello di ereditariet\u00e0, che indica in generale la propriet\u00e0 di un organismo di trasmettere le informazioni genetiche alla progenie."}
{"id": "1875676", "revid": "1005847", "url": "https://it.wikipedia.org/wiki?curid=1875676", "title": "Progetto Varela", "text": "Il progetto Varela (\"Proyecto Varela\" in lingua spagnola) \u00e8 un insieme di riforme istituzionali proposta a Cuba nel 1998 da un gruppo di attivisti raccolti attorno alla figura di Oswaldo Pay\u00e1.\nLe premesse.\nOswaldo Pay\u00e1 Sardi\u00f1as, dissidente cubano fondatore nel 1987 del Movimento cristiano di Liberazione, decise di presentare un'ipotesi di riforma dello Stato basata sulle possibilit\u00e0 offerte dalla legge: nella Costituzione cubana, infatti, c'\u00e8 un articolo che concede il potere di iniziativa legislativa ai cittadini e impegna quindi il Parlamento ad esaminare le proposte di legge sottoscritte da almeno diecimila cittadini.\nVenne dunque elaborato una proposta di modifica costituzionale articolata in cinque punti per la quale nel 1998 si iniziarono a raccogliere le firme.\nFelix Varela.\nIl pacchetto di riforme venne intitolato a F\u00e9lix Varela, sacerdote cattolico, teologo, e politico cubano vissuto nella prima met\u00e0 del XIX secolo perch\u00e9 simbolo riconosciuto di difesa della patria e della libert\u00e0 in quanto sostenne la causa indipendentista e l'abolizione della schiavit\u00f9.\nIl contenuto.\nI cinque pilastri in cui si articolava il Progetto Varela erano: libert\u00e0 di associazione, libert\u00e0 di parola e di stampa, amnistia per i detenuti politici, diritto di costituire imprese private, indizione di elezioni entro un anno dall'approvazione delle riforme.\nLa reazione governativa.\nLa proposta di modifica tesa ad introdurre la libert\u00e0 di impresa privata venne accusata dal Governo cubano di essere l'unico vero scopo del progetto. Pay\u00e1 e gli altri proponenti avevano ricevuto l'approvazione della comunit\u00e0 cubana della Florida e del Governo degli Stati Uniti e il Governo cubano denunci\u00f2 che il Progetto Varela era parte di una strategia sovversiva pensata, finanziata e diretta dagli Stati Uniti d'America contro Cuba.\nNella primavera del 2002 i firmatari riuscirono a ultimare la raccolta delle diecimila firme richieste ma il regime reag\u00ec con decisione a quello che percepiva come un tentativo di delegittimazione e destabilizzazione del sistema. L'undici giugno del 2002 Fidel Castro apparve in televisione per mobilitare l'intera nazione a partecipare a una manifestazione nazionale a sostegno del regime. Il giorno successivo, stando ai dati del regime, pi\u00f9 di 9 milioni e mezzo di cubani, divisi in novecentoquarantasette cortei e quattordicimilasettecento comizi di zona, parteciparono a quella che venne battezza la \"Gran Marcha\".\nAl termine della manifestazione pi\u00f9 di otto milioni di cubani (il 99% dei maggiorenni) firmarono una petizione per chiedere una riforma costituzionale che rendesse immodificabile il regime politico, economico e sociale introdotto con la Rivoluzione. Il 28 giugno 2002 l'Assemblea nazionale del potere popolare approv\u00f2 con voto unanime le modifiche costituzionali richieste e oggi l'articolo 3 della Costituzione cubana dice chiaramente che il socialismo e il sistema politico e sociale rivoluzionario sono irrevocabili e \"Cuba non si convertir\u00e0 mai al capitalismo\"\nL'arresto dei dissidenti.\nAlcuni attivisti furono accusati dal governo castrista di aver accettato il supporto politico di James Cason, capo della Sezione di Interessi Statunitensi all'Avana, contravvenendo cos\u00ec alle leggi cubane che, analogamente a quanto previsto in altri Stati (come ad esempio gli stessi USA) vietano l'intervento di agenti stranieri nella politica domestica.\nNel marzo 2003, malgrado le accuse fossero state rigettate, 75 dissidenti, di cui pi\u00f9 della met\u00e0 legati al Progetto Varela, furono arrestati con l'accusa di aver accettato fondi da Paesi stranieri per scopi politici.\nL'eco internazionale.\nL'azione repressiva del Governo castrista venne aspramente criticata a livello internazionale e fu una delle concause che, il 5 giugno 2003, provocarono la decisione dell'Unione Europea di adottare una serie di sanzioni per limitare le visite governative bilaterali ad alto livello, ridurre il profilo delle partecipazioni degli Stati membri ad eventi culturali, invitare i dissidenti cubani alle celebrazioni nazionali ufficiali e rivalutare periodicamente la Posizione comune in ambito di rapporti internazionali con Cuba.\nAmnesty International sostiene che i 75 attivisti detenuti sono prigionieri di coscienza\" di metodi nonviolenti e idee democratiche.\nIl governo degli Stati Uniti d'America sottolinea che il Codice Penale cubano prevede una fattispecie giuridica detta \"pericolosit\u00e0\", definita come \"speciale propensione di un individuo a commettere crimini, dimostrata dalla sua condotta manifestamente contraria alle norme socialiste\", che pu\u00f2 venire repressa sottoponendo l'individuo a terapia o rieducazione politica. Sostiene quindi che tale fattispecie fornirebbe al regime un criterio soggettivo per violare la libert\u00e0 personale dei cittadini con una visione differente da quella ufficiale e che il caso dei 75 dissidenti arrestati sarebbe una dimostrazione di questa tesi.\nNel 2002 Oswaldo Pay\u00e1 \u00e8 stato insignito del Premio Sakharov per la libert\u00e0 di pensiero dal Parlamento Europeo."}
{"id": "1875678", "revid": "757396", "url": "https://it.wikipedia.org/wiki?curid=1875678", "title": "Basketball Club \u017dalgiris 2007-2008", "text": "Questa voce raccoglie le informazioni riguardanti il Basketball Club \u017dalgiris nelle competizioni ufficiali della stagione 2007-2008.\nStagione.\nLa stagione 2007-2008 del Basketball Club \u017dalgiris \u00e8 la 15\u00aa nel massimo campionato lituano di pallacanestro, la Lietuvos krep\u0161inio lyga.\nRoster.\n\"Aggiornato al 14 luglio 2018.\""}
{"id": "1875679", "revid": "62004", "url": "https://it.wikipedia.org/wiki?curid=1875679", "title": "Coppa Caivano", "text": "La Coppa Caivano \u00e8 una corsa in linea femminile di ciclismo su strada che si svolge ogni anno a Caivano, in Italia. Dal 2016 \u00e8 riservata alla categoria femminile Elite/Juniores, mentre in precedenza era una prova maschile, riservata in passato ai Professionisti, poi ai Dilettanti/Under-23 fino al 2011, agli Juniores fino al 2014 e agli Allievi nel 2015.\nLa societ\u00e0 organizzatrice della Coppa Caivano \u00e8 l'U.S. Boys Caivanese, presente anche nel calcio con la Boys Caivanese.\nStoria.\nLa sua prima edizione della Coppa Caivano risale al 1910. Le prime edizioni furono organizzate per corridori indipendenti, poi durante gli anni venti ottenne maggiore importanza e venne inserita tra le prove di Campionato Italiano, inizialmente per la categoria \"Professionisti Juniores\" (1925 Cortesia; 1927 Lusiani), in seguito anche per la categoria massima quando, nel 1930, Learco Guerra vinse la sua prima maglia tricolore.\nPerse poi progressivamente importanza e rimase riservata alla categoria dilettanti prima e agli Elite/Under-23 poi. Nel 2008 \u00e8 stata anche inclusa nel calendario UCI Europe Tour come prova di classe 1.2. La Coppa \u00e8 stata vinta da numerosi atleti poi passati nelle file del professionismo come, in tempi recenti, Maurizio Fondriest, Giuliano Figueras, Pasquale Muto e Bernardo Riccio. Dal 2012 al 2014 la prova \u00e8 stata riservata agli Juniores, e nel 2015 agli Allievi.\nDal 2016 la Coppa Caivano \u00e8 stata associata alla tappa conclusiva (con partenza e arrivo a Caivano) del Giro della Campania in Rosa, corsa nazionale femminile Open, cio\u00e8 aperta sia alle Elite che alle Juniores; viene comunque mantenuta la numerazione progressiva delle edizioni.\nAlbo d'oro.\nGara maschile.\n\"Aggiornato all'edizione 2015.\"\nGara femminile.\n\"Aggiornato all'edizione 2019.\""}
{"id": "1875680", "revid": "37401", "url": "https://it.wikipedia.org/wiki?curid=1875680", "title": "Op-art", "text": ""}
{"id": "1875681", "revid": "163662", "url": "https://it.wikipedia.org/wiki?curid=1875681", "title": "Squadra Speciale Cobra 11 - Sezione 2", "text": "Squadra Speciale Cobra 11 - Sezione 2 (titolo originale \"Alarm f\u00fcr Cobra 11 - Einsatz f\u00fcr Team 2\" - in italiano \"Allarme per Cobra 11 - Utilizzare per la squadra 2\") \u00e8 una serie televisiva d'azione tedesca, spin-off di \"Squadra Speciale Cobra 11\", andata in onda per due stagioni su RTL\nTrama.\nLa serie ha come protagonisti due commissari: Hendrik Duryn che interpreta Frank Traber e Julia Stinshoff che interpreta Susanne von Landitz. All'interno del cast ci sono sempre Charlotte Schwab che interpreta il commissario capo Anna Engelhardt, Carina Wiese che interpreta la segretaria Andrea Sch\u00e4fer, Dietmar Huhn che interpreta l'agente Horst Herzberger, Gottfried Vollmer che interpreta l'agente Dieter Bonrath e, solo nella seconda stagione, anche Niels Kurvin che interpreta il tecnico della scientifica Hartmut Freund.\nEpisodi.\nDurata del primo episodio.\nIl primo episodio ha una durata di 90 minuti e sono presenti anche Ren\u00e9 Steinke (Tom Kranich) e Erdo\u011fan Atalay (Semir Gerkhan). In alcuni paesi, e in alcune repliche in lingua tedesca, il primo episodio \u00e8 stato diviso in 2 parti, ognuno dalla durata di 42 minuti, come regolari episodi, portando la prima stagione a una durata di 6 episodi, cos\u00ec come per la seconda stagione."}
{"id": "1875683", "revid": "1325868", "url": "https://it.wikipedia.org/wiki?curid=1875683", "title": "Misa Watanabe", "text": ""}
{"id": "1875687", "revid": "3831", "url": "https://it.wikipedia.org/wiki?curid=1875687", "title": "Istituto Archeologico Germanico", "text": ""}
{"id": "1875689", "revid": "3831", "url": "https://it.wikipedia.org/wiki?curid=1875689", "title": "Congresso Internazionale di Studi Fenici e Punici", "text": ""}
{"id": "1875692", "revid": "84184", "url": "https://it.wikipedia.org/wiki?curid=1875692", "title": "Cesare Capoquadri", "text": "Nacque a Ponte a Elsa, frazione di Empoli, dal chirurgo e filantropo Rocco e da Francesca di Pietro Franchini. Alla sua prima educazione e formazione culturale contribu\u00ec il dotto prelato suo parente Don Ilario, Parroco della vicina Bastia, ma ben presto fu iscritto, dal 1801, al qualificato Collegio Cicognini di Prato, per passare poi all'Ateneo di Pisa dove si laure\u00f2 in Giurisprudenza a soli 18 anni, senza mai peraltro abbandonare il suo amore per le lettere. Inizi\u00f2 il tirocinio di Legale a Firenze presso l'Avvocato Bellucci, che per\u00f2 mor\u00ec precocemente, e di cui spos\u00f2 nel 1818 la figlioccia Fulvia Borghesi Franceschini, nobile senese, che gli diede sei figli.\nEsercit\u00f2 poi la libera professione forense dal 1811 al 1837, divenendo un avvocato di grido, e presso il suo studio fece praticantato anche Giuseppe Giusti. Seppe mettersi in vista ancora molto giovane negli ambienti liberali per aver saputo risolvere, da abile legale, alcuni casi difficili e politicamente rilevanti, come la difesa, nel 1833, di alcuni patrioti senesi affiliati alla Giovine Italia e accusati di lesa maest\u00e0. Con notoriet\u00e0 e successo evit\u00f2 loro la pena di morte.\nFu Liberale ma legato alla dinastia dei Lorena, che ne apprezzarono il valore; infatti nel 1836 fu nominato Avvocato fiscale, Suprema Magistratura dell'Accusa, e nel 1841 Presidente della Corte Suprema di Cassazione. Prima e durante i moti del 1848 collabor\u00f2 per rendere possibili le riforme che precedettero lo Statuto toscano, pur senza mettere mai in forse il suo attaccamento al Granduca.\nNel 1847 divenne membro della commissione per la compilazione dei Codici Civile e Penale. Fu Senatore nel Parlamento del 1848 e poi Consigliere di Stato Straordinario e Ministro negli affari Ecclesiastici durante il ministero Ridolfi. Nel ministero Baldasseroni (1849) gli fu affidato l'incarico di Guardasigilli, carica che accett\u00f2 nella speranza di salvare le libert\u00e0 costituzionali e di porre un freno alla reazione, e fece di tutto per rendere la giustizia e la Magistratura indipendenti da ogni influenza politica. Dissent\u00ec decisamente sulla convenzione militare stipulata con l'Austria relativamente all'occupazione della Toscana, lesiva dell'indipendenza, e su altri provvedimenti che limitavano le libert\u00e0 statutarie, e di conseguenza present\u00f2 le sue dimissioni, coerente con i suoi principi di liberale moderato. Pregato di ritirarle, lo fece a malincuore, cercando di persuadere il sovrano a riattivare lo Statuto. Invano. Lasci\u00f2 allora definitivamente il Governo il 19 settembre 1850, reintegrandosi come Consigliere di Stato. Gli subentr\u00f2 il parente Niccol\u00f2 Lami, anch'esso di area empolese.\nCollabor\u00f2 alla discussione sul Codice dei Delitti e delle Pene.\nA Firenze, in Piazza Peruzzi, si trova il Palazzo Capoquadri, anticamente Peruzzi, di sua propriet\u00e0, dove \u00e8 conservato il busto in marmo del Dupr\u00e9 che lo ritrae.\nAndatosene il Granduca, con il quale rimase in amichevoli rapporti epistolari, si ritir\u00f2 nella sua residenza \u201cVilla Stella\u201d a Firenze, dove mor\u00ec e fu sepolto, assistito dall'unico figlio superstite, Marco. La sua vita privata e familiare fu infatti costellata di tragici eventi: ben sue quattro figlie morirono bambine, e la consorte Fulvia nel fiore degli anni, nel 1832. Sopravvisse pi\u00f9 a lungo la figlia Virginia, sposata con prole a Giovan Batista Martini di Montevarchi, che comunque gli premor\u00ec ancora giovane. Di queste sventure fanno testimonianza le toccanti e struggenti iscrizioni funerarie composte dall'amico Giovanni Battista Niccolini."}
{"id": "1875695", "revid": "109073389", "url": "https://it.wikipedia.org/wiki?curid=1875695", "title": "Tormenta", "text": "La tormenta \u00e8 una tempesta di neve molto violenta accompagnata da forti venti; la pi\u00f9 intensa di tutte mai registrata si verific\u00f2 nel 1972 in Iran, colpendo la zona dell'Ardakan, nel sud del Paese e causando pi\u00f9 di 4000 vittime.\nDescrizione.\nLe nevicate pi\u00f9 intense si verificano quando una massa d'aria fredda, preesistente al suolo, si va successivamente a scontrare con una calda-umida, che scorre in quota sopra quella fredda (la quale fa da \"cuscino\"). \nIn Italia, le tormente di neve non sono comuni nelle zone di pianura, tranne che sul versante adriatico, essendo quest'ultimo esposto ai gelidi venti dai Balcani per effetto stau. Discorso diverso per le zone di montagna, dove si pu\u00f2 essere colti di sorpresa da tormente di neve in qualsiasi momento.\nGli effetti sono spesso causa di forti disagi alla viabilit\u00e0 e ai trasporti in generale, con rischio di isolamento di alcuni centri abitati remoti, mancanza di energia elettrica e difficolt\u00e0 negli approvvigionamenti."}
{"id": "1875700", "revid": "1543377", "url": "https://it.wikipedia.org/wiki?curid=1875700", "title": "Santuario di Santa Maria Regina di Anglona", "text": "Il santuario di Santa Maria Regina di Anglona \u00e8 un antico santuario mariano situato sul sacro colle di Anglona, nel comune lucano di Tursi, in provincia di Matera. Il santuario si trova su un colle a 263 , domina la vallata sottostante tra i fiumi Agri e Sinni. \u00c8 a met\u00e0 percorso della strada provinciale che va da Tursi a Policoro. Nel 1976 diventa sede titolare della diocesi di Tursi-Lagonegro. Dal 1931 \u00e8 monumento nazionale. Il 17 maggio 1999 il santuario \u00e8 stato elevato alla dignit\u00e0 di pontificia basilica minore da papa Giovanni Paolo II, a ricordo del sinodo dei vescovi.\nStoria.\nIl santuario \u00e8 tutto quello che resta dell'antica citt\u00e0 di Anglona. La cattedrale \u00e8 sorta tra l'XI e il XII secolo come ampliamento di un'antica chiesetta, risalente al VII-VIII secolo, corrispondente all'odierna cappella oratorio. Nella sua sede vescovile il 20 novembre 1092 sost\u00f2 papa Urbano II.\nA seguito di non ben chiari eventi, la parete nord della cattedrale croll\u00f2 e andarono perduti gli affreschi che l'adornavano. Nel 1369 la citt\u00e0 di Anglona sub\u00ec un violento attacco e solo la cattedrale, dedicata alla \"Nativit\u00e0 di Maria\", venne risparmiata dalle fiamme. Nel 1543, con la bolla di papa Paolo III, l'originaria diocesi di Anglona cambi\u00f2 nome in diocesi di Anglona-Tursi. Nel 1976 la diocesi divenne di Tursi-Lagonegro, Anglona venne soppressa e le fu affidata la denominazione di sede titolare, che conserva tuttora, e le fu anche assegnato un vescovo titolare.\nLa struttura.\nFino agli anni cinquanta il colle era frequentato da contadini, pastori e gente del luogo che utilizzavano i locali esterni al santuario come alloggio, rifugio, deposito e persino come stalle. Il luogo era gremito di gente soltanto nei giorni di festa. Successivamente, dopo gli scavi archeologici nella zona, le attenzioni della soprintendenza dei beni culturali aumentarono e con esso il flusso di pellegrini, studiosi e visitatori.\nLa struttura attuale del santuario, datata tra l'XI secolo ed il XII secolo, \u00e8 l'ampliamento di una prima chiesetta, del VII-VIII secolo.\nLa costruzione, in tufo e travertino, presenta elementi architettonici di notevole importanza quali, l'abside, il campanile e il portale in stile romanico. L'esterno absidale \u00e8 sicuramente la parte pi\u00f9 cromatica e pi\u00f9 raffinata dell'intero edificio, si ammirano ornamenti ad intagli, archetti pensili, lesene e un finestrone centrale adornato.\nSulle pareti esterne numerose formelle con figure di animali a rilievo, di provenienza ignota, creano un effetto davvero suggestivo. Il tetto a pi\u00f9 falde e l'armonia dei volumi, conferiscono al santuario un aspetto piacevole ed imponente.\nIl portale in stile romanico \u00e8 formato da un'arcata a tutto sesto arricchita da intagli e rilievi. Anche sul fronte del portale si trovano formelle di tufo calcareo con bassorilievi che raffigurano i simboli dei quattro evangelisti, Marco il leone, Luca il bue, Giovanni l'aquila, Matteo l'angelo. A sinistra della facciata spicca il campanile anch'esso in stile romanico, di forma quadrangolare, poco slanciato e in cima adornato da quattro bifore.\nLa chiesa \u00e8 a croce latina e dispone di tre navate, la centrale larga e molto alta, mentre le due navate esterne, strette e basse. In origine il santuario era ricco di pregevoli affreschi che raffiguravano episodi del vecchio e nuovo Testamento, sulle colonne sono tuttora presenti figure di Santi. I recenti restauri stanno riportando alla luce affreschi ormai quasi perduti. Sulla parete destra della navata centrale sono ben visibili scene del vecchio testamento. Oggi sulle pareti si possono ammirare il martirio di San Simone, la Torre di Babele, la creazione dell'Eden con Adamo ed Eva, l'uccisione di Abele e molte altre scene bibliche. Sui pilastri sono dipinte le figure di Santa Lucia, San Leonardo, San Vito Martire, San Rocco e San Giovanni Battista.\nNel XIII secolo \u00e8 stato ampliato l'abside, ad opera di Melchiorre da Montalbano che fu chierico di Anglona. Risalgono al XV secolo invece il rifacimento dell'ala sinistra e la ricostruzione dell'episcopio.\nLa Devozione.\nUn'antica leggenda narra di un giovane pastorello che, mentre pascolava il suo gregge sulla sommit\u00e0 della collina \"Variante\", a met\u00e0 strada tra Tursi ed Anglona, vide avvicinarsi una \"bellissima Signora\", che gli chiese di recarsi in paese, per invitare gli abitanti del luogo ad andarLa a prendere. La gente prima incredula, poi sempre pi\u00f9 curiosa si dirige sulla sommit\u00e0 della collina dove ritrova la statua della Madonna e la riporta nel suo santuario. Nel luogo del ritrovamento fu costruito un capitello votivo in mattoni e, a ricordo dell'avvenimento, vi fu posta una croce in legno. Da allora tutti gli anni, l'ultima domenica di aprile, la Madonna viene portata a spalle per un percorso di oltre 10\u00a0km, dal santuario alla cattedrale di Tursi.\nLa statua che oggi si venera \u00e8 stata realizzata alla fine del Settecento su incarico del vescovo Salvatore Vecchioni e raffigura la Madonna in posizione frontale, seduta sul trono, che tiene sul braccio sinistro il Bambino Ges\u00f9. La mano destra della Vergine \u00e8 protesa in avanti e stringe uno scettro d'argento. La Madonna veste una tunica rosa e un manto celeste ed \u00e8 ricoperta da un velo celeste decorato con stelle e bordi dorati. Ges\u00f9 Bambino \u00e8 vestito di bianco e benedice con la mano destra, mentre con la mano sinistra regge un globo terrestre d'oro sormontato da una croce.\nIl 19 maggio 1901, la Vergine Maria venne incoronata \"Regina di Anglona\" dal vescovo Carmelo Pujia.\nNel 1946 la Madonna di Anglona venne proclamata Patrona massima di Tursi e di tutta la diocesi. Il 1951, nella ricorrenza del cinquantesimo anno dall'incoronazione, il vescovo Pasquale Quaremba ricord\u00f2 l'avvenimento con solenni festeggiamenti e pellegrinaggi in tutti i paesi della diocesi, don\u00f2, inoltre, il nome della Madonna alla piazza che era in costruzione, da allora fu denominata \"Piazza Maria Santissima di Anglona\", attuale centro della citt\u00e0 di Tursi. Il pellegrinaggio della statua tra i paesi della diocesi venne ripetuto anche nel 1983.\nL'8 settembre 2001 ricorreva il centenario dell'incoronazione della Regina di Anglona e molti furono i fedeli accorsi da ogni parte della diocesi, presso il santuario, dove su di un grande palco il cardinale Michele Giordano, alla presenza di mons. Francesco Cuccarese e dei vescovi Francescantonio Nol\u00e8, Rocco Talucci e Vincenzo Franco, ripose le corone, ristrutturate per l'occasione, sulla testa del Bambino e della Madonna. Un grande afflusso di fedeli, oltre diecimila, festeggi\u00f2 l'avvenimento sul colle.\nTutti gli anni, dall'1 all'8 settembre, si svolgono sul colle di Anglona funzioni religiose, concerti musicali e fiere di ogni genere. Il giorno otto \u00e8 il giorno dedicato alla Madonna, sul colle accorrono migliaia di fedeli da ogni parte della diocesi, per festeggiarla con messe solenni, veglie di preghiera, canti, fuochi di artificio e processioni. Molti tursitani emigrati tornano dai paesi pi\u00f9 lontani per essere presenti e partecipare alla festa pi\u00f9 sentita dal popolo della diocesi, il quale manifesta la devozione alla Vergine con atti votivi ed usanze di origine antica."}
{"id": "1875705", "revid": "320578", "url": "https://it.wikipedia.org/wiki?curid=1875705", "title": "Simposio Internazionale di Archeometria", "text": ""}
{"id": "1875706", "revid": "757396", "url": "https://it.wikipedia.org/wiki?curid=1875706", "title": "Panath\u012bna\u00efkos Athl\u012btikos Omilos 2007-2008 (pallacanestro maschile)", "text": "Questa voce raccoglie le informazioni riguardanti il Panath\u012bna\u00efkos B.C. nelle competizioni ufficiali della stagione 2007-2008.\nStagione.\nLa stagione 2007-2008 del Panath\u012bna\u00efkos \u00e8 la 57\u00aa nel massimo campionato greco di pallacanestro, l'A1 Ethniki.\nRoster.\n\"Aggiornato al 18 luglio 2018.\""}
{"id": "1875708", "revid": "767487", "url": "https://it.wikipedia.org/wiki?curid=1875708", "title": "Berdien Stenberg", "text": "Carriera.\nBerdien Stenberg \u00e8 nata ad Almelo, e dopo le scuole secondarie ha conseguito una formazione classica in flauto traverso, presso il Conservatorio Reale de L'Aia. Il suo primo singolo nel 1983, \"Rondo Russo\" arriva alla prima posizione della classifica dei singoli pi\u00f9 venduti nei Paesi Bassi, ottenendo un buon successo anche in altri paesi europei. Si tratta della prima volta che un brano di musica classica riesce ad ottenere una posizione simile nelle classifiche pop.\nIn seguito Berdien Stenberg pubblicher\u00e0 numerosi album e collaborer\u00e0 con diversi artisti, fra cui Jaap van Zweden, insieme ala quale pubblicher\u00e0 \"Ode aan Amadeus\" e \"The Brandenburgs\", con il direttore d'orchestra James Last (\"Flauto Fiesta\") e con Richard Clayderman (\"Amour pour Amour\").\nDopo \"Rondo Russo\", ad eccezione di \"Vivace\" (che raggiunse la ventisettesima posizione della Top 40 olandese), Berdien Stenberg non ripeter\u00e0 un simile successo di pubblico, bench\u00e9 nel corso della sua carriera riuscir\u00e0 ad ottenere pi\u00f9 di 25 riconoscimenti fra dischi d'oro e di platino.\nNel 1998, Berdien Stenberg \u00e8 stata eletta membro del partito olandese Appello Cristiano Democratico, ed ha temporaneamente messo da parte la propria attivit\u00e0 di musicista."}
{"id": "1875710", "revid": "1543377", "url": "https://it.wikipedia.org/wiki?curid=1875710", "title": "Trasporti a Legnano", "text": "Il sistema dei trasporti di Legnano comprende un'autostrada, una stazione ferroviaria, alcune strade statali, una strada provinciale ed una rete di trasporto pubblico.\nTrasporto su strada.\nPer Legnano passano l'autostrada (Milano-Varese), la del Sempione, la Gallaratese, la Bustese e la strada provinciale n\u00b0 12 Legnano-Inveruno.\nFerrovie.\nLegnano \u00e8 attraversata dalla ferrovia Domodossola-Milano ed \u00e8 dotata di una stazione di superficie con 3 binari, di cui 2 serviti da banchine. Nella stazione \u00e8 presente un sottopasso dotato di monitor. \u00c8 servita dalla linea S5 del Servizio ferroviario suburbano di Milano e dai treni regionali Trenitalia che percorrono le direttrici Domodossola-Arona-Milano Centrale, Porto Ceresio-Varese-Milano Porta Garibaldi. \nLa costruzione della linea ferroviaria Milano-Gallarate risale al 1860, quando fu prolungato il tratto Milano-Rho, inaugurato dagli austriaci nel 1858.\nNegli anni novanta \u00e8 stato inaugurato il parcheggio.\nAutobus.\nServizio urbano.\nLa citt\u00e0 \u00e8 dotata di un servizio di trasporto urbano di 6 linee e gestito dalla societ\u00e0 \"STIE\" e sono:\nServizio interurbano.\nLegnano \u00e8 inoltre collegata con Milano e con i Comuni limitrofi con le seguenti linee gestite dalle aziende di trasporto \"MOVIBUS\" , \"Restelli\" \"FNM Autoservizi\":\nAeroporti.\nLegnano dista 25\u00a0km dall'Aeroporto di Milano-Malpensa e 47\u00a0km dall'Aeroporto di Milano-Linate."}
{"id": "1875716", "revid": "1543377", "url": "https://it.wikipedia.org/wiki?curid=1875716", "title": "Wilfrid Laurier", "text": "Fu il settimo Primo ministro del Canada dall'11 luglio 1896 al 5 ottobre 1911.\nBiografia.\nWilfrid Laurier nacque a Saint-Lin, in Qu\u00e9bec da Carolus Laurier e Marcelle Martineau. Nel 1868, spos\u00f2 Zo\u00e9 Lafontaine.\nFinanzi\u00f2, insieme alla moglie Zo\u00e9 Lafontaine, gli studi artistici della nipote \u00c9va Gauthier."}
{"id": "1875719", "revid": "767487", "url": "https://it.wikipedia.org/wiki?curid=1875719", "title": "Rondo Russo", "text": "Rondo Russo \u00e8 il secondo album della flautista Berdien Stenberg.\nIl disco.\nL'album contiene una versione particolare del brano La pulce d'acqua di Angelo Branduardi."}
{"id": "1875720", "revid": "3831", "url": "https://it.wikipedia.org/wiki?curid=1875720", "title": "Santa Maria d'Anglona", "text": ""}
{"id": "1875723", "revid": "154326", "url": "https://it.wikipedia.org/wiki?curid=1875723", "title": "Georgiana, Duchessa del Devonshire", "text": ""}
{"id": "1875724", "revid": "253269", "url": "https://it.wikipedia.org/wiki?curid=1875724", "title": "David Proval", "text": "Biografia.\nNato in una famiglia di religione ebraica (la madre, Clara Katz, era un'attrice), Proval deve la sua fama di attore principalmente a due ruoli di stampo mafioso, all'inizio e nella fase avanzata della carriera: il ruolo di Tony DeVienazo in \"Mean Streets - Domenica in chiesa, luned\u00ec all'inferno\" (1973) di Martin Scorsese, accanto a Harvey Keitel e Robert De Niro, ma soprattutto il ruolo di Richie Aprile ne \"I Soprano\", pluripremiata serie televisiva dell'emittente HBO, nella seconda stagione (in totale ha partecipato a 8 episodi).\nCaratterista, basso di statura, con le spalle larghe e l'espressione poco rassicurante, Proval ha avuto piccoli ruoli di personaggi negativi sia al cinema (tra i quali vanno citati il carcerato Snooze in \"Le ali della libert\u00e0\" e Victor in \"Smokin' Aces\") che in TV (un episodio di \"Kojak\" nel 1973 e uno di \"Miami Vice\" nel 1985; sei di \"Tutti amano Raymond\"). Solo negli anni duemila la sua carriera ha avuto un incremento di apparizioni, in diverse produzioni."}
{"id": "1875725", "revid": "135229", "url": "https://it.wikipedia.org/wiki?curid=1875725", "title": "Sutor, ne ultra crepidam", "text": ""}
{"id": "1875727", "revid": "93556", "url": "https://it.wikipedia.org/wiki?curid=1875727", "title": "Chiese di Napoli", "text": "Le chiese di Napoli sono circa un migliaio e costituiscono un patrimonio ricco di storia artistica, architettonica, civile e spirituale, formatosi nell'arco di diciassette secoli. Napoli nel XVIII secolo era detta \"la citt\u00e0 delle cinquecento cupole\".\nStoria.\nLe prime chiese cristiane, a Napoli, risalgono a poco dopo l'editto di tolleranza costantiniano di Milano del 313.\nIn citt\u00e0 si trovano differenti tipi di tracce paleocristiane: le pi\u00f9 diffuse sono quelle i cui resti absidali, affreschi e quant'altro sono locati negli ipogei delle ben pi\u00f9 recenti chiese barocche, oppure quelle in cui l'architettura paleocristiana si \u00e8 fusa con le successive correnti architettoniche/artistiche (un mescolamento che ha dato vita a delle vere e proprie chiese \"ibride\"). Tuttavia, esempi di chiese paleocristiane pressoch\u00e9 integre sono riscontrabili in alcune catacombe.\nTra le pi\u00f9 antiche chiese paleocristiane vi \u00e8 la basilica di San Pietro ad Aram; l'edificio, seppur rifatto secondo altri stilemi possiede ancora marcate origini paleocristiane, come testimoniato soprattutto dai suoi grandi sotterranei che hanno conservato rigorosamente arte ed architettura paleocristiana. Molto simile al caso precedente \u00e8 la chiesa di San Giorgio Maggiore che possiede al suo interno, un raro esempio di abside antica completa. Infine vi \u00e8 la basilica di San Giovanni Maggiore che conserva nell'abside i resti di un preesistente tempio pagano e che gi\u00e0 a partire dal VI secolo, fu assieme a quella di San Giorgio Maggiore una dei maggiori luoghi di culto della citt\u00e0.\nPochi frammenti sono rimasti delle chiese altomedievali e romaniche. Per quanto riguarda le chiese gotiche, ricordiamo la basilica di Santa Chiara che con il suo semplice interno tipicamente francescano e la sua navata lunga ben 130 metri (compreso il Coro), alta 46 e larga circa 20, costituisce la maggiore opera gotica cittadina: al suo interno vi sono vari monumenti sepolcrali di varie dinastie o famiglie nobiliari dell'epoca, oltre ad altri riferimenti artistici e/o architettonici. Altro punto di riferimento \u00e8 la basilica di San Domenico Maggiore eretta secondo i classici canoni del gotico; venne rimaneggiata nel Rinascimento e durante il periodo barocco. Altro esempio gotico \u00e8 San Pietro a Majella, la cui struttura ha conservato l'aspetto spoglio originario, ad eccezione del soffitto barocco. La basilica di San Lorenzo Maggiore rappresenta invece una pregevole mescolanza in stile gotico francese con quello francescano; anch'essa sub\u00ec poi dei ritocchi barocchi.\nIl Rinascimento si impose grazie alla presenza di Alfonso d'Aragona, che trasform\u00f2 Napoli in una delle principali citt\u00e0 rinascimentali del tempo. In realt\u00e0 i legami artistici e culturali con Firenze avevano gi\u00e0 prodotto un parziale mutamento nel contesto architettonico della citt\u00e0; lo dimostra soprattutto la chiesa del Ges\u00f9 Nuovo che con la sua classica facciata a punta di diamante, rispecchia i primi esempi e/o elementi rinascimentali della citt\u00e0. Altro esempio rilevante di questo periodo \u00e8 Sant'Anna dei Lombardi che attraverso le sue grandi cappelle a pianta centrale fa intuire chiaramente come sia stata influenzata dalle analoghe costruzioni fiorentine. Con l'avvento del manierismo, infine, il Rinascimento a Napoli fu in piena caduta ma ci\u00f2 nonostante, l'ultimo cinquantennio produsse la notevole chiesa rinascimentale di Santa Maria la Nova.\nLe chiese monumentali di Napoli si presentano per lo pi\u00f9 sotto una veste barocca. La loro pittura, soprattutto quella del XVII secolo, \u00e8 stata influenzata direttamente o indirettamente da Caravaggio; dal 1610 e nei decenni avvenire a Napoli si costruirono numerose chiese barocche, spesso ornate con ricche decorazioni marmoree o a stucco (confrontabili con gli interni berniniani). Ma i risultati pi\u00f9 notevoli si ebbero tuttavia nel XVIII secolo, con Ferdinando Sanfelice. La certosa di San Martino, tra i maggiori complessi monumentali e religiosi di Napoli, costituisce in assoluto uno dei maggiori esempi di questa corrente. Un altro importante esempio barocco della citt\u00e0 e non, \u00e8 la reale cappella del Tesoro di san Gennaro della cattedrale di Napoli: uno dei gioielli universali dell'arte, ricca di marmi, affreschi, dipinti e altre opere d'arte dei migliori artisti dell'epoca \u00e8 sicuramente uno dei monumenti pi\u00f9 importanti del barocco napoletano seicentesco, per l'insieme di decorazioni che videro la partecipazione di artisti di eccezionale levatura ed essenzialmente di scuola emiliana (per quanto riguarda la pittura) e napoletana (per sculture, decorazioni ed architettura).\nTra le pi\u00f9 \"recenti\" chiese monumentali della citt\u00e0 vi sono quelle partorite dal neoclassicismo; esse possono dividersi in due categorie distinte, ovvero: nella prima appartengono le chiese che sono ancora vicine al tardo barocco, conservando ancora un'impronta tipica di quest'ultimo periodo, mentre nella seconda tipologia appartengono le chiese caratterizzate da interni e/o da facciate severe, che preludono al neoclassico puro. Il maggior esempio di questo periodo, nonch\u00e9 la pi\u00f9 importante chiesa neoclassica italiana, \u00e8 la basilica di San Francesco di Paola realizzata da Pietro Bianchi, il quale mostr\u00f2 nella realizzazione della nuova chiesa grandi qualit\u00e0 ingegneristiche, attestate dalla solidit\u00e0 dell'opera e dall'intelligenza delle soluzioni tecniche.\nEdifici di culto nel centro storico.\nLe seguenti architetture religiose (la certosa, le basiliche e le chiese \"maggiori\") sono tutte situate nel centro storico ad eccezione della basilica di Santa Maria della Neve di Ponticelli e della chiesa di San Giuseppe Maggiore dei Falegnami (Poggioreale).\nCos\u00ec come altre chiese della citt\u00e0, anche molte basiliche e chiese maggiori rappresentano il cuore di un ben pi\u00f9 vasto disegno monumentale.\nIn particolare, sono descritti anche dei complessi religiosi privi di chiese o cappelle: sia quelli che meritano una descrizione specifica poich\u00e9, pur rappresentando interessanti strutture monumentali, risultano poco conosciuti; sia quelli propriamente \"orfani\" di luoghi di preghiera, ma, che ad ogni modo, rappresentano anch'essi importanti testimonianze del costruito storico-religioso di Napoli. Inoltre, costituiscono una voce a s\u00e9, anche quelle strutture religiose che hanno spiccate differenze storiche, dalle chiese ivi annesse.\nBasiliche.\nL'attribuzione del titolo di basilica \u00e8 basata su dati forniti dall'arcidiocesi di Napoli.\nChiese \"maggiori\".\nIl toponimo \"maggiore\" di molti edifici di culto sopracitati, non fa riferimento a nessun titolo concesso dalle autorit\u00e0 ecclesiastiche, ma approssimativamente:\nTuttavia, vi sono anche varie basiliche riconosciute dall'arcidiocesi che, oltre al principale titolo onorifico di basilica, si servono anche di questo superlativo: come nel caso della basilica di Santa Maria del Carmine Maggiore. Ad ogni modo, col termine \"maggiore\" non necessariamente si indica una condizione oggettiva dell'edificio rispetto ad altri \"minori\", i cui questi ultimi, in diversi casi, raggiungono una rilevanza storico-artistica-culturale ben pi\u00f9 ampia di chiese o basiliche maggiori (vedasi i casi di Sant'Anna dei Lombardi, di Sant'Angelo a Nilo, di Santa Caterina a Formiello eccetera)."}
{"id": "1875732", "revid": "55935", "url": "https://it.wikipedia.org/wiki?curid=1875732", "title": "Zoe Karvounopsina", "text": ""}
{"id": "1875735", "revid": "233531", "url": "https://it.wikipedia.org/wiki?curid=1875735", "title": "Max Alto", "text": ""}
{"id": "1875742", "revid": "17500891", "url": "https://it.wikipedia.org/wiki?curid=1875742", "title": "Ludovico d'Angi\u00f2", "text": ""}
{"id": "1875745", "revid": "339392", "url": "https://it.wikipedia.org/wiki?curid=1875745", "title": "Wyndham Wentworth Knatchbull-Hugessen Brabourne", "text": ""}
{"id": "1875750", "revid": "146644", "url": "https://it.wikipedia.org/wiki?curid=1875750", "title": "Mecklenburg-Schwerin", "text": ""}
{"id": "1875760", "revid": "1543377", "url": "https://it.wikipedia.org/wiki?curid=1875760", "title": "24 Ore di Le Mans 1980", "text": "La 48\u00aa edizione della 24 Ore di Le Mans si \u00e8 svolta il 14 e 15 giugno 1980 sul Circuit de la Sarthe.\nQuesta gara \u00e8 la 7\u00aa manche del Campionato Mondiale Sportprototipi 1980 (WSC - World Sportscar Championship).\nContesto.\nPer il 1980 l'Automobile Club de l'Ouest limit\u00f2 la capacit\u00e0 massima dei serbatoi da 160 a 120 litri e ridusse da 140 a 50 litri/minuto la velocit\u00e0 di rifornimento del carburante, triplicando i tempi di sosta ai box in un'ottica di riduzione dei consumi e inoltre stabil\u00ec tutta una serie di altre regole volte all'abbattimento dei costi: qualifiche accorciate, griglia stabilita con la media dei tempi dei due migliori piloti dell'equipaggio, divieto di sostituzione di motore e cambio dopo le qualifiche.\nAncora una volta la Porsche non iscrisse nessuna vettura propria nel Gruppo 5, allo scopo di non competere con le molte vetture dei clienti iscritte. Questa volta per\u00f2 neppure nessuna \"Gruppo 6\" ufficiale viene iscritta, a differenza delle 4 edizioni precedenti. L'unica Porsche gruppo 6, un roadster sponsorizzato dalla Martini, iscritto da Reinhold Joest per s\u00e9 stesso e Jacky Ickx, venne battezzata 908/80, ma somigliava molto alla versione del 1977 della 936. Per molto tempo si credette che fosse uno sviluppo del telaio della 908, ma si \u00e8 recentemente scoperto che venne costruita su un telaio di scorta della 936, il 936-004. Poich\u00e9 la Porsche non desiderava impegnarsi nella vendita delle 936 ai clienti, il segreto venne mantenuto usando un numero di telaio della 908. In realt\u00e0 si tratt\u00f2 di un'operazione svolta da alcuni dirigenti della stessa Porsche, in disaccordo con il direttore generale, Ernst Fuhrmann che aveva imposto di gareggiare soltanto con vetture derivate dalle piccole 924 di serie. Fu fornito a Joest un telaio attorno al quale venne costruita la vettura con pezzi di ricambio acquistato dal preparatore. Non \u00e8 mai stato chiaro se Fuhrmann avesse mai scoperto questa operazione.\nLa 908/80 era la favorita ma la Porsche poteva contare su molte 935, cinque Gruppo 5 pi\u00f9 otto IMSA GTX, tra cui tre della Scuderia di Dick Barbour, vincitrice a Sebring, che si confrontavano direttamente con le 4 BMW M1, di cui due semi-ufficiali. La maggior parte della concorrenza era nella Classe GTP: le tre Porsche 924 Carrera GT schierate dalla squadra ufficiale Porsche, tre WM-Peugeot P79/80 con equipaggi completamente francesi e la Rondeau-Cosworth M379B progettata a Le Mans e schierata anche nel Gruppo 6 (due delle tre vetture presenti). Quest'ultima, dopo la vittoria di classe dell'anno precedente, era stata sottoposta a una serie di migliorie aerodinamiche che ne avevano ridotto il Cx e aveva subito modifiche all'alimentazione e al sistema di raffreddamento che avevano permesso un incremento di potenza di una trentina di cavalli, il tutto collaudato in una sessione di prove a Le Castellet durata 26 ore.\nAltre vetture presenti nel Gruppo 6 erano l'inglese \"De Cadenet-Lola LM\" realizzata da Alain De Cadenet e la giapponese \"Dome Zero RL80\", entrambe spinte da motori Ford Cosworth DFV, mentre tra le Gruppo 5 erano iscritte 6 Ferrari 512 BB/LM, di cui una dello statunitense NART e tre dei francesi del \"Charles Pozzi - JMS Racing\".\nTra le classi inferiori, da segnalare che la Lancia aveva iscritto nel \"Gruppo 5 fino a 2 litri\" due Beta Montecarlo Turbo ufficiali e aveva affidato una terza alla scuderia \"Jolly Club\" e un folto numero di barchette Lola T298 private nel \"Gruppo 6 fino a 2 litri\".\nQualifiche.\nLa pole position fu appannaggio della Rondeau M379B-Cosworth di Henri Pescarolo e Jean Ragnotti in 3:47.900, seguiti da Fitzpatrick/Redman/Barbour sulla \"935 K3/80\" classe IMSA GTX, dalla 935 Kremer di Gruppo 5, dalla Porsche 908/80, dalla Rondeau pilotata dallo stesso Jean Rondeau e da Jean-Pierre Jaussaud, dalla \"De Cadenet-Lola LM\" (vittima di un incidente in prova e riparata a tempo di record) e dalla \"Dome Zero RL80\" in settima posizione.\nGara.\nAlle 16:00 fu dato il via: la partenza fu probabilmente la pi\u00f9 bagnata di Le Mans. Ickx rimase indietro con la sua roadster fin quando non pot\u00e9 iniziare a vedere qualcosa di pi\u00f9 della nebbia creata dalle auto con l'abitacolo chiuso: le coup\u00e9 Porsche 935, BMW M1 e Rondeau. Tanta era la pioggia che i piloti non potevano affrontare in pieno la leggera curva posta verso la fine del rettilineo dell'Hunaudi\u00e8res.\nJohn Fitzpatrick era in testa e lottava con Henri Pescarolo e la 935 del \"Gelo Racing Team\" pilotata da Bob Wollek. Alle 17:00 Hans Stuck aveva portato la sua BMW M1 dalla ventiseiesima alla seconda posizione. Nello stesso momento Jean Rondeau aveva due delle sue auto nelle prime 10, mentre la \"De Cadenet-Lola LM\" perdeva posizioni a causa di continue soste ai box per problemi di accensione.\nQuando la pioggia diminu\u00ec Ickx e Joest superarono un'auto dopo l'altra. Per la fine della terza ora Joest si trov\u00f2 al comando. Quando Ickx torn\u00f2 alla guida dell'auto ruppe la cinghia della pompa di iniezione. Ma Joest era stato previdente, disponevano di una scatola degli attrezzi e di una cinghia di scorta nell'auto. Ickx ripart\u00ec solo 14 minuti dopo e dovette fermarsi ai box per un ulteriore controllo, ma fu sufficiente a fargli perdere la testa della gara.\nAl calar delle tenebre la Rondeau di Pescarolo/Ragnotti conduceva la gara alternandosi con la Porsche 935 di Fitzpatrick/Redman/Barbour, seguiti da Jaussaud/Rondeau sull'altra 379B di Gruppo 6, ma Ickx si mise all'inseguimento. Poco dopo mezzanotte, durante una sosta ai box, Pescarolo e Ragnotti si ritirano col motore rotto e all'1:00 di domenica, la 908/80 era nello stesso giro dell'auto di testa. Due ore dopo era davanti e iniziava a lasciare indietro la vettura Francese. Dopo numerosi cambi di posizione dovuti ai rifornimenti e alle manutenzioni programmate, attorno alle 7:00 la Joest Martini Porsche aveva costruito un solido vantaggio.\nDurante la notte la \"De Cadenet-Lola LM\" era risalita fino al quinto posto dopo aver risolto i suoi problemi, ma al mattino un problema ai supporti del motore le aveva fatto perdere un'ora e parecchie posizioni, mentre la WM-Peugeot occupava ora il quinto posto e le tre Porsche 924 Carrera GT ufficiali erano tra i primi dieci, con Al Holbert e Derek Bell piazzati prima dei compagni di squadra.\nMa la Scuderia Joest aveva sottostimato la Rondeau, non si aspettava che il motore Cosworth fosse cos\u00ec affidabile. Di conseguenza Joest e Ickx non corsero abbastanza forte e quando la loro vettura ebbe lo stesso problema al cambio sofferto anche nel 1978, alle 10:00, non avevano un vantaggio sufficiente e la Rondeau di Jean Rondeau e Jean-Pierre Jaussaud ottenne il comando e un vantaggio di tre giri. Ickx dovette iniziare un terzo inseguimento.\nAlla quattordicesima ora di gara Mark Thatcher distrusse la sua vettura in un incidente.\nA tre ore dalla fine ricominci\u00f2 a piovere a macchia di leopardo sul tracciato e Jean Rondeau usc\u00ec di strada alla \"Curva Dunlop\", appoggiandosi a un guard-rail ma senza danneggiare la vettura, mentre gli avversari si \"sdoppiavano\".\nQuando Jaussaud diede il cambio a Rondeau, con un'ora e mezza ancora da correre, la Rondeau aveva ancora due giri di vantaggio, ma la Porsche andava pi\u00f9 veloce. A 35 minuti dalla fine torn\u00f2 a piovere. Ickx si ferm\u00f2 ai box per montare le gomme da pioggia, mentre Jaussaud tenne le slick. Jaussaud aveva fatto la scelta giusta e rimase in testa. Comunque ci fu una sorpresa finale: con l'infittirsi della pioggia, all'ultimo giro Jaussaud perse il controllo dell'auto. Per fortuna la Rondeau non urt\u00f2 niente.\nPer la prima volta un pilota vinceva Le Mans con una vettura che portava il suo nome. Alla fine della gara Ickx annunci\u00f2 il suo ritiro dalle corse. Alle spalle dei duellanti si piazzarono la Rondeau di Gordon Spice e dei fratelli Martin (vincitrice della Classe GTP), al quarto posto la WM-Peugeot di Guy Fr\u00e9quelin e Roger Dorchy, Fitzpatrick/Redman/Barbour al quinto posto vinsero la classe IMSA GTX distanziando di un solo giro la Porsche 924 di Manfred Schurti e J\u00fcrgen Barth (iscritta tra i prototipi), mentre l'abnegazione del team di Alain de Cadenet permise loro di agguantare il settimo posto.\nClassifica finale.\nEcco la classifica ufficiale al termine delle 24 ore di gara.\n\"Legenda:\""}
{"id": "1875767", "revid": "1904508", "url": "https://it.wikipedia.org/wiki?curid=1875767", "title": "Robert Cecil, I conte di Salisbury", "text": "Figlio di William Cecil, I barone Burghley, e fratellastro di Thomas Cecil, I conte di Exeter nonch\u00e9 cugino del filosofo Francis Bacon, fu consigliere di Elisabetta I e di Giacomo I.\nBiografia.\nInfanzia ed educazione.\nRobert Cecil nacque il 1\u00ba giugno 1563 a Londra da William Cecil, I barone Burghley e da Mildred Cooke.\nEgli venne educato al St John's College di Cambridge\nMatrimonio.\nRobert Cecil spos\u00f2 Elizabeth, figlia di William Brooke, X barone Cobham nel 1589. Ebbero tre figli.\nElizabeth mor\u00ec sei anni dopo.\nCarriera politica.\nSalisbury venne nominato Segretario di Stato dopo la morte di sir Francis Walsingham nel 1590, e divenne politico preminente dopo la morte di suo padre nel 1598, prestando servizio sia sotto Elisabetta I sia sotto Giacomo I come Segretario di Stato. Fu a questo punto che egli entr\u00f2 in disputa con Robert Devereux, II conte d'Essex sulla quale prevalse il dovere verso lo stato nella campagna contro i ribelli irlandesi durante la Guerra dei Nove anni nel 1599. Durante questo periodo egli fu l'artefice dell'esaltazione dei flebili successi ottenuti da re Giacomo I, mantenendo una corrispondenza segreta col sovrano del quale fu spia e capo del servizio segreto.\nRe Giacomo lo elev\u00f2 al grado di pari il 20 agosto 1603 col titolo di Barone Cecil, di Essendon nella Contea di Rutland, per poi crearlo Visconte Cranborne nel 1604 e poi Conte di Salisbury nel 1605. Lord Salisbury venne coinvolto grandemente in materia di sicurezza dello Stato, sia per il ruolo gi\u00e0 preminente avuto da suo padre (principale ministro di Elisabetta I), sia per essersi ingraziato Sir Francis Walsingham (capo dell'intelligence di Elisabetta I), dal quale venne istruito a tale ruolo. Nel 1603 il suo fratellastro Lord Cobham venne implicato sia nel Bye Plot che nel Main Plot, tentativi che minavano la reggenza di Giacomo I per rimpiazzarlo al trono con Lady Arbella Stuart. Nel 1604 fu tra i firmatari del Trattato di Londra che pose fine alla ventennale Guerra anglo-spagnola.\nIl Conte di Salisbury prest\u00f2 dunque servizio come cancelliere del Trinity College di Dublino e dell'Universit\u00e0 di Cambridge dal 1601 al 1612.\nMorte.\nIl Conte di Salisbury mor\u00ec il 24 maggio 1612 a Londra.\nDiscendenza.\nDal matrimonio tra Robert Cecil e Elizabeth Brooke nacquero\nLetteratura.\nRobert Cecil compare come personaggio nell'ultimo capitolo della trilogia di Ken Follett \"La Colonna di Fuoco\", romanzo del 2017."}
{"id": "1875768", "revid": "1005847", "url": "https://it.wikipedia.org/wiki?curid=1875768", "title": "Kenneth Kaunda", "text": "\u00c8 stato il primo presidente dello Zambia (dal 1964 al 1991), terzo segretario del Movimento dei paesi non allineati (dal 10 settembre 1970 al 9 settembre 1973) e due volte presidente dell'Organizzazione dell'unit\u00e0 africana (dal 1\u00ba settembre 1970 al 21 giugno 1971 e dal 27 luglio 1987 al 25 maggio 1988).\nBiografia.\nGiovent\u00f9.\nKaunda nacque il 28 aprile 1924 nella missione di Lubwa a Chinsali, nella Provincia Settentrionale della Rhodesia del Nord (oggi Zambia), che all'epoca era amministrata dalla British South Africa Company (\"Compagnia dell'Africa meridionale britannica\", BSA) di Cecil Rhodes. Kaunda era l'ultimo di otto fratelli; suo padre, David Kaunda, era un missionario e un maestro della Chiesa di Scozia originario del Nyasaland (odierno Malawi). Kaunda studi\u00f2 a Lusaka, e intorno ai vent'anni intraprese la carriera di maestro, insegnando per le scuole missionarie sia a Lubwa che a Mufulira.\nIngresso in politica.\nNel 1951 divenne segretario della sezione del movimento politico Northern Rhodesian African National Congress (\"Congresso nazionale africano della Rhodesia del Nord\", NRANC) per la Provincia Settentrionale. Nel 1953, le autorit\u00e0 coloniali britanniche decisero di fondere le tre regioni della Rhodesia del Nord, Rhodesia del Sud e Nyasaland in un unico stato, la Federazione di Rhodesia e Nyasaland. Nello stesso anno, Kaunda si trasfer\u00ec a Lusaka, diventando segretario generale dell'NRANC sotto la presidenza di Harry Nkumbula. Kaunda e Nkumbula cercarono invano di mobilitare la popolazione nera contro l'amministrazione britannica, e nel 1955 subirono una condanna a due mesi di lavori forzati per aver distribuito materiale sovversivo.\nDopo l'esperienza del carcere, Nkumbula si avvicin\u00f2 ai movimenti progressisti bianchi, ipotizzando una collaborazione per l'istituzione di un nuovo assetto politico in Rhodesia. Questo cambiamento di direzione politica, e l'autoritarismo con cui Nkumbula dirigeva l'NRANC, portarono alla scissione del 1958, in cui Kaunda fond\u00f2 lo Zambian African National Congress (\"Congresso Nazionale dello Zambia\", ZANC). Lo ZANC venne bandito nel marzo del 1959 e a giugno Kaunda torn\u00f2 in carcere, prima a Lusaka e poi a Salisbury (oggi Harare).\nMentre Kaunda era in prigione, la presidenza dello ZANC pass\u00f2 a Mainza Chona, un altro fuoriuscito dell'NRANC. Nel 1959 il partito cambi\u00f2 nome in United National Independence Party (\"Partito Unito dell'Indipendenza Nazionale\", UNIP). Nel 1960, quando Kaunda usc\u00ec di carcere, Chona si fece da parte, lasciando la presidenza al fondatore del partito.\nAscesa al potere.\nNel luglio del 1961, Kaunda inizi\u00f2 una campagna di disobbedienza civile denominata \"Cha-cha-cha\" nella Provincia Settentrionale. L'anno successivo si present\u00f2 alle elezioni come candidato dell'UNIP; il risultato della consultazione rese possibile la nascita di un governo di coalizione formato da UNIP e NRANC. Con questa maggioranza, il parlamento decret\u00f2 nel 1964 lo scioglimento della federazione di Rhodesia e Nyasaland, e il 24 ottobre Kaunda divenne il primo presidente dello Zambia indipendente.\nNel primo anno di presidenza, Kaunda si dovette confrontare con la Chiesa di Lumpa, un movimento religioso guidato da Alice Lenshina nato a Chinsali, nella provincia natia di Kauna. La Chiesa di Lumpa vietava ai propri adepti di partecipare alla politica, principio a cui l'UNIP si opponeva duramente. Nel contesto di questa polemica, l'UNIP accus\u00f2 la Chiesa di Lumpa di essere connivente con le minoranze bianche che volevano controllare il paese. La crisi sfoci\u00f2 in una serie di scontri fra la popolazione civile della Provincia Settentrionale. Dopo un primo tentativo di mediare, Kaunda invi\u00f2 l'esercito per stabilizzare la situazione; nel corso delle operazioni, furono uccise oltre 1000 persone. Nell'agosto del 1964 Kaunda mise al bando la Chiesa di Lumpa e dichiar\u00f2 lo stato di emergenza, ottenendo in questo modo poteri pressoch\u00e9 assoluti. Prima della fine del decennio, Kaunda aveva bandito tutti i partiti politici dell'opposizione eccetto l'ANC, e nel 1972 riform\u00f2 ufficialmente il sistema politico dello Zambia, istituendo un regime monopartitico. Nel 1973 Kaunda convinse Harry Nkumbula a entrare nell'UNIP (secondo alcune fonti, offrendogli in cambio una miniera di diamanti), e l'ANC venne formalmente sciolto.\nTolta dalla scena qualsiasi forma di opposizione politica, Kaunda diede inizio a una nuova fase politica, caratterizzata da una diffusa propaganda basata sul culto della personalit\u00e0 e un presidenzialismo sempre pi\u00f9 forte. Allo stesso tempo teorizz\u00f2 e applic\u00f2 un modello socio-economico ispirato ai concetti generali del socialismo africano, che egli stesso battezz\u00f2 \"umanesimo zambiano\" (\"zambian humanism\"). Questo modello combinava alcune idee del socialismo sovietico (come i piani quinquennali di sviluppo dell'economia) e quelli che Kaunda considerava i valori propri della cultura africana (aiuto reciproco, fiducia, amore per la comunit\u00e0).\nL'umanesimo zambiano.\nIspirandosi all'esempio dell'Unione Sovietica, Kaunda inizi\u00f2 un programma di piani di sviluppo economico quinquennali che inizialmente portarono a un rapido sviluppo delle infrastrutture e dell'industria. A partire dal 1968, con le cosiddette Riforme Mulungushi, nell'aprile del 1968, Kaunda port\u00f2 le miniere di rame e molte altre propriet\u00e0 straniere in Zambia sotto il controllo di organi parastatali (come la Zambia Industrial and Mining Corporation, ZIMCO). Contemporaneamente intraprese una politica di forte sviluppo del sistema scolastico del paese, che al momento dell'indipendenza era fra i peggiori dell'intera Africa, con un livello di alfabetizzazione della popolazione inferiore allo 0,5%. Vennero stanziati fondi affinch\u00e9 tutti i bambini avessero gratuitamente i materiali di studio (quaderni, penne, matite) e furono fondate e per garantire borse di studio ai pi\u00f9 meritevoli. Inoltre vennero fondati diversi istituti universitari, a partire dalla University of Zambia a Lusaka (inaugurata nel 1966).\nIn politica estera, Kaunda si schier\u00f2 nettamente a favore dei movimenti di liberazione che nei paesi dell'Africa meridionale si opponevano ai governi dei bianchi. Nello Zambia di Kaunda trovarono asilo, negli anni '60 e anni 1970, molti combattenti provenienti dall'Africa occidentale portoghese (oggi Angola), Africa Orientale Portoghese (Mozambico), Rhodesia (Zimbabwe) e Sudafrica. Tra l'altro, rimasero a lungo come rifugiati in Zambia Oliver Tambo, ex presidente dell'African National Congress di Mandela, e Joshua Nkomo, leader del movimento indipendentista rhodesiano ZAPU. Di conseguenza, lo Zambia fu frequentemente oggetto di attacchi di rappresaglia e attentati da parte dei governi di Rhodesia e Sudafrica; nel 1975, per esempio, Herbert Chitepo, uno dei leader del movimento indipendentista rhodesiano ZANU, fu ucciso da un'autobomba a Lusaka.\nDurante la guerra fredda, Kaunda fu anche un deciso sostenitore del Movimento dei non-allineati, di cui fu anche presidente dal 1970 al 1973. Fu, tra l'altro, un grande amico del leader iugoslavo Tito, e intrattenne importanti relazioni commerciali con la Cina. Nei tardi anni 1980 Kaunda fu anche molto vicino a Saddam Hussein, al quale furono intitolate numerose strade e piazze in tutto lo Zambia.\nLa crisi economica.\nIl programma di sviluppo economico messo in atto da Kaunda, che era in gran parte basato sulla statalizzazione delle miniere, sub\u00ec un duro colpo nel 1973, in seguito al crollo dei prezzi del rame sul mercato internazionale. Il valore delle esportazioni del paese fu bruscamente dimezzato e nel giro di pochi anni lo Zambia si trov\u00f2 ad aver accumulato un debito enorme con l'International Monetary Fund (IMF). La situazione era aggravata dal perdurare dell'isolamento economico dello Zambia nell'Africa del Sud, ancora in gran parte in mano ai governi bianchi osteggiati da Kaunda.\nAlla met\u00e0 degli anni 1970 Kaunda tent\u00f2 diversi strumenti per risolvere la crisi economica. Per compensare l'isolamento commerciale nel sud dell'Africa, concord\u00f2 con Julius Nyerere la realizzazione della Tazara, un'importante arteria ferroviaria di collegamento fra Zambia e Tanzania, tuttora in funzione. Inoltre, abbandon\u00f2 i programmi quinquennali di sviluppo economico a favore di un progetto di gestione della crisi.\nNonostante i tentativi di mettere in atto misure correttive, alla met\u00e0 degli anni 1980 lo Zambia era uno dei paesi pi\u00f9 indebitati del mondo. Kaunda dovette scendere a patti con le richieste dell'IMF, per esempio eliminando i sussidi statali per il cibo e il fertilizzante. Quest'ultima manovra caus\u00f2 rivolte popolari in tutto il paese, costringendo il presidente a tornare sui suoi passi.\nNella seconda met\u00e0 degli anni 1980, il permanere della situazione di crisi economica cominci\u00f2 a minare la stabilit\u00e0 politica di Kaunda, che stava subendo anche forti pressioni internazionali affinch\u00e9 nello Zambia venisse instaurato un sistema politico democratico. Il presidente della Tanzania Julius Nyerere si era dimesso nel 1985, consentendo una stagione di riforme democratiche nel paese, e sugger\u00ec a Kaunda di fare lo stesso. Il crollo dell'Unione Sovietica e la Guerra del Golfo contribuirono ancora di pi\u00f9 all'isolamento di Kaunda sulla scena internazionale. Nel 1991, Kaunda diede volontariamente le dimissioni, indicendo per la sua successione elezioni democratiche multipartitiche. Le elezioni furono vinte dal Movimento per la Democrazia Multipartitica (\"Movement for Multiparty Democracy\", MMD), e Frederick Chiluba divenne il nuovo presidente dello Zambia il 2 novembre.\nDopo la presidenza.\nDopo essere stato eletto presidente, Chiluba cerc\u00f2 di estromettere Kaunda dalla vita politica, tra l'altro sostenendo che era di origini malawiane e chiedendone la deportazione dallo Zambia e accusandolo di un tentativo di colpo di stato. Kaunda fece ricorso con successo contro tutte le accuse, ma scelse comunque di ritirarsi dalla politica, dedicandosi, fra l'altro, a diverse attivit\u00e0 caritatevoli e umanitarie.\nIl 14 giugno 2021 viene ricoverato in gravi condizioni presso l'ospedale militare Maina Soko di Lusaka a causa di una polmonite. Muore tre giorni dopo, il 17 giugno, all'et\u00e0 di 97 anni, lasciando un figlio, trenta nipoti e undici pronipoti."}
{"id": "1875776", "revid": "93556", "url": "https://it.wikipedia.org/wiki?curid=1875776", "title": "Esperanto (nave cargo)", "text": "Piccola nave da carico, di 209 t, costruita nel 1906 dall'armatore inglese J. H. Beckwith &amp; Co., di Londra, con il nome di Prompt. Acquisita nel 1910 dalla francese Compagnie G\u00e9n\u00e9rale Transatlantique (detta anche C.ie G.le Transatlantique o Transat), fu rinominata Esperanto ed inviata nelle Antille.\nRequisita il 29 agosto 1939, fu utilizzata come pattugliatore a Fort-de-France in Martinica, con un equipaggio della Marine Nationale francese. Quando anche le Indie Occidentali passarono sotto il controllo delle Forces navales fran\u00e7aises libres del Comit\u00e9 Fran\u00e7ais de la Lib\u00e9ration Nationale di Algeri, il 14 luglio 1943, fu lasciata dagli Alleati a disposizione delle locali autorit\u00e0 francesi.\nLe requisizione militare fin\u00ec il 31 gennaio 1944. Demolita nel 1945."}
{"id": "1875784", "revid": "1645873", "url": "https://it.wikipedia.org/wiki?curid=1875784", "title": "Sovetsk (Oblast' di Kirov)", "text": "Sovetsk \u00e8 una cittadina della Russia europea nordorientale (Oblast' di Kirov), situata sulle sponde del fiume Pi\u017ema a breve distanza dalla sua confluenza nella Vjatka, 140 km a sud del capoluogo Kirov; \u00e8 il capoluogo amministrativo del distretto omonimo.\nFu fondata nel 1594 (secondo altre fonti nel 1609) come \"sloboda\" e venne battezzata Kukarka (\u041a\u0443\u043a\u0430\u0440\u043a\u0430), un toponimo la cui origine \u00e8 dubbia e pu\u00f2 essere ascritta all'udmurto \u043a\u0430\u0440, \"citt\u00e0\" o al turco \"kukar\", \"luogo bruciato\"; crebbe come centro commerciale nei secoli XVIII e XIX, sviluppandosi anche nel settore dell'artigianato dei merletti.\nDichiarata nel 1918 insediamento operaio (\u0440\u0430\u0431\u043e\u0447\u0438\u0439 \u043f\u043e\u0441\u0451\u043b\u043e\u043a, \"rabo\u010dij pos\u00eblok\"), venne nella stessa occasione ribattezzata Sovetsk; ottenne lo \"status\" di citt\u00e0 nel 1937.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1875785", "revid": "88740", "url": "https://it.wikipedia.org/wiki?curid=1875785", "title": "Sovetsk", "text": "Sovetsk \u00e8 un toponimo russo che pu\u00f2 riferirsi a:"}
{"id": "1875791", "revid": "1305772", "url": "https://it.wikipedia.org/wiki?curid=1875791", "title": "Pi\u017ema", "text": "Pi\u017ema, \u00e8 un toponimo russo che pu\u00f2 riferirsi a:"}
{"id": "1875800", "revid": "599013", "url": "https://it.wikipedia.org/wiki?curid=1875800", "title": "Dragan Lukovski", "text": ""}
{"id": "1875801", "revid": "486946", "url": "https://it.wikipedia.org/wiki?curid=1875801", "title": "Vladimir Yashchenko", "text": ""}
{"id": "1875808", "revid": "112702520", "url": "https://it.wikipedia.org/wiki?curid=1875808", "title": "Voce (musica)", "text": "Nella teoria musicale, una voce o parte designa una delle linee melodiche che costituiscono una composizione.\nEssa \u00e8 dunque un disegno melodico che pu\u00f2 essere interpretato da uno o pi\u00f9 musicisti \"in simultaneit\u00e0\" con almeno un'altra linea melodica, e cio\u00e8 un'altra voce. Le relazioni tra queste sono regolate e studiate dall'armonia e dalla polifonia.\nVoce e parte.\nSe, in numerosi casi, le parole \"voce\" e \"parte\" possono essere considerate sinonimi, tuttavia vi sono alcune circostanze in cui una parte \u00e8 suscettibile di contenere \"pi\u00f9\" voci.\nVoce e sezioni strumentali.\nQuando una parte \u00e8 destinata ad un insieme di musicisti \u2014 una \"sezione\" strumentale \u2014, e quando questo insieme \u00e8 suddiviso in un certo numero di \"sottosezioni\", si \u00e8 necessariamente in presenza di \"pi\u00f9\" voci.\nVoce e solisti.\nIn una parte strumentale per solista, se lo strumento di destinazione \u00e8 uno strumento melodico \u2014 cio\u00e8, che pu\u00f2 suonare una sola nota per volta: un flauto, una tromba, un clarinetto, ecc. \u2014, il concetto di \"voce\" si confonde con quello di \"parte\". Se, al contrario, si tratta di uno strumento armonico \u2014 un pianoforte, un'arpa, un organo, ecc. \u2014 la relativa parte pu\u00f2 comprendere \"pi\u00f9\" voci.\nDenominazione delle diverse voci.\nNell'edificio polifonico, le diverse voci sono numerate dall'acuto al grave."}
{"id": "1875810", "revid": "599013", "url": "https://it.wikipedia.org/wiki?curid=1875810", "title": "Dejan Koturovi\u0107", "text": ""}
{"id": "1875811", "revid": "287204", "url": "https://it.wikipedia.org/wiki?curid=1875811", "title": "Dejan Koturovic", "text": ""}
{"id": "1875814", "revid": "599013", "url": "https://it.wikipedia.org/wiki?curid=1875814", "title": "Kyle Rasmussen", "text": "Specialista delle prove veloci in attivit\u00e0 durante gli anni 1990, \u00e8 stato in grado in carriera di aggiudicarsi due vittorie in Coppa del Mondo, entrambe in discesa libera.\nBiografia.\nRasmussen, originario di Angels Camp, debutt\u00f2 in campo internazionale ai Mondiali juniores di Sugarloaf 1984; in Coppa del Mondo ottenne il primo piazzamento di rilievo l'8 dicembre 1990 a Val-d'Is\u00e8re, classificandosi 15\u00ba in discesa libera. Esord\u00ec ai Giochi olimpici invernali ad , dove fu 16\u00ba nella discesa libera, 17\u00ba nel supergigante e 16\u00ba nella combinata; due anni dopo, ai XVII Giochi olimpici invernali di , si classific\u00f2 invece 11\u00ba nella discesa libera, 31\u00ba nella combinata e non complet\u00f2 il supergigante.\nLa stagione 1994-1995 fu la migliore di Rasmussen in Coppa del Mondo: quell'anno conquist\u00f2 infatti le sue due vittorie nel circuito, in discesa libera a Wengen sull'impegnativo tracciato Lauberhorn il 21 gennaio e a Lillehammer Kvitfjell l'11 marzo. Lo sciatore statunitense aveva conquistato, il giorno precedente, anche un podio in supergigante, sempre nella stessa localit\u00e0, giungendo 3\u00ba per 18 centesimi di secondo dietro agli italiani Werner Perathoner e Kristian Ghedina. L'anno dopo prese parte alla sua unica rassegna iridata, Sierra Nevada 1996, classificandosi 14\u00ba nella discesa libera e 40\u00ba nel supergigante.\nAi XVIII Giochi olimpici invernali di , ultima partecipazione olimpica di Rasmussen, fu 9\u00ba nella discesa libera e 13\u00ba nel supergigante. Disput\u00f2 la sua ultima gara di Coppa del Mondo l'8 marzo dello stesso anno a Lillehammer Kvitfjell, piazzandosi 39\u00ba in supergigante, e si conged\u00f2 dalle competizioni in occasione della discesa libera dei Campionati statunitensi 1998, disputata il 21 marzo a Jackson, che chiuse al 14\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1875818", "revid": "729019", "url": "https://it.wikipedia.org/wiki?curid=1875818", "title": "Tour della Nazionale di rugby a 15 delle Tonga 1968", "text": "La nazionale tongana di \"rugby a 15\" nel 1968 si reca in tour nelle Isole Figi. Il bilancio dei test ufficiali sar\u00e0 di due sconfitte ed una vittoria nei test match."}
{"id": "1875828", "revid": "47112", "url": "https://it.wikipedia.org/wiki?curid=1875828", "title": "Convento di Novacella", "text": ""}
{"id": "1875829", "revid": "47112", "url": "https://it.wikipedia.org/wiki?curid=1875829", "title": "Convento di Sabiona", "text": ""}
{"id": "1875833", "revid": "123200250", "url": "https://it.wikipedia.org/wiki?curid=1875833", "title": "La Settimana Incom", "text": "La Settimana Incom \u00e8 stato un cinegiornale italiano, distribuito settimanalmente nei cinema dal 15 febbraio 1946 al 1965 in 2554 numeri.\nStoria.\nIl programma nasce nell'immediato dopoguerra per volere di Sandro Pallavicini, fondatore - il 25 ottobre 1938 - della casa di produzione cinematografica INCOM (Industria Corti Metraggi Milano), creata assieme al giornalista Luigi Freddi per contrastare il monopolio dell'Istituto Luce, e la cui attivit\u00e0 coincider\u00e0 con quella del cinegiornale. Fino al 1956 il cinegiornale fu diretto dallo stesso Pallavicini.\nInizialmente fu finanziato dagli imprenditori italo-svizzeri Cedraschi; nel 1948 il peso della Democrazia Cristiana aument\u00f2, grazie all'acquisizione del 51% delle azioni da parte del finanziere piemontese Teresio Guglielmone, senatore democristiano. Alcuni interventi legislativi - nel 1947 e nel 1948 - a favore delle attualit\u00e0 cinematografiche, oltre alla nuova composizione societaria, accentuarono sempre pi\u00f9 l'impostazione filogovernativa del cinegiornale. Nei primi dieci anni il redattore unico dei testi fu Giacomo Debenedetti; tra i suoi redattori Domenico Paolella, Riccardo Paladini, Tullio Kezich, Lamberto Sechi, che ne \u00e8 stato anche direttore, Antonio Secchi, Giuseppe Maria Scotese, Massimo Rendina, Luigi Barzini e Stefano Canzio.\nLe puntate.\nLe puntate, della durata di circa 10 minuti ciascuna, venivano proiettate prima dell'inizio dei film. I servizi erano in gran parte incentrati sui bisogni della ricostruzione di uno Stato macerato dalle distruzioni belliche della guerra, oltre alle prospettive di riscatto e progresso. Come altri cinegiornali della INCOM, anche in quelli de \" La Settimana Incom\", se da una parte l'intento era la divulgazione della condizione nazionale, i servizi erano per\u00f2 molto intrisi di positivit\u00e0 su un futuro radioso e a portata di tutti i ceti sociali, nascondendo talvolta le reali differenze che si consolidarono anche nel dopoguerra, producendo di fatto una sorta di antirealismo. Guido Notari sar\u00e0 la voce ufficiale della Settimana Incom, dove dal 1946 sino a poche settimane prima della sua morte (dal numero 1 al n\u00ba 1.500) legger\u00e0 tutti i servizi.\nLa puntata numero 2075 del cinegiornale fu colpita dalla censura. Il servizio \"Attenzione alle banane!\" in cui Ghigo Agosti canta la canzone \"Banana frutto di moda\", accompagnato con immagini di ragazze impegnate a mangiare il frutto, venne eliminato.\nDigitalizzazione.\nNel 1967 l'archivio ed il marchio della INCOM - oramai in crisi irreversibile dalla fine degli anni cinquanta, e non pi\u00f9 in attivit\u00e0 da due anni - vennero ceduti all'Istituto Luce. La stessa istituzione inizi\u00f2, alla fine degli anni novanta, l'archiviazione e la digitalizzazione di tutte le puntate, ora disponibili nel proprio sito web.\nLa sede Incom.\nDal 1946 al 1952 la societ\u00e0 Incom ebbe sede in via Vincenzo Bellini a Roma. Nel 1953 la casa produttrice si dot\u00f2 di un'avveniristica sede-campus, con teatri di posa e centri di produzione. L'ingresso - monumentale - era all'incrocio fra via Nomentana e via Ettore Romagnoli. La scelta si rivel\u00f2 - a posteriori - inopportuna, dato il crollo nella distribuzione in conseguenza dell'avvento della televisione. Con il declino dell'azienda, le strutture passarono alla Dear (\"Distribuzione Edizioni Angelo Rizzoli\", fondata nel 1951).\nAmpiamente rimaneggiata nel tempo (gli stessi ingressi sono stati murati e trasferiti all'altezza dell'attuale numero 833 di via Nomentana, con entrata in via Ettore Romagnoli 30), , e ridotti gli ampi spazi verdi del progetto iniziale con l'aggiunta di ulteriori edifici ed abbattimento dei preesistenti, la costruzione \u00e8 stata utilizzata e successivamente acquistata - nel 2010 - dalla Rai, che vi ha insediato i propri studi del \"CPTV Nomentano\" (Studi Dear), con le platee e gli studi pi\u00f9 grandi ed i reparti costumi, trucco e arredamento. Nel 2015, assieme ad altre sedi Rai, \u00e8 stata temporaneamente abbandonata per un'opera di risanamento e ristrutturazione.\nDal 2018, in seguito alla scomparsa del noto conduttore Fabrizio Frizzi, gli studi del centro di produzione TV Rai della Dear/Nomentano sono stati a lui intitolati, diventando gli \"Studi Televisivi Fabrizio Frizzi\"."}
{"id": "1875835", "revid": "729019", "url": "https://it.wikipedia.org/wiki?curid=1875835", "title": "Tour della Nazionale di rugby a 15 della Francia 1968", "text": "Nel 1968 la nazionale francese di rugby a 15 si reca in tour nell'emisfero australe. Quattro sconfitte onorevoli sono il bilancio di questo viaggio."}
{"id": "1875838", "revid": "1543377", "url": "https://it.wikipedia.org/wiki?curid=1875838", "title": "Linlithgow", "text": "Linlithgow (gaelico: \"Gleann Iucha\", scozzese: \"Lithgae\") (pronunciato ) \u00e8 una citt\u00e0 e un borgo reale in Scozia. Il patrono del borgo \u00e8 san Michele arcangelo e il motto \u00e8 \"St. Michael is kinde to strangers\" (San Michele \u00e8 gentile con gli stranieri).\nStoria.\nUn tempo era la principale citt\u00e0 del Lothian dell'ovest, conosciuto anche come Linlithgowshire, e dista circa 20 miglia a ovest da Edimburgo, lungo la via ferroviaria principale per Glasgow. Prima della costruzione delle autostrade M8 &amp; M9 e del Forth Road Bridge, si trovava sulla principale strada che da Edimburgo conduce a Stirling, Perth e Iverness attraverso il sistema di canali collegato alle citt\u00e0 di Edimburgo e di Glasgow. Il vicino villaggio di Blackness una volta serviva da porto del borgo.\nLa principale attrazione di Linlithgow sono le rovine del castello, luogo di nascita di Giacomo V e di Maria Stuarda, e probabilmente uno degli edifici tardo medioevali meglio conservati. Il presente palazzo fu iniziato sotto Giacomo I nel 1424. Fu bruciato nel 1746 e bench\u00e9 sia ancora in piedi nell'intera struttura, pochi sono gli arredi originali sopravvissuti."}
{"id": "1875841", "revid": "6516", "url": "https://it.wikipedia.org/wiki?curid=1875841", "title": "Evgenij Primakov", "text": ""}
{"id": "1875842", "revid": "752999", "url": "https://it.wikipedia.org/wiki?curid=1875842", "title": "Aurelio Marchese", "text": "Carriera.\nCentrocampista di grande classe e temperamento, gioca inizialmente in squadre minori della provincia di Genova per approdare successivamente alla .\nNel 1938, dopo un eccellente campionato da titolare in Serie B con i liguri, ha la sua grande occasione e sale in Serie A con il Bologna. Con gli emiliani esordisce in Serie A il 18 settembre del 1938 con una vittoria esterna per 3 a 2 proprio a Genova contro il Genova 1893. Quella non \u00e8 l'unica soddisfazione di Marchese perch\u00e9 quell'anno il Bologna, condotto da Hermann Felsner, vince lo scudetto e, dopo il secondo posto del 1940, si laurea di nuovo campione d'Italia nel 1941. Anni d'oro dunque per Marchese che nel 1939 arriva anche in semifinale nella Mitropa Cup (partita persa dal Bologna contro i magiari del Ferencv\u00e1ros), allora la massima competizione europea.\nPoi la guerra impedir\u00e0 a Marchese di esprimersi al meglio negli anni della sua maturazione calcistica; in totale a Bologna giocher\u00e0 147 gare di campionato oltre alle competizioni internazionali, di Coppa Italia e del campionato di guerra.\nMarchese fu nella rosa del che partecip\u00f2 alla Coppa Citt\u00e0 di Genova che nei primi mesi del 1945 sostitu\u00ec il normale campionato a causa degli eventi bellici che sconvolgevano l'Europa in quel periodo. La competizione fu vinta dai rossoblu che sorpassarono all'ultima giornata i rivali del Liguria; a Marchese ed a ciascun vincitore della competizione furono date in premio 20.000 lire dal futuro presidente rossoblu Antonio Lorenzo.\nNel 1948, ormai al tramonto, resta in Emilia, giocando a Ferrara nella SPAL di Paolo Mazza. Con il Mago di campagna, conclusa la carriera calcistica nel 1949, stabilisce un lungo e proficuo sodalizio in veste di allenatore delle giovanili biancoazzurre, gettando le basi per l'importantissimo settore giovanile spallino. Allena anche il Pescara e il Trapani."}
{"id": "1875844", "revid": "38120", "url": "https://it.wikipedia.org/wiki?curid=1875844", "title": "Nome di caccia", "text": ""}
{"id": "1875846", "revid": "1347902", "url": "https://it.wikipedia.org/wiki?curid=1875846", "title": "Evgenij Maksimovi\u010d Primakov", "text": "Carriera professionale.\nPrimakov nacque a Kiev, nella RSS Ucraina, e crebbe a Tbilisi, nella RSS Georgiana. Non conobbe mai il padre, di nome Nem\u010denko (poi fucilato nel 1937), e crebbe con la madre, Anna Jakovlevna Primakova, medico. Dopo la settima classe, decise di iscriversi all'Istituto Preparatorio Navale di Baku, ma dopo due anni venne estromesso per motivi di salute. Dopo le scuole superiori, studi\u00f2 all'Universit\u00e0 Statale di Mosca, presso l'Istituto di orientalistica, laureandosi in Studi Orientali nel 1953. Presso la stessa universit\u00e0 consegu\u00ec un dottorato di ricerca alla facolt\u00e0 di economia, nel 1956.\nMentre frequentava l'universit\u00e0, spos\u00f2 Laura \u010caradze, studentessa di Tbilisi, da cui ebbe il primo figlio nel 1954.\nNel 1956 cominci\u00f2 a lavorare per la radio di Stato, nella Radio Mosca del \"Gosteleradio\", presso la redazione araba guidata da Sergej Nikolaevi\u010d Kaverin. Alla scomparsa di quest'ultimo, dopo un breve periodo, Primakov ne assunse la direzione. Nella veste di inviato segu\u00ec alcuni viaggi all'estero dei vertici politici dell'Unione Sovietica.\nDal 1956 al 1970 lavor\u00f2 come giornalista per Radio Mosca e come corrispondente per il Medio Oriente della \"Pravda\". In questo periodo, venne inviato spesso in missioni di \"intelligence\" in Medio Oriente e negli Stati Uniti, come collaboratore del KGB, sotto il nome in codice di MAKSIM.\nL'inizio della carriera politica.\nCome Ricercatore Superiore dell'Istituto di Economia Mondiale e Relazioni Internazionali, Primakov fece il suo ingresso nel mondo scientifico nel 1962. Dal 30 dicembre 1970 al 1977, fu Vicedirettore dell'Istituto di Economia Mondiale e Relazioni Internazionali dell'Accademia delle Scienze dell'Unione Sovietica. Dal 1977 al 1985 fu Direttore dell'Istituto di Studi Orientali dell'Accademia delle Scienze. In questo periodo fu anche Primo Vicepresidente del Comitato di Pace Sovietico, un'organizzazione del KGB per la propaganda all'estero. Nel 1985 torn\u00f2 in veste di direttore all'Istituto di Economia Mondiale e Relazioni Internazionali, carica che ricopr\u00ec fino al 1989.\nPrimakov fu coinvolto nella politica nel 1989, come Presidente del Soviet dell'Unione, una delle due camere del parlamento sovietico. Dal 1990 al 1991 fu membro del Consiglio Presidenziale del leader sovietico Michail Gorba\u010d\u00ebv. Fu anche inviato speciale di Gorba\u010d\u00ebv in Iraq, nel periodo che port\u00f2 alla Guerra del Golfo, ed in tale veste ebbe colloqui con il Presidente Saddam Hussein. Dopo il fallito tentativo di colpo di stato dell'agosto 1991, Primakov venne nominato Primo Vicepresidente del KGB. A seguito della formazione della Federazione Russa, venne nominato Direttore del Servizio Segreto Estero (SVR), carica che ricopr\u00ec dal 1991 al 1996.\nMinistro degli Affari Esteri.\nPrimakov fu Ministro degli Affari Esteri della Federazione Russa dal gennaio 1996 al settembre 1998. Come Ministro degli Esteri, ottenne riconoscimento sia in patria che all'estero come un tenace, ma pragmatico sostenitore degli interessi della Russia, ed oppositore dell'espansione della NATO nel blocco orientale. Nonostante questo, il 27 maggio 1997, dopo cinque mesi di negoziati con il Segretario Generale della NATO Javier Solana, la Russia firm\u00f2 l'\"Atto Fondativo delle Relazioni Reciproche, Cooperazione e Sicurezza tra NATO e Federazione Russa\", che viene visto come il segnale della fine delle ostilit\u00e0 legate alla Guerra Fredda.\n\u00c8 stato anche sostenitore del multilateralismo, come alternativa all'egemonia globale degli Stati Uniti, seguita al collasso dell'Unione Sovietica ed alla fine della Guerra Fredda. Primakov si adoper\u00f2 per una politica estera russa basata sulla mediazione a basso costo, ed una contemporanea espansione dell'influenza verso il Medio Oriente e le ex Repubbliche sovietiche. Questa politica \u00e8 divenuta nota come \"Dottrina Primakov\". Ha anche promosso il cosiddetto \"triangolo strategico\", costituito da Russia, Cina ed India, come contrappeso agli Stati Uniti. Questa mossa \u00e8 stata interpretata da alcuni osservatori come un accordo a combattere insieme le \"rivoluzioni colorate\" in Asia Centrale. Samuel Huntington definisce questa coalizione \"antiegemonica\", in un saggio intitolato \"La superpotenza solitaria\".\nPrimo Ministro.\nDopo che il tentativo di Boris El'cin di reinsediare Viktor \u010cernomyrdin come Primo Ministro russo venne bloccato dalla Duma, nel settembre del 1998, il Presidente si rivolse a Primakov, come figura di compromesso, che giudic\u00f2 giustamente sarebbe stata accettata dalla maggioranza del parlamento. Come Primo Ministro, a Primakov si riconosce di aver spinto l'attuazione di alcune riforme molto difficili per la Russia, la maggior parte delle quali ebbero poi successo, come la riforma fiscale. Anche se la sua contrariet\u00e0 all'unilateralismo americano fu molto popolare tra i russi, condusse anche ad una grave frattura con l'Occidente, durante la campagna della NATO in Kosovo, che port\u00f2 ad un isolamento della Russia nei successivi sviluppi della ex Jugoslavia. Il 24 marzo 1999, Primakov si stava dirigendo a Washington per una visita ufficiale. Mentre era in volo sull'Oceano Atlantico, venne raggiunto dalla notizia che la NATO aveva cominciato il bombardamento della Jugoslavia. Primakov decise di cancellare la visita, ordinando di fare ritorno direttamente a Mosca.\nPrimakov venne revocato da El'cin il 12 maggio 1999. Gli analisti ascrissero la sua rimozione alla reazione dovuta al timore di perdere potere nei confronti di un personaggio di maggior successo e popolarit\u00e0. Inoltre, Primakov rifiut\u00f2 di estromettere i ministri comunisti, quando il Partito Comunista stava portando avanti il procedimento per l'impeachment contro il Presidente, che fall\u00ec. El'cin si dimise alla fine dell'anno. Gli successe il Primo Ministro dell'epoca, Vladimir Putin.\nNel 2012, Primakov ricevette il Premio Demidoff.\nOnorificenze.\nOnorificenze russe.\n Medaglia commemorativa per l'850\u00ba anniversario di Mosca\nOnorificenze straniere.\nGran Cordone dell'Ordine di Gerusalemme (Stella della Palestina)"}
{"id": "1875849", "revid": "121837", "url": "https://it.wikipedia.org/wiki?curid=1875849", "title": "Heber Curtis", "text": ""}
{"id": "1875851", "revid": "76963", "url": "https://it.wikipedia.org/wiki?curid=1875851", "title": "Jazztronik", "text": "Lo stile musicale di Ryota Nozaki include particolarmente il nu jazz, pur non essendo limitato solo a questo. La popolarit\u00e0 di Jazztronik \u00e8 cresciuta negli ultimi anni e le sue hit hanno superato le centomila copie vendute; le sue performance registrano il tutto esaurito nei club giapponesi, mentre la sua crescita in America ed Europa gli ha permesso di raggiungere popolarit\u00e0 soprattutto nella scena inglese.\nRyota Nozaki ha scritto e arrangiato musica per vari gruppi e artisti, come Mondo Grosso e Miho Karasawa. Pur essendo al momento affiliato alla Especial Records, la sua musica \u00e8 associata anche con la Compost Records e la Sonar Kollektiv."}
{"id": "1875854", "revid": "11959", "url": "https://it.wikipedia.org/wiki?curid=1875854", "title": "Kakatiya", "text": "I Kakatiya furono una dinastia dell'India meridionale che si insedi\u00f2 nella regione dell'odierno Andhra Pradesh, dal 1083 al 1323. Ind\u00f9 shivaiti, di casta (\"var\u1e47a\") assai probabilmente shudra, costituirono uno dei grandi regni Telugu, in grado di operare per vari secoli.\nOrigini.\nL'ascesa al potere della dinastia Kakatiya risale all'Impero Chalukya occidentale. Kakartya Gundyana, un subordinato del monarca del Chalukyan Orientale, Amma II (945-970), fond\u00f2 la dinastia Kakatiya.. Il nome della dinastia deriva sia dalla sua associazione con una citt\u00e0 conosciuta come Kakatipura, che dal loro culto per una dea chiamata Kakati."}
{"id": "1875855", "revid": "181699", "url": "https://it.wikipedia.org/wiki?curid=1875855", "title": "Salabertano", "text": ""}
{"id": "1875857", "revid": "14691", "url": "https://it.wikipedia.org/wiki?curid=1875857", "title": "Tanzania-Zambia Railway Authority", "text": ""}
{"id": "1875860", "revid": "775372", "url": "https://it.wikipedia.org/wiki?curid=1875860", "title": "Operazione grappoli d'ira", "text": "Il nome Operazione Grappoli d'Ira (in inglese Operation Grapes of Wrath) indica un'operazione militare condotta da Israele nel Libano meridionale nel 1996.\nStoria.\nAntefatti.\nNel 1996 il Libano meridionale era ancora in parte occupato da Israele che combatteva la guerriglia degli Hezbollah, il gruppo sciita che, oltre ad attaccare l'esercito, sparava anche missili sul territorio dello Stato Ebraico.\nContemporaneamente in Israele si notava un aumento degli attacchi suicidi, il primo ministro Shimon Peres ricevette grandi pressioni per fermare i colloqui di pace e l'11 aprile ordin\u00f2 una massiccia operazione militare contro gli Hezbollah.\nL'Operazione.\nL'operazione consist\u00e9 in un attacco contemporaneo su tre fronti, navale, terrestre e aereo con un solo obiettivo: snidare e distruggere tutte le basi della milizia di Hezbollah.\nL'attacco fu particolarmente violento, stime serie parlano dello sgancio di 35000 bombe nei sedici giorni di operazione militare.\nIn quel periodo non venne colpito solo il Libano del sud (che sub\u00ec danni enormi) ma anche la centrale elettrica di Beirut.\nIl massacro di Qana.\nIl 18 aprile venne bombardata una base delle Nazioni Unite considerata da Israele un rifugio per gli Hezbollah. In quella base alcuni giorni prima si erano rifugiati circa 800 civili, il bombardamento uccise 102 persone e ne fer\u00ec 120.\nLe fonti israeliane riferirono di non aver saputo che nella base erano presenti civili, mentre un'indagine condotta dalle Nazioni Unite sostenne che Israele sapesse della presenza dei civili, ma bombard\u00f2 ugualmente.\nCessate il fuoco.\n639 attacchi di razzi transfrontalieri di Hezbollah hanno colpito la zona settentrionale di Israele, in particolare abitazioni della citt\u00e0 di Kiryat Shmona. Il conflitto si \u00e8 concluso il 27 aprile con un accordo di cessate il fuoco che vietava gli attacchi ai civili da entrambe le parti."}
{"id": "1875862", "revid": "101773845", "url": "https://it.wikipedia.org/wiki?curid=1875862", "title": "Grande Dibattito", "text": "In astronomia, il Grande Dibattito (detto anche Dibattito Shapley-Curtis) fu un importante dibattito occorso nel 1920 tra gli astronomi Harlow Shapley e Heber Curtis in merito alla reale natura delle galassie (le cosiddette \"nebulose spirale\") e sulle dimensioni dell'Universo osservabile, e si concluse solo nel 1927. La questione fondamentale del dibattito era se le nebulose distanti fossero delle piccole parti della nostra galassia, la Via Lattea, o fossero realmente delle grandi entit\u00e0 distinte, separate dalla nostra Galassia. Si decise che c'erano due tipi di nebulose; quelle interne alla Via Lattea e quelle esterne che Hubble chiam\u00f2 \"nebulose extragalattiche\".\nIl dibattito.\nIl dibattito ebbe luogo il 26 aprile 1920 nel \"Baird auditorium\" dello \"Smithsonian Museum of Natural History\"; i due scienziati, la mattina di quel giorno, presentarono indipendentemente delle ricerche tecniche riguardo alla struttura a grande scala dell'Universo, mentre la sera presero parte ad una discussione congiunta. Buona parte delle informazioni in nostro possesso sul Grande Dibattito ci giungono dalle pubblicazioni dei due astronomi sul numero del maggio 1921 della rivista \"Bulletin of the National Research Council\". Le argomentazioni dei due scienziati comprendevano la confutazione della tesi dell'\"avversario\", esposta, in precedenza, nella conferenza del 1920.\nShapley riteneva che la Via Lattea costituisse la totalit\u00e0 dell'Universo e riteneva che le nebulose spiraliformi, come la Grande Nebulosa di Andromeda, fossero semplicemente parte di essa, stima che parte degli astronomi non condivideva. Vi era per\u00f2 chi, come Adriaan van Maanen, astronomo olandese naturalizzato statunitense, era d'accordo con l'ipotesi di Shapley. Van Maanen disse di aver osservato la rotazione della Nebulosa di Andromeda; egli riteneva che se essa fosse una parte separata dalla Via Lattea, e potesse dunque essere osservata in rotazione, sarebbe stato chiaramente violato il limite di velocit\u00e0 universale, la velocit\u00e0 della luce. Per corroborare la sua tesi, l'astronomo addusse come esempio l'esplosione di una \"nova\" che era stata osservata nella Nebulosa di Andromeda, che aveva temporaneamente superato in luminosit\u00e0 il nucleo stesso dell'oggetto: una quantit\u00e0 di energia apparentemente assurda per una semplice nova. Per questo motivo, egli riteneva che la nova, e dunque la galassia stessa, dovessero essere parte della Via Lattea; ma, se Andromeda fosse stata un'entit\u00e0 distinta dalla Via Lattea (come si sarebbe dimostrato essere), la nova avrebbe avuto una luminosit\u00e0 inimmaginabile per poter essere visibile da una cos\u00ec grande distanza.\nCurtis, dal canto suo, riteneva che Andromeda, e altre nebulose dalle caratteristiche simili, fossero delle entit\u00e0 separate dalla Via Lattea, e le denomin\u00f2 \"galassie\" o \"Universi-isola\". Egli mostr\u00f2 come in Andromeda vi fossero pi\u00f9 novae che nella Via Lattea; perci\u00f2, chiese ai suoi colleghi come mai vi potessero essere pi\u00f9 novae in una minima porzione della Via Lattea che non nel resto della Galassia. Per questo inizi\u00f2 a farsi largo l'ipotesi che Andromeda fosse una galassia autonoma, con un'et\u00e0 caratteristica e un determinato tasso di esplosione di supernovae. Curtis port\u00f2 a sostegno della sua tesi anche la presenza di bande oscure, che risultavano simili alle nebulose oscure della Via Lattea, sul piano di alcune galassie e il grande spostamento verso il rosso, secondo l'effetto Doppler, riscontrato in altre galassie.\nCurtis, da parte sua, afferm\u00f2 che se le osservazioni condotte da van Maanen sulla rotazione di Andromeda si fossero rivelate corrette, egli stesso era pronto a riconoscere i propri errori in merito alla reale scala dell'Universo e ad ammettere che la Via Lattea comprendeva ogni struttura del cosmo. Tuttavia, in seguito divenne manifesto che le osservazioni di van Maanen erano completamente false: infatti, \u00e8 impossibile, nell'arco di una vita umana, osservare la rotazione di Andromeda, e pi\u00f9 in genere di una galassia, un evento la cui durata media \u00e8 dell'ordine di diversi milioni di anni.\nGli sviluppi successivi hanno assodato che la Via Lattea \u00e8 solo una delle centinaia di miliardi di galassie contenute nell'Universo osservabile, il che conferma quella che era stata la tesi di Curtis. Inoltre, si sa ora che la nova cui fece riferimento Shapley nella sua argomentazione era in realt\u00e0 una supernova, l'esplosione di una stella massiccia, giunta al termine della propria evoluzione, che momentaneamente arriva a superare in luminosit\u00e0 l'intera galassia che la ospita. D'altra parte, per\u00f2, non tutte le tesi addotte dal Curtis si rivelarono corrette (egli, infatti, riteneva il Sole al centro della Via Lattea, mentre Shapley lo riteneva, come si \u00e8 dimostrato corretto, nelle sue zone periferiche) oppure risultarono un compromesso con quelle di Shapley (le dimensioni attualmente accertate della Galassia sarebbero una via di mezzo tra quella suggerita da Shapley e quella di Curtis)."}
{"id": "1875865", "revid": "14691", "url": "https://it.wikipedia.org/wiki?curid=1875865", "title": "Operazione Grappoli d'ira", "text": ""}
{"id": "1875868", "revid": "121837", "url": "https://it.wikipedia.org/wiki?curid=1875868", "title": "Dibattito Shapley-Curtis", "text": ""}
{"id": "1875881", "revid": "228587", "url": "https://it.wikipedia.org/wiki?curid=1875881", "title": "Pietro (apostolo)", "text": "Divenuto apostolo di Ges\u00f9 dopo essere stato chiamato presso il lago di Galilea, fece parte di una cerchia ristretta (insieme a Giovanni e Giacomo) dei tre che assistettero alla resurrezione della figlia di Giairo, alla trasfigurazione nel monte Tabor e all'agonia di Ges\u00f9 nell'orto degli ulivi. Tent\u00f2 di difendere il Maestro dall'arresto, ferendo uno degli assalitori. Unico, insieme al cosiddetto \"discepolo prediletto\", a seguire Ges\u00f9 presso la casa del sommo sacerdote Caifa, fu costretto anch'egli alla fuga dopo aver rinnegato tre volte il Maestro, come questi aveva predetto. Prima della crocifissione (Mt 16, 17-19; Lc 22, 32) e anche dopo la successiva risurrezione di Ges\u00f9 (Gv 21, 15-19), Pietro venne nominato dallo stesso Maestro capo dei dodici apostoli e promotore dunque di quel movimento che sarebbe poi divenuto la prima Chiesa cristiana.\nInstancabile predicatore, fu il primo a battezzare un pagano, il centurione Cornelio. Entr\u00f2 in disaccordo con Paolo di Tarso su alcune questioni riguardanti giudei e pagani, risolte comunque durante il primo concilio di Gerusalemme discutendo sulle tradizioni ebraiche come la circoncisione. Secondo la tradizione, divenne primo vescovo di Antiochia di Siria per circa 30 anni, dal 34 al 64 d.C., continu\u00f2 la sua predicazione fino a Roma dove mor\u00ec fra il 64 e il 67 d.C., durante le persecuzioni anticristiane ordinate dall'imperatore romano Nerone. A Roma Pietro e Paolo sono venerati insieme, come colonne fondanti della Chiesa; Pietro \u00e8 considerato santo da tutte le confessioni cristiane, sebbene alcune neghino il primato petrino e altre il primato papale che ne consegue.\nFonti storiche.\nLe fonti storiche circa la vita e l'operato di San Pietro possono essere distinte in tre categorie:\nDa questo dato, o meglio dal significato originale del suo nome aramaico, scaturisce tutto il carisma della sua figura. Il suo nome originale era Simone (ebraico \u05e9\u05de\u05e2\u05d5\u05df \u0160im\u2018\u00f4n, \"Shim'on\", dalla radice ebraica \"shama\" \"ascoltare\" e che assume molto probabilmente il significato di \"colui che ha ascoltato\"), ma, secondo quanto affermato da Matteo e Giovanni, ricevette da Ges\u00f9 Cristo stesso il nome di \"Kefa\", che in aramaico significa \"roccia\", \"pietra\", e quindi, per traduzione, \u201cPietro\u201d, derivato dal greco \"Petros\" (cfr. Gv. 1,35-42).\nOrigini.\nSecondo il vangelo di Giovanni, Simon Pietro era nativo, cos\u00ec come il fratello Andrea e l'apostolo Filippo, di Betsaida, citt\u00e0 situata a circa 3 chilometri a nord del Lago di Tiberiade, un antico villaggio successivamente ricostruito dal tetrarca Filippo che fond\u00f2 qui la sua capitale, situata nell'allora provincia romana della Giudea.\nSecondo i vangeli sinottici, dopo il matrimonio si trasfer\u00ec a Cafarnao, piccolo villaggio della Galilea che divenne in seguito uno dei centri della predicazione di Ges\u00f9, che vi si recava spesso per soggiornare qualche tempo, come amico, presso la casa dell'Apostolo. Il trasferimento a Cafarnao, con la moglie, la suocera, il padre e il fratello Andrea, fu dettato probabilmente da motivi pratici, in quanto quella citt\u00e0 offriva maggiori possibilit\u00e0 lavorative per il commercio del pesce. Gli scavi archeologici, effettuati a partire dal 1905, portarono alla luce i resti di un'antica sinagoga e di una chiesa di forma ottagonale alla cui base furono scoperte le fondamenta di una casa di pescatori. Nel 1968 la casa fu identificata con quella dell'Apostolo Pietro grazie alla presenza di alcuni attrezzi da pesca ivi rinvenuti, ma, soprattutto, per il ritrovamento di alcuni graffiti, raffiguranti Ges\u00f9 e Pietro, databili al II secolo d.C.\nLegami familiari.\nNei vangeli San Pietro \u00e8 presentato come figlio di Giona o di Giovanni. Ora, pare che al tempo di Ges\u00f9, il nome del profeta Giona non fosse pi\u00f9 in uso. \u00abJonah\u00bb infatti potrebbe essere la rara abbreviazione di \u201cJohanan\u201d, \u00abGiovanni\u00bb. Nel quarto vangelo abbiamo la riprova di una verosimiglianza: \u00abSimone, figlio di Giovanni\u00bb.\nDi lui sappiamo essere fratello di Andrea, anche lui apostolo, ed entrambi furono scelti e chiamati sul lago di Galilea.\nSecondo i vangeli, un giorno Ges\u00f9 guar\u00ec a Cafarnao \u201c\"dalla febbre\"\u201d la suocera dell'apostolo. L'esistenza di questa suocera ha portato alla conclusione che Pietro fosse sposato, ma nulla si conosce n\u00e9 della moglie n\u00e9 dei figli. Interessante \u00e8 per\u00f2 ricordare che l'apostolo Paolo allude a una \u201c\"donna credente\"\" presentata da Cefa che senza dubbio era la moglie. L'autore stesso della lettera solitamente identifica le collaboratrici col titolo di \"sorelle\" (\"adelphe\") e non \"sorelle donne\", come sarebbe meglio tradurre \"donna credente\" (derivando dalle parole greche \"adelphen gunaika\")..\nLa Prima lettera di Pietro si conclude con:\nSecondo Clemente Alessandrino la moglie di Pietro lo segu\u00ec nella sua predicazione e mor\u00ec martire prima di lui.\nGli Atti apocrifi di Pietro copti attribuiscono all'apostolo anche una figlia. L'autore della \"Passio\" dei santi Nereo e Achilleo (V-VI circa) la identifica con Santa Petronilla, una martire sepolta nelle catacombe di Domitilla, a causa di un'assonanza col nome dell'apostolo e inserisce nel suo racconto, oltre al citato episodio, un brano secondo cui la giovane, guarita dal suo male, chiesta in sposa dal nobile Flacco, mor\u00ec placidamente prima di accogliere la sua proposta di matrimonio. La tradizione indica il giorno della sua morte nel 31 maggio, data passata poi nel Martirologio Romano. Tuttavia S. Francesco di Sales afferma che \"S. Petronilla, come dimostrato da Baronio e Galonio, era la figlia spirituale di S. Pietro, non la sua vera figlia\".\nCondizione economica e culturale.\nI fratelli Pietro e Andrea vengono presentati nei vangeli, sin dalla loro prima chiamata, come pescatori e pi\u00f9 volte li ritroviamo con le barche sul lago di Galilea. Si sa anche che Giacomo e Giovanni di Zebedeo erano, secondo il Vangelo secondo Luca, soci di Simone e difatti saranno \"chiamati\" subito dopo gli amici. Emblematico in tal senso \u00e8 il noto episodio della pesca miracolosa, nel quale Pietro \u00e8 intento a ripulire le reti dopo una dura notte di lavoro senza alcun risultato. Anche dopo la Risurrezione, Ges\u00f9 apparve a Pietro e ad altri discepoli mentre pescavano nei pressi del lago di Tiberiade.\nDagli Atti degli apostoli emerge un altro aspetto importante della vita di Pietro: la sua condizione culturale. Arrestato con Giovanni e condotto in presenza del Sinedrio, l'apostolo rispose con saggezza al loro interrogatorio, lasciando meravigliati i due giudici che lo credevano senza istruzione e popolano. Pietro viene definito quindi \"\"agrammatos\" cio\u00e8 poco esperto delle Scritture, senza preparazione scolastica n\u00e9 tantomeno retorica, ma anche \"idiotes\"\", cio\u00e8 popolano, uomo degli strati pi\u00f9 bassi.\nBiografia.\nApostolo di Ges\u00f9.\nLa chiamata.\nCi\u00f2 che si definisce la vocazione degli apostoli pone notevoli problemi agli esegeti. Fu in Giudea, nel luogo dove si manifest\u00f2 il Battista, che, secondo Giovanni, andrebbe situata la prima chiamata, collocabile storicamente nei primi mesi del 28: due discepoli infatti, sentendo Giovanni Battista indicare Ges\u00f9 come l'Agnello di Dio, gli si avvicinarono e gli chiesero dove abitasse; quindi passarono la giornata con lui. Andrea, il fratello di Simone, era uno dei due discepoli e per primo egli avvert\u00ec suo fratello: \u201c\"Abbiamo trovato il Messia\"\u201d, e lo condusse da Ges\u00f9, il quale, \u201c\"fissando lo sguardo su di lui, disse: Tu sei Simone, il figlio di Giovanni: ti chiamerai Cefa\"\u201d, che vuol dire Pietro.\nPietro apostolo \u00e8 menzionato con il nome di \"Kephas\", non tradotto in ebraico e in lingua greca (\"\u039a\u03b7\u03c6\u1fb6\u03c3\"), anche in Galati 1:18, e in , riguardo all'annuncio della Resurrezione di Ges\u00f9.\nMatteo situa il nuovo nome dato a Simone in un diverso contesto, quello della \u201c'confessione di Cesarea\u201d e questa differenza nella tradizione sottolinea l'importanza che i primi cristiani davano al nome di Pietro, che non veniva usato come nome di persona nel loro ambiente.\nI Sinottici collocano le prime chiamate in riva al mare di Galilea, detto anche lago di Genesaret. Ges\u00f9 conosceva gi\u00e0 Simone e per predicare gli chiese di salire sulla sua barca, invitando poi i pescatori a raggiungere il largo e gettare le reti. Sebbene non avessero pescato nulla nel corso di tutta la notte, Simone obbed\u00ec con sollecitudine e ottenne una pesca miracolosa, cos\u00ec abbondante che fu necessario chiamare in aiuto un'altra barca. Sopraffatto, il futuro apostolo cadde ai piedi di Ges\u00f9 che gli annunci\u00f2 che da quel momento in poi sarebbe diventato pescatore d'uomini. La risposta dei primi discepoli fu di abnegazione assoluta: \u201c\"Tirate le barche a terra, lasciarono tutto e lo seguirono\"\u201d.\nSignificativo per la comprensione della personalit\u00e0 \u00e8 il fatto che Pietro si sia unito inizialmente ai discepoli del Battista, che predicava l'avvento di un Messia. Era un periodo storico in cui stava affiorando, in Galilea, una certa insofferenza nei confronti del dominatore romano, e l'idea di un Messia, inteso come capo anche spirituale, che fosse in grado di guidare una riscossa contro Roma, era piuttosto sentita. L'incontro con Ges\u00f9, dotato di un notevole carisma personale, nonch\u00e9 di doti taumaturgiche straordinarie e di un comportamento fuori dall'ordinario anche nei confronti delle regole sociali e religiose, dovette indubbiamente segnare un momento molto intenso nella sua vita.\nNel numero dei dodici.\nPietro risulta dai racconti evangelici, nei quali viene menzionato 114 volte con particolare riguardo prima degli altri apostoli, come un personaggio spontaneo nelle sue reazioni, impetuoso ma anche disposto a comprendere i propri errori e a imparare. Nel celebre episodio della \"camminata sulle acque\" Pietro corse incontro al maestro chiedendogli di poter fare lo stesso e imparando a sue spese, sprofondando fra le onde, che per compiere siffatti prodigi \u00e8 necessaria una fede totale.\nEgli, fra i dodici, \u00e8 anche il pi\u00f9 ardito nei suoi discorsi, e spesso parla e agisce a nome loro. All'inizio del ministero di Ges\u00f9, and\u00f2 a cercarlo quando il Maestro si era ritirato nella solitudine del deserto. In pi\u00f9 occasioni lo interrog\u00f2 a proposito delle parabole, implorando da lui una spiegazione o domandandogli a chi fossero destinate, se ai Dodici o alla folla. \u00c8 d'altronde da lui che gli esattori delle imposte si recarono per reclamare il tributo del Tempio. Pietro stava per comunicarlo a Ges\u00f9, che lo prevenne e gli dichiar\u00f2 che egli stesso era esentato dalla tassa, ma non voleva provocare scandali. Cos\u00ec Ges\u00f9 invi\u00f2 Pietro a pescare un pesce nella cui bocca venne trovato uno statere, ossia quattro dracme, che rappresentavano l'ammontare delle due tasse dovute: quella di Ges\u00f9 e quella di Pietro.\nQuando nella folla una donna tocc\u00f2 l'orlo del mantello di Ges\u00f9 nella speranza di essere guarita e il Maestro domand\u00f2: \u201c\"Chi mi ha toccato?\"\u201d, Pietro s'affrett\u00f2 a osservare che la folla lo stringeva da tutte le parti. Sempre Pietro domand\u00f2 a Ges\u00f9 sino a quali limiti ci si debba spingere nel perdonare: \u201c\"Fino a sette volte?\"\u201d, ricevendo come risposta: \"\"Settanta volte sette\".\nMentre si avvicinavano a Gerusalemme, Pietro interrog\u00f2 Ges\u00f9 sul fico che aveva maledetto e che l'indomani era stato effettivamente trovato seccato fin dalle radici. Ges\u00f9 si limit\u00f2 a rispondere: \u201c\"Abbiate fede in Dio\"\u201d. A Gerusalemme fu di nuovo Pietro a informarsi sulla ricompensa che attendeva in cielo coloro che, come lui, avevano lasciato tutto per seguire Ges\u00f9. In risposta promise: per questa vita, una famiglia spirituale e dopo la morte, la vita eterna. Davanti al tempio, dopo la predizione di Ges\u00f9 riguardo alla sua totale distruzione, Pietro convinse Andrea e i due figli di Zebedeo a tentare insieme di ottenere da Ges\u00f9 la data di questo avvenimento.\nDopo il discorso a Cafarnao sul pane di vita, a seguito del quale parecchi discepoli abbandonarono il maestro, quando Ges\u00f9 domand\u00f2 ai dodici se anche loro volevano andarsene, Pietro rispose a nome di tutti dicendo: \"Signore, da chi andremo? Solo tu hai parole di vita eterna\"\".\nTestimone della trasfigurazione.\nI Vangeli sinottici raccontano che Ges\u00f9 si allontan\u00f2 su un monte con Pietro, Giacomo e Giovanni. L\u00e0 cambi\u00f2 aspetto mostrandosi ai tre discepoli con uno straordinario splendore della persona e una stupefacente bianchezza delle vesti, e apparvero al suo fianco Mos\u00e8 ed Elia. Pietro prese la parola dicendo:\nMa Ges\u00f9 ignor\u00f2 il suggerimento e chiese di non riferire ad alcuno dell'episodio.\nLa confessione di fede e il primato.\nA Cesarea di Filippo, Ges\u00f9 interrog\u00f2 i suoi apostoli su quel che gli uomini dicevano di lui. Vennero varie risposte. Alla fine il Maestro domand\u00f2 loro: \u201cVoi chi dite che io sia?\u201d. Fu Simon Pietro che, primo tra i Dodici, espresse in termini umani la realt\u00e0 soprannaturale del Cristo: \u201cTu sei il figlio del Dio vivente!\u201d.\nGes\u00f9 in primo luogo proclama: \u201cE io ti dico: tu sei Pietro\". Il termine \u201c\"Chiesa\"\u201d, tanto frequente sotto la penna di Paolo, nei vangeli appare solo due volte e designa la nuova comunit\u00e0 che Ges\u00f9 stava per fondare e che egli presenta come una realt\u00e0 non solo stabile, ma anche indistruttibile. Essa \u00e8 \u201c\"edificata\"\u201d su Simone, che grazie a questo ruolo riceve il nome di Pietro.\nGes\u00f9 indica quindi i poteri conferiti a Simon Pietro: \u201cA te dar\u00f2 le chiavi del Regno dei cieli e tutto ci\u00f2 che legherai sulla terra sar\u00e0 legato nei cieli, e tutto ci\u00f2 che scioglierai sulla terra sar\u00e0 sciolto nei cieli\u201d. Il senso di questa immagine, nota alla Bibbia e all'Oriente del tempo, suggerisce l'incarico affidato a un unico personaggio di sorvegliare e amministrare la casa. Pietro \u00e8 da Ges\u00f9 nominato \"Primo ministro\" della sua Chiesa, della quale dovr\u00e0 governare non solamente la massa dei fedeli, ma gli stessi funzionari.\nIl potere di legare e di sciogliere implica il perdono dei peccati, \u00e8 questa una \u201cgrazia\u201d, ha indicato il Pontefice Benedetto XVI \u201cche toglie energia alle forze del caos e del male, ed \u00e8 nel cuore del mistero e del ministero della Chiesa\u201d, la quale \u201cnon \u00e8 una comunit\u00e0 di perfetti, ma di peccatori che si debbono riconoscere bisognosi dell\u2019amore di Dio e di essere purificati attraverso la Croce di Ges\u00f9 Cristo\u201d.\nInoltre esso comprende tutta un'attivit\u00e0 di decisione e di legislazione, nella dottrina come nella condotta pratica, che coincide con l'amministrazione della Chiesa in generale.\nI testi del Nuovo Testamento mostrano che Pietro aveva un ruolo privilegiato all'interno della cerchia degli apostoli. Su questo dato sono concordi tutte le confessioni cristiane. Diversa \u00e8 invece l'interpretazione ecclesiale e teologica di tale dato:\nDurante la Passione di Ges\u00f9.\nAnnuncio della passione e ultima cena.\nSubito dopo , Ges\u00f9 comunic\u00f2 ai suoi apostoli la prima rivelazione della passione che avrebbe dovuto subire. Pietro, prendendolo in disparte, protest\u00f2 contro questa prospettiva che gli sembrava improbabile dicendo: \"\"Dio te ne scampi, Signore; questo non ti accadr\u00e0 mai\". Ci\u00f2 gli attir\u00f2 un severo biasimo: colui che era appena stato consacrato capo della Chiesa si sent\u00ec chiamare \"Satana\", l'avversario, il tentatore, colui che vorrebbe far cadere il Cristo: \"Lungi da me, satana! Tu mi sei di scandalo, perch\u00e9 non pensi secondo Dio, ma secondo gli uomini\"\nCon Giovanni, Pietro \u00e8 chiamato ai preparativi del pranzo pasquale in cui Ges\u00f9 istitu\u00ec l'eucaristia. Giovanni e Luca situano in questa occasione l'annuncio del rinnegamento di Pietro che invece Matteo e Marco collocano un po' pi\u00f9 tardi, sulla via del Getsemani. Ges\u00f9 dichiar\u00f2 a Simone che Satana cercava in loro la sua preda, ma che egli avrebbe pregato per loro. Gli predisse che avrebbe rinnegato il suo Maestro, ancora prima che il gallo cantasse: la sincerit\u00e0 di Pietro era totale, ma la forza gli sarebbe venuta meno. Nondimeno Ges\u00f9 l'avrebbe riconfermato nel suo ruolo preminente per il sostegno della fede: \"Tu, una volta ravveduto, conferma i tuoi fratelli\" (). \u00c8 nel corso di quest'ultimo pasto che Ges\u00f9 annunci\u00f2 il tradimento di uno dei Dodici, e Pietro fece cenno a Giovanni, che era seduto accanto a Ges\u00f9: \"Di', chi \u00e8 colui a cui si riferisce?\"().\nIl Vangelo di Giovanni, che non descrive l'istituzione dell'eucaristia, riferisce un altro episodio verificatosi durante la cena. Ges\u00f9 s'interruppe per compiere delle funzioni normalmente lasciate a degli schiavi: lavare i piedi dei suoi ospiti. Stupefatto, Pietro protest\u00f2 con energia ma alla risposta di Cristo: \"Se non ti laver\u00f2, non avrai parte con me\" (), l'ardente apostolo, eccessivo nel consenso come lo era appena stato nel rifiuto, reclam\u00f2: \"Signore, non solo i piedi ma le mani e il capo\"().\nL'arresto di Ges\u00f9.\nRitiratosi nell'orto del Getsemani, Ges\u00f9 chiese a Pietro, Giovanni e Giacomo di mettersi in disparte con lui per pregare. Essi per\u00f2, sopraffatti dal sonno e dal vino della cena, caddero addormentati, ricevendo per ben tre volte il rimprovero del maestro che disse loro, e in particolare allo stesso Pietro: \"Cos\u00ec non siete stati capaci di vegliare un'ora sola con me? Vegliate e pregate, per non cadere in tentazione. Lo spirito \u00e8 pronto ma la carne \u00e8 debole\".\nTutti i Vangeli riportano che, al momento dell'arresto di Ges\u00f9, uno di quelli che stava con lui tagli\u00f2 con la spada un orecchio al servo del sommo sacerdote di nome Malco (). Il Vangelo secondo Giovanni lo identifica in Simone Cefa; Ges\u00f9 rimprovera il discepolo, dicendo di riporre la spada perch\u00e9 deve bere il suo calice.\nIl triplice rinnegamento.\nDurante il processo religioso di Ges\u00f9, Pietro, seguito secondo Giovanni da un altro discepolo innominato riusc\u00ec a intrufolarsi all'interno del cortile della casa del sommo sacerdote. L'apostolo innominato infatti, da molti riconosciuto nello stesso Giovanni, era noto in quell'ambiente e riusc\u00ec a entrare insieme a Pietro, che venne per\u00f2 riconosciuto da una serva (su questo concordano tutti e quattro i Vangeli. Giovanni sottolinea che la donna era la portinaia), la quale dichiar\u00f2 davanti a tutti che il nuovo arrivato era uno dei discepoli di Ges\u00f9. Il pescatore di Cafarnao, sicuro di essere stato scoperto, giur\u00f2 pubblicamente di non conoscerlo. Recatosi nell'atrio dove, come testimoniano Luca e Giovanni, era stato acceso un fuoco dalle guardie e dai servitori del sommo sacerdote, Pietro venne nuovamente riconosciuto, questa volta da un'altra serva, ma neg\u00f2 di nuovo la sua appartenenza al seguito del maestro.\nPi\u00f9 tardi Pietro venne nuovamente riconosciuto dalla gente intorno al fuoco, a causa del suo accento che lo identificava come appartenente alla cerchia dei galilei. Uno di essi, secondo il resoconto di Giovanni, era stato perfino presente al momento dell'arresto e l'aveva riconosciuto come colui che aveva ferito all'orecchio Malco. Senza via d'uscita, Pietro rinneg\u00f2 una terza volta il Maestro. Sentito nello stesso istante il canto del gallo (due volte in Marco), ricordandosi le predizioni di Ges\u00f9 (che secondo Luca egli incontr\u00f2 subito dopo) riguardo al suo tradimento, l'apostolo fugg\u00ec via piangendo amaramente, fatto che \u00e8 testimoniato allo stesso modo nei tre vangeli sinottici.\nDurante le apparizioni del risorto.\nDopo il triplice rinnegamento, i Vangeli abbandonano la figura di Pietro e non ci riportano ci\u00f2 che egli fece durante la passione del Maestro. Lo ritroviamo soltanto la mattina di Pasqua: avvertito da Maria Maddalena che il corpo di Ges\u00f9 era scomparso, Pietro corse al sepolcro con il discepolo che Ges\u00f9 amava e l\u00ec trov\u00f2 soltanto le bende di lino e il sudario che avevano avvolto il cadavere. Il Vangelo di Luca e la lettera di San Paolo ai Corinzi narrano che Pietro fu tra i primi ai quali Ges\u00f9 risorto apparve.. In seguito anche lui condivise con i compagni le apparizioni nel Cenacolo e sul mare di Galilea.\nSecondo il vangelo di Giovanni, Pietro e altri sette apostoli, passato il tempo delle apparizioni del risorto, tornarono sul lago di Tiberiade alle loro mansioni di pescatore. Un mattino, mentre albeggiava, dopo una notte passata insonne e senza aver preso nulla, videro un uomo a riva che consigli\u00f2 loro di gettare le reti dalla parte destra della barca. Seguendo i consigli dello sconosciuto essi presero una moltitudine di pesci; riconoscendo dunque in lui il maestro, Pietro si gett\u00f2 in mare verso Ges\u00f9. Quando tutti furono tornati a terra, Ges\u00f9 li invit\u00f2 ad arrostire i loro pesci e a dividere con lui il pasto, quindi si rivolse direttamente a Pietro e per tre volte gli chiese: \"Simone di Giovanni mi vuoi bene?\".\"\nLa ripetizione della stessa domanda sconcert\u00f2 l'apostolo, il quale insistette, e la terza volta, con una toccante umilt\u00e0 disse: \"\"Signore, tu sai tutto; tu sai che ti voglio bene\". La triplice protesta, secondo l'esegesi cristiana, serviva da contrapposizione al triplice rinnegamento nella tragica notte dell'arresto in casa di Caifa. Pietro si sent\u00ec quindi predire in parole velate il martirio che lo attendeva in et\u00e0 avanzata. Dopo di che Ges\u00f9 lo invit\u00f2 a seguirlo, e vedendo che anche il discepolo amato seguiva le loro orme, Pietro interrog\u00f2 Ges\u00f9 sul destino di costui, ma la risposta fu alquanto enigmatica.\nNel luogo di questa apparizione vi \u00e8 oggi una cappella in basalto detta \"il Primato di Pietro\", che si erge su di uno scoglio a strapiombo sul lago, accessibile per il tramite di una scala scolpita nella roccia, che scende sino a una caletta. Eteria, una pellegrina proveniente dalla Spagna, che riferisce del suo viaggio nei luoghi santi in una cronaca risalente alla fine del IV secolo, cita \"la scala dove stava il Signore\". La cappella attuale, che risale al 1935, ha sostituito un antico santuario, spesso riedificato dopo il passaggio di Eteria, e che si chiam\u00f2 a lungo \"la chiesa dei dodici apostoli\"\", perch\u00e9 si supponeva che Cristo vi avesse battezzato i suoi discepoli.\nPredicazione del Vangelo.\nLa Pentecoste.\nSin dai giorni immediatamente successivi all'ascensione di Ges\u00f9, Pietro assunse il comando del piccolo gruppo degli apostoli. Ricordando il tradimento e la morte di Giuda, egli provvide alla sostituzione del traditore con un uomo che sarebbe divenuto, con gli undici, testimone della Risurrezione, eleggendo cos\u00ec tramite sorteggio un tale chiamato Mattia.\nIl discorso di Pietro, immediatamente successivo alla discesa dello Spirito Santo sugli apostoli, comincia con una lunga citazione dal profeta Gioele con cui spiegare alla folla stupefatta il miracolo per il quale i dodici parlavano in tutte le lingue della terra: \u201c\"Io effonder\u00f2 il mio Spirito sopra ogni uomo e diverranno profeti i vostri figli e le vostre figlie; i vostri anziani faranno sogni e i vostri giovani avranno visioni... Chiunque invocher\u00e0 il nome del Signore sar\u00e0 salvato\"\u201d.\nPietro applic\u00f2 al Cristo l'ultima frase della profezia e collegando immediatamente la morte e Pasqua, la sua Ascensione e l'effusione dello Spirito alla quale hanno assistito, egli dichiar\u00f2 che Ges\u00f9 era salito al cielo, e che aveva effuso lo Spirito come gli astanti stessi potevano vedere. Pietro consigli\u00f2 dunque loro di pentirsi e farsi battezzare in nome di Cristo. Molti compresero che avendo partecipato alla crocifissione dovevano riparare, accettare la penitenza e il battesimo tanto che quel giorno vi furono tremila conversioni.\nA questa prima predicazione segu\u00ec il primo miracolo dell'apostolo: nel nome di Ges\u00f9, Pietro restitu\u00ec la salute a uno storpio che chiedeva l'elemosina. Poich\u00e9 l'evento suscit\u00f2 un grande concorso di popolo, Pietro da questo segno trasse profitto per annunciare la buona novella dichiarando che era stata la fede in Ges\u00f9 ed essa sola, ad aver guarito lo zoppo. Anche qui Pietro invit\u00f2 al pentimento e alla conversione, sottolineando per gli Ebrei che lo ascoltavano che Ges\u00f9 era il compimento della promessa fatta ad Abramo e degli oracoli dei profeti. Questa nuova ondata cont\u00f2 circa cinquemila convertiti. (cf. Atti degli Apostoli, capitolo 3)\nPrimo arresto.\nMentre Pietro parlava al popolo, con Giovanni al suo fianco, fu arrestato dai sacerdoti e dai sadducei: vennero entrambi gettati in prigione perch\u00e9 era gi\u00e0 tardi e sarebbero stati convocati davanti al Sinedrio solo l'indomani. Pietro allora, forte della sua fede, proclam\u00f2 ancora che aveva guarito il paralitico solo nel nome di Ges\u00f9. I sinedriti ne furono sconcertati: ritenevano Pietro e Giovanni uomini semplici, ma vedendo con quale autorit\u00e0 Pietro sapesse parlare restarono attoniti e pi\u00f9 ancora li sorprese la presenza, inconfutabile, del miracolato. Essi decisero semplicemente di vietare a Pietro e Giovanni di prendere la parola e di insegnare in nome di Ges\u00f9, ma i due apostoli rifiutarono di obbedire. Esaurito ogni argomento e sentendosi impotenti davanti all'entusiasmo che si scatenava intorno al taumaturgo, i sinedriti lasciarono andare gli apostoli. (cf. Atti degli Apostoli 4,1-31)\nDal secondo al terzo arresto.\nGli Atti sottolineano come intanto i segni e i miracoli si moltiplicavano. Anania e sua moglie Saffira, che avevano mentito ai cristiani, furono smascherati da Pietro e caddero morti ai suoi piedi. La folla si accalcava intorno agli apostoli come un tempo in Galilea intorno al Maestro. I malati venivano portati lungo la via dove passava Pietro affinch\u00e9 \u201c\"anche solo la sua ombra coprisse qualcuno di loro\"\u201d. (cf. Atti degli Apostoli 5,1-16)\nL'ira del sommo sacerdote e dei sadducei si manifest\u00f2 allora di nuovo: ci\u00f2 che non avevano saputo ottenere con la persuasione lo avrebbero imposto con la forza, e Pietro e Giovanni vennero nuovamente arrestati. Ma, secondo le Scritture, un angelo li liber\u00f2 durante la notte. Quando i loro persecutori li vollero convocare per interrogarli, appreso che i prigionieri erano nel Tempio, intenti a insegnare, li fecero ricondurre davanti a loro, ma, adirati per la tranquilla ostinazione dei due apostoli, furono calmati solo dall'intervento di Gamaliele. (cf. Atti degli Apostoli 5,17-42)\nVenuti a sapere che la Samaria contava ormai molti cristiani, grazie alla predicazione del diacono Filippo, gli apostoli mandarono ai nuovi convertiti Pietro e Giovanni, che erano autorizzati a imporre le mani, perch\u00e9 ricevessero lo Spirito Santo. Tra loro vi era Simon Mago (il cui nome sar\u00e0 legato al peccato di \u201c\"simonia\"\u201d o commercio dei sacramenti), al quale Pietro fece comprendere che il denaro non avrebbe mai potuto acquistare il potere d'invocare lo Spirito Santo. (Atti degli Apostoli 8,1-25)\nDopo la sosta in Samaria, Pietro fece ritorno alla pianura costiera. A Lidda guar\u00ec Enea, un paralitico; a Giaffa risuscit\u00f2 una discepola di nome Tabita. I due prodigi guadagnarono alla fede molti abitanti delle due citt\u00e0. A Giaffa, Pietro abitava presso un conciatore di pelli. Mentre si trovava l\u00ec ebbe il privilegio di una visione: vide una grande tovaglia su cui si trovavano in gran quantit\u00e0 alimenti che la Legge di Mos\u00e8 dichiarava impuri. Pietro venne invitato a mangiarli, e alle sue proteste una voce gli disse: \u201c\"Ci\u00f2 che Dio ha purificato tu non chiamarlo pi\u00f9 profano\"\u201d.\nPoco dopo Pietro fu chiamato presso un pagano, il centurione Cornelio, che a sua volta era stato spinto da una visione a convocarlo. E mentre Pietro gli parlava, lo Spirito Santo cal\u00f2 sul centurione e sui suoi compagni, come in una nuova Pentecoste.\nNel frattempo Erode Agrippa I aveva cominciato una persecuzione contro i cristiani e fatto giustiziare Giacomo, fratello di Giovanni, che fu dunque il primo degli apostoli a subire il martirio. Essendosi cos\u00ec attirato il favore dei Sinedriti, Erode decise di fare arrestare anche Pietro, ma nuovamente un angelo apparve in carcere e svegli\u00f2 il prigioniero, che obbed\u00ec come in sogno ai suoi ordini risvegliandosi soltanto quando fu fuori dalla prigione. Si rec\u00f2 allora alla casa di Maria, madre di Marco, dov'era radunato un certo numero di fedeli in preghiera e costoro stentarono a credere ai loro occhi. Lo stupore e la confusione furono ancora pi\u00f9 grandi nel campo di Erode, il quale fece imprigionare i carcerieri, in conformit\u00e0 con l'usanza del tempo per cui le guardie che lasciavano evadere un prigioniero incorrevano nella sua stessa pena.\nL'incidente d'Antiochia.\nDopo questa liberazione miracolosa, gli Atti degli Apostoli si limitano ad annotare che Pietro usc\u00ec e si incammin\u00f2 verso un altro luogo. Il Nuovo Testamento tace su questa parte della vita dell'apostolo. Per taluni l'\u201c\"altro luogo\"\u201d sarebbe Roma, dove Pietro avrebbe cercato rifugio durante la persecuzione di Erode Agrippa, nel 44; per altri, Antiochia, dove egli avrebbe soggiornato e dove si scontr\u00f2 a quel tempo con Paolo, in un \"incidente\" che questi riferisce nel secondo capitolo dell'epistola ai Galati: fino a quel momento Pietro frequentava i pagani e mangiava con loro, ma all'arrivo di alcuni giudei, provenienti da Gerusalemme, per timore si allontan\u00f2 da loro e si attenne alle prescrizioni mosaiche. Paolo gliene mosse vivo rimprovero poich\u00e9 questo atteggiamento era contrario al pensiero cristiano, pur rendendogli omaggio come capo del gruppo apostolico.\nGli Atti degli apostoli li collocano insieme a Gerusalemme al tempo del primo concilio della giovane Chiesa nel 49-50. La questione del centurione Cornelio, il primo non circonciso (e quindi considerato impuro dall'ebraismo) a entrare nella comunit\u00e0 dei cristiani, aveva suscitato diverse polemiche tra le varie chiese, che all'epoca erano ancora abbastanza autonome. La posta in gioco era fondamentale: per l'accesso alla nuova fede era sufficiente il battesimo o era necessario il prerequisito della circoncisione? In termini pi\u00f9 generali (e tutt'altro che trascurabili): il cristianesimo poteva aprirsi all'ecumene o doveva rimanere un destino eventualmente limitato ai soli Ebrei?\nI cristiani di origine ebraica di Antiochia sollevarono animatamente la questione, e investirono Paolo e Barnaba dell'incarico di rappresentare le loro istanze a Gerusalemme, nell'incontro con Pietro, fautore invece della tesi ecumenica, che prevedeva l'universalit\u00e0 della vocazione cristiana per un'indifferenziata dispensa della grazia; evidente in ci\u00f2 l'esperienza del centurione Cornelio.\nCome linea di mediazione, i cristiani della chiesa di Gerusalemme ammettevano l'accesso dei pagani, purch\u00e9 preventivamente passassero per la fase della conversione alla legge di Mos\u00e8. La linea di Pietro prevalse decisamente, solo attenuata e mediata da Giacomo che, essendo il responsabile della chiesa cristiana di Gerusalemme, era a pi\u00f9 stretto contatto con gli ambienti ebraici: accesso anche ai pagani purch\u00e9 si adeguassero a quelle norme e condizioni delle leggi ebraiche riconosciute e applicate anche dai cristiani-giudaici (non cibarsi della carne offerta nei sacrifici, divieto di matrimonio fra parenti, non mangiare animali morti per soffocamento, ecc.).\nLa decisione orient\u00f2 l'intero avvenire della Chiesa, poich\u00e9 ormai giudei e gentili avrebbero avuto gli stessi, identici diritti.\nIl concilio di Gerusalemme \u00e8 l'ultima apparizione di Pietro nel libro degli Atti. Egli era il portavoce dei discepoli e la comunit\u00e0 primitiva appare fondata su di lui; ma il prestigio di Giacomo a Gerusalemme and\u00f2 aumentando e, al tempo dell'ultimo viaggio di Paolo a Gerusalemme, Giacomo \u00e8 il solo citato. \u00c8 probabile che l'apostolo Pietro si sia recato a questo punto ad Antiochia e vi abbia soggiornato circa sette anni; \u00e8 infatti considerato il fondatore della Chiesa di Antiochia.\nLa missione petrina.\nUna tradizione del II secolo, confermata anche da Girolamo e da tutta la letteratura patristica cristiana, considera infatti l'apostolo il primo capo della comunit\u00e0 cristiana di Antiochia (non vescovo in quanto tale carica era inesistente all'epoca), tanto che gi\u00e0 nei primi secoli la Chiesa romana celebrava il 22 febbraio la festa della Cattedra di San Pietro, la cui denominazione completa era appunto: \"Natalis cathedrae sancti Petri apostoli qua sedit apud Antiochiam\".. La circostanza \u00e8 coerente anche perch\u00e9 nella prima met\u00e0 del I secolo la Provincia Siriana era il centro della nascente religione cristiana, come \u00e8 dimostrato dalla contemporanea presenza di Saulo a Damasco e di Giacomo a Gerusalemme. La prima epistola di Pietro \u00e8 indirizzata a cinque Chiese dell'Asia Minore, il che conferma la sua opera evangelizzatrice della regione medio orientale.\nProbabilmente si rec\u00f2 anche a Corinto, poich\u00e9 Paolo vi segnal\u00f2 dei \"partigiani di Pietro\". Anche in questo caso una testimonianza del II secolo li individua entrambi come fondatori della chiesa locale. Le tradizioni agiografiche parlano di un successivo e definitivo viaggio verso Roma. In questo caso, l'Apostolo lo si considera sbarcato sulle coste pugliesi, seguendo le antiche rotte romane. Le citt\u00e0 nella Puglia che vantano la fondazione petrina delle proprie diocesi sono Otranto, Leuca, Taranto e Lucera. Prima di raggiungere Roma, Pietro avrebbe ordinato il giovane diacono Cesario a Terracina.\nA Roma.\n\u00c8 probabile che Pietro abbia predicato anche a Roma: Papia vescovo di Gerapoli, citato da Eusebio, testimonia che Pietro predic\u00f2 a Roma all'inizio del regno di Claudio (42), e che i suoi ascoltatori chiesero a Marco che mettesse per iscritto gli insegnamenti che avevano ascoltato a voce. Eusebio aggiunge che l'episodio \u00e8 raccontato da Clemente Alessandrino nel VI libro delle Ipotiposi. Anche Ireneo ricorda che Matteo aveva scritto il suo vangelo mentre Pietro e Paolo evangelizzavano Roma. Ulteriori documenti che riferiscono gli avvenimenti succedutisi dall'arrivo di Pietro nella citt\u00e0 eterna fino al suo martirio sono nei testi apocrifi, denominati \"Atti di Pietro\" (composti in greco nella seconda met\u00e0 del II secolo), di contenuto abbastanza favolistico e senza dubbio poco fedeli alla realt\u00e0: testimonianza comunque di una devozione molto antica che vedeva in Pietro il padre evangelizzatore della citt\u00e0 eterna.\nSecondo Lattanzio Pietro and\u00f2 a Roma quando gi\u00e0 Nerone era salito al trono, dunque dopo il 54. Ma quel che stupisce \u00e8 la mancanza di riferimenti a Pietro negli Atti degli apostoli (che narrano anche la permanenza di Paolo a Roma) e nelle lettere ai Colossesi e a Filemone, nelle quali Paolo ringrazia i compagni che lo sostengono a Roma.\nAntiche tradizioni lo fanno ospite nella casa del senatore Pudente (sulla quale oggi sorge la Basilica di Santa Pudenziana sua figlia, dove \u00e8 conservata la tavola sulla quale l'apostolo avrebbe celebrato l'eucaristia) e nella casa, sull'Aventino, di Aquila e Priscilla (sui cui resti \u00e8 stata edificata la chiesa di Santa Prisca). Anche l'attuale basilica di San Sebastiano fu venerata da tempi antichissimi come \"Domus Petri\", e un'iscrizione del papa Damaso all'interno della chiesa attesterebbe che l\u00ec abitarono Pietro e Paolo. Ugualmente la basilica di Santa Maria in Via Lata sorgerebbe proprio dove vi era una casa in cui abitarono Pietro, Paolo e Luca, che qui scrisse gli Atti degli apostoli. Si ricorda poi la localit\u00e0 \"ad nymphas sancti Petri\", sulla via Nomentana, presso il cimitero dell'Ostriano, dove secondo la tradizione l'apostolo battezzava i fedeli.\nA Roma ebbe fine, secondo antiche tradizioni, lo scontro fra Pietro e il mago Simone di cui parlano anche Eusebio di Cesarea e Giustino.\nLa disputa con Simon Mago.\nSecondo la loro testimonianza questi era giunto a Roma al tempo di Claudio e Pietro l'aveva seguito proprio per confutare le sue teorie. Giustino fu il primo a parlare di una statua in onore a Simon Mago, durante il regno di Claudio (41-54 d.C.), con l'iscrizione \"Simoni deo sancto\" (\"Apol. I, 26 e 56)\". Ireneo, Tertulliano, Eusebio e altri scrittori dipendono da lui. Negli Atti di Pietro viene detto che fu lo stesso Simon Mago a persuadere l'erezione di una statua con l'iscrizione \"A Simone, novello Dio\" (cap. 7). Nel 1574, nell'isola Tiberina e precisamente tra i due ponti, si \u00e8 trovato un piedistallo conservato ora in Vaticano nella \"Galleria Lapidaria\" con l'iscrizione seguente: \"Semoni Deo Sancto Fidio sacrum\". L'errore dell'apologeta Giustino sembra evidente, poich\u00e9 nel caso del piedistallo la divinit\u00e0 in questione (\"Semoni\") \u00e8 un antico nume sabino . Eusebio sottolinea inoltre che Simone era noto per la sua vita immorale, famoso per i prodigi della sua magia, che gli conquistarono la fama del popolo che edific\u00f2 in suo onore perfino una statua su cui era inciso \"\"Semoni Deo Sancto\". Ancora oggi nella chiesa di Santa Francesca Romana si conserva una pietra con i solchi di due ginocchia, secondo la tradizione, quella su cui Pietro si inginocchi\u00f2 pregando il Maestro di fermare gli incantesimi dell'avversario, che in effetti dovette abbandonare Roma e mor\u00ec poco dopo: molti dei suoi seguaci, riconosciuta la superiorit\u00e0 del Dio annunciato da Pietro, si convertirono.\nSecondo le \"Omelie di san Clemente\" Pietro ebbe pi\u00f9 d'una volta discussioni pubbliche col mago Simone di Samaria, che insegnava dottrine spiritualiste mescolate con la mitologia greca e compiva stupefacenti prodigi con i quali conquistava l'attenzione della folla. A Cesarea, dopo il concilio di Gerusalemme, in uno di questi scontri il mago, ostacolato dalle predicazioni dell'apostolo, prefer\u00ec fuggire a Tiro. Pietro lo segu\u00ec, cos\u00ec da confermare nella fede i cristiani ingannati dal falso profeta, e raggiunse Tiro, Sidone e l'odierna Beirut, dove guar\u00ec parecchi malati e stabil\u00ec vescovi a capo delle comunit\u00e0. La tappa successiva fu Tripoli. Dopo tre mesi passati l\u00ec, l'apostolo si trasfer\u00ec ad Antiochia, all'incirca nell'anno 52.\nSecondo gli Atti di Pietro, invece, l'apostolo fu costretto a partire da Gerusalemme per dirigersi a Roma a causa di Simon Mago, che aveva causato una terribile defezione nella comunit\u00e0 cristiana dell'Urbe; questi infatti dichiarava di essere figlio di Dio grazie ai suoi poteri magici, attirando le attenzioni sia del popolo sia dello stesso Nerone. Recatosi dunque nel porto di Cesarea marittima, Pietro sal\u00ec sopra una nave e cominci\u00f2 il suo viaggio. Durante il tragitto convert\u00ec uno dei marinai, Teone, al cristianesimo, battezzandolo durante una breve sosta, prima di sbarcare a Pozzuoli.\nA Roma Pietro venne ospitato da uno dei fedelissimi di Paolo, il presbitero Narcisso il quale gli rivel\u00f2 che Simon Mago dimorava presso il senatore Marcello, che era divenuto uno dei suoi fedeli accoliti. Recatosi nel palazzo del senatore, Pietro con uno stratagemma miracoloso ne ottenne la conversione: Marcello rinneg\u00f2 il suo passato di adepto del mago, per il quale aveva persino fatto erigere una statua.\nLa successiva sfida fra Simon Mago e Pietro si risolse decisamente a favore di quest'ultimo, che comp\u00ec il miracolo della resurrezione del figlio di una matrona. Un secondo scontro vide la definitiva fuga e la morte in esilio di Simone.\nGli Atti di Pietro continuano raccontando come, a seguito dello scontro con Simon Mago, l'apostolo fosse riuscito a conquistarsi molti proseliti che decisero di convertirsi al cristianesimo e farsi battezzare. Fra i catecumeni vi erano parecchie donne, fra le quali spiccavano Santippe, moglie del nobile Albino, e le quattro concubine del prefetto Agrippa. Esse avevano preferito abbandonare i loro amanti e seguire l'insegnamento cristiano attraverso l'astinenza sessuale. Agrippa e gli altri mariti, decisi a ricondurre nei propri talami le mogli, ordirono una congiura contro Pietro che, avvertito da Santippe, prefer\u00ec fuggire piuttosto che essere ucciso. Durante la fuga, mentre si trovava sulla via Appia, gli venne incontro Ges\u00f9, portando con s\u00e9 la sua croce. Quando l'apostolo chiese al maestro: \"Domine, quo vadis?\"\" (Signore, dove vai?), questi rispose: \"Vado a Roma per farmi crocifiggere un'altra volta\". Sicuro che ormai la sua ora era segnata, Pietro prefer\u00ec tornare a Roma per esservi crocifisso al posto del Maestro. Lungo la Via Appia, nei pressi delle catacombe di San Callisto, si trova oggi la piccola chiesa del Domine quo vadis, che ricorda l'evento.\nBench\u00e9 non vi sia nulla di improbabile nel pensare che l'apostolo avesse deciso di fuggire via da Roma prima del martirio, \u00e8 senza dubbio frutto di tradizione leggendaria il racconto di Santippe e della congiura dei mariti poich\u00e9 \u00e8 ben noto agli studiosi che, se Pietro mor\u00ec realmente a Roma, fu vittima delle persecuzioni anti-cristiane volute da Nerone e non di certo di un complotto voluto da amanti smaniosi.\nArresto e martirio.\nPietro venne dunque arrestato a seguito della persecuzione neroniana e secondo antiche tradizioni rinchiuso, con Paolo, all'interno del carcere Mamertino (su cui poi sorse la chiesa di San Pietro in Carcere) dove i due carcerieri, destinati a diventare i santi Processo e Martiniano, vedendo i miracoli operati dai due apostoli, chiesero il battesimo. Allora Pietro, con un segno di croce verso la Rupe Tarpea, riusc\u00ec a farne scaturire dell'acqua e con essa battezz\u00f2 i due carcerieri che subito dopo aprirono loro le porte per invitarli alla fuga, venendo per\u00f2 scoperti e giustiziati.\nLa leggenda non sembra per\u00f2 fondata, perch\u00e9 il carcere Mamertino era destinato a prigionieri che si dovevano custodire con attenzione (basti pensare a Giugurta e Vercingetorige) e non certo a un uomo come l'apostolo, uno dei tanti immigrati nella capitale dell'Impero, a meno che Nerone non lo ritenesse talmente pericoloso da scatenare una rivolta negli ambienti della comunit\u00e0 cristiana. Bench\u00e9 non esistano prove certe della permanenza dei due nel carcere, la tradizione \u00e8 comunque molto antica e la trasformazione del carcere in chiesa si fa risalire al IV secolo per volere di papa Silvestro I.\nFuggito dal carcere, Pietro si diresse verso la via Appia, ferito per la stretta delle catene. Nei pressi delle terme di Caracalla secondo la tradizione avrebbe perso la fascia che gli stringeva una gamba, oggi custodita nella chiesa dei Santi Nereo e Achilleo, detta appunto \"in fasciola\". Anche in questa versione ricorre l'episodio, gi\u00e0 riportato, relativo all'incontro lungo la via Appia con il Maestro, che lo invit\u00f2 a tornare a Roma per morirvi martire.\nCatturato nuovamente dai soldati dell'imperatore venne crocifisso, secondo la tradizione trasmessa da Girolamo, Tertulliano, Eusebio e Origene, a testa in gi\u00f9 per sua stessa richiesta fra il 64, anno dell'incendio di Roma e dell'inizio della persecuzione anti-cristiana di Nerone, e il 67, bench\u00e9 l'autenticit\u00e0 di tale evento sia ancora oggi fonte di grande dibattito fra gli studiosi della Bibbia, di matrice storico-critica.\nUn punto controverso \u00e8 poi la questione se Pietro e Paolo siano stati martirizzati nello stesso giorno e nello stesso anno. Il Martirologio Romano, i Sinassari delle Chiese orientali, nonch\u00e9 il Decretum Gelasianum del V secolo affermano: \u00abNon in un giorno diverso, come vanno blaterando gli eretici, ma nello stesso tempo e nello stesso giorno Paolo fu con Pietro coronato di morte gloriosa nella citt\u00e0 di Roma sotto l'imperatore Nerone\u00bb, fissandone quindi la data al 29 giugno 67.\nLa tradizione sulla presenza e martirio di Pietro a Roma \u00e8 abbastanza ben radicata; a questo si aggiunge il fatto che nessun'altra Chiesa ha rivendicato la morte di Pietro. Tuttavia, si \u00e8 osservato che la tradizione appare in forma scritta solo alla fine del II secolo, e l'identificazione di Pietro come primo vescovo di Roma compare nella letteratura solo all'inizio del III secolo; inoltre n\u00e9 Clemente (96 d.C.) n\u00e9 Ignazio di Antiochia (circa 100 d.C.) confermano esplicitamente il martirio di Pietro a Roma, anche se la cosa potrebbe spiegarsi con il fatto che la cosa era nota a tutti.\nA sostegno della presenza di Pietro a Roma si pronunciano anche importanti storici di area protestante; tra questi il teologo e storico protestante Adolf von Harnack che si espresse con queste parole: \"Il martirio di S. Pietro a Roma \u00e8 stato negato dai tendenziosi pregiudizi protestanti e in seguito dai preconcetti dei critici partigiani... Non vi \u00e8 studioso che attualmente esiti a riconoscere che questo fu un errore\". Anche il teologo luterano e storico Oscar Cullmann, pur negando il concetto di successione apostolica, non nega che Pietro sia stato a Roma e l\u00ec sia stato martirizzato.\nTestimonianze letterarie sulla presenza a Roma e sulla morte di Pietro.\nIn un passo del Vangelo secondo Giovanni (I secolo d.C.) Ges\u00f9 si rivolge a Pietro dicendogli\ne successivamente compare l'inciso:\nSi pu\u00f2 supporre quindi che l'evangelista, e anche i lettori a cui egli si rivolgeva, conoscessero alcuni dettagli della morte di Pietro.\nLa Prima lettera di Pietro si conclude con:\nPietro dichiara di trovarsi presso la chiesa di \"Babilonia\". Su questo punto esistono due posizioni molto chiare: da un lato tutta la letteratura e tradizione cristiana che sostiene che per Babilonia si deve intendere Roma, e la posizione degli storici non cattolici, prevalentemente evangelici litteralisti-fondamentalisiti, che intendono Babilonia o Babilonide in senso letterale.\nVa ricordato che Pietro fu non il vescovo, carica inesistente all'epoca, ma il capo spirituale della comunit\u00e0 cristiana di Antiochia, che non solo era la terza citt\u00e0 dell'Impero Romano, ma era anche situata nella Grande Siria che fu la sede della nascita e dello sviluppo delle prime comunit\u00e0 cristiane. Anche Saulo, come \u00e8 noto, si convert\u00ec e cominci\u00f2 la predicazione a Damasco. Il riferimento porterebbe quindi semplicemente alla Nuova Babilonia (Seleucia) lungo le rive del Tigri, oppure alla Babilonide, cio\u00e8 alla zona tra Tigri ed Eufrate, zone della predicazione di Pietro. Le due posizioni sono chiaramente inconciliabili.\nC'\u00e8 da dire che Pietro indirizz\u00f2 la sua Prima lettera ai cristiani del Ponto, della Galazia, della Cappadocia, dell'Asia e della Bitinia \"letterali\" quindi si potrebbe concludere che anche Babilonia doveva essere letterale. Inoltre l'apostolo Paolo afferma che a Pietro era stata affidata 'l'evangelizzazione dei circoncisi' ebrei (Galati 2:7) e l\"'Encyclopaedia Judaica\" menziona le grandi accademie rabbiniche di Babilonia.\nD'altro canto, la letteratura cristiana punta a dimostrare il primato di Pietro, nei suoi ultimi anni di vita, a Roma. Eusebio di Cesarea accenna ad esempio alla testimonianza del vescovo Papia di Ierapoli e Clemente di Alessandria secondo i quali Marco scrisse il suo Vangelo a Roma su richiesta dei cristiani di quella citt\u00e0, che desideravano una testimonianza scritta degli insegnamenti di Pietro e dei suoi discepoli; questa notizia \u00e8 confermata da Ireneo di Lione. Sulla base di queste testimonianze Eusebio dichiar\u00f2 che Pietro si rivolgeva a Roma con il nome figurato di Babilonia nella sua prima lettera (1 Pt 5, 13).Uno dei motivi per cui Pietro non avrebbe scritto in tutte le sue lettere il nome di Roma, potrebbe essere che dopo la sua liberazione miracolosa narrata negli Atti degli Apostoli e la fuga da Gerusalemme, egli era per le autorit\u00e0 un latitante ricercato; ma non mancano altre spiegazioni, come l'uso di crittogrammi tipicamente giudaici per Roma, come l'antico toponimo \"Babilonia\".\nNella prima lettera di Clemente (95-97 circa), attribuita a Clemente di Roma si trova scritto:\nSono poi menzionati Paolo e altri, dichiarando che essi patirono il martirio \"presso di noi\", ovvero tra i Romani, espressione che \u00e8 chiarita dal capitolo IV. In questa lettera ci si riferisce a quella che fu poi interpretata come la prima persecuzione dei cristiani dopo il grande incendio di Roma, sotto l'imperatore Nerone, collocando quindi la morte di Pietro in quell'epoca.\nNella sua lettera scritta all'inizio del II secolo, prima del 107, il vescovo Ignazio di Antiochia cerca di dissuadere i cristiani di Roma dall'intercessione in suo favore, con la quale avrebbero potuto evitarne la condanna a morte, dichiarando:\nIl vescovo Dionigi di Corinto nella sua lettera alla Chiesa romana durante il pontificato di papa Sotero (165-174) scrive che:\nIreneo di Lione, che trascorse del tempo a Roma poco dopo la met\u00e0 del II secolo prima di recarsi a Lione, descrive la chiesa di Roma come\nCita quindi la nota attivit\u00e0 apostolica di Pietro e Paolo a Roma per usarla come prova della tradizione.\nClemente di Alessandria dichiara che:\nTertulliano fa spesso riferimento alla predicazione di Pietro e Paolo a Roma:\nRiferendosi al passo del Vangelo descritto precedentemente (Giovanni ):\nPer illustrare il fatto che non \u00e8 importante con quale acqua si amministri il battesimo, scrive che non c'\u00e8\ne contro Marcione si riferisce alla testimonianza dei cristiani romani:\nSan Girolamo nel \"De viris illustribus\", basandosi su fonti pi\u00f9 antiche, soprattutto Eusebio di Cesarea, scrive:\nTestimonianze archeologiche.\nLa tomba e i resti di Pietro.\nIn mancanza di testimonianze documentarie certe sulla data della morte di Pietro, la tradizione l'ha fissata al 29 giugno. Si tratta, secondo alcuni studiosi, di uno dei pi\u00f9 antichi esempi di trasposizione di una festa pagana in cristiana: in quel giorno infatti si celebrava la festa di Romolo e Remo che i cristiani trasformarono nella solennit\u00e0 dei due apostoli, quali fondatori di una \"nuova Roma\", quella cristiana appunto. Con una serie di argomentazioni l'archeologa Margherita Guarducci giunse alla conclusione che il martirio dell'apostolo avvenne il 13 ottobre 64 (e i pi\u00f9 recenti Annuari Pontifici non hanno ancora definito l'incertezza).\nTestimonianze apocrife individuano il luogo della crocifissione di Pietro nei pressi dell'obelisco del circo di Nerone (quello che anticamente si trovava all'esterno dell'attuale sagrestia della basilica e ora \u00e8 situato al centro di piazza San Pietro). L'apostolo fu sepolto nelle vicinanze dell'obelisco, dove rimase fino al 258 quando, per mettere al sicuro le spoglie durante la persecuzione di Valeriano, fu trasferito nelle catacombe di San Sebastiano, insieme ai resti di Paolo. Un secolo pi\u00f9 tardi papa Silvestro I ripristin\u00f2 le antiche sepolture, e Pietro torn\u00f2 in Vaticano, nel luogo in cui Costantino fece poi costruire la primitiva basilica. Sulla tomba di Pietro la tradizione cristiana ha espresso precedentemente altre versioni contrastanti, a causa delle due traslazioni che tale sepoltura ha sub\u00ecto nei primi due secoli prima di tornare alla posizione originaria. Secondo la testimonianza del presbitero Gaio, riportata da Eusebio di Cesarea \"se andrai al Vaticano o sulla Via Ostiense, vi troverai i trofei dei fondatori della Chiesa\". Comunque nessuna tradizione ha mai indicato altra citt\u00e0 oltre Roma.\nVari tentativi di ritrovare la tomba dell'apostolo risultarono infruttuosi per essere il sito stato utilizzato come necropoli anche nel II e III secolo, ma durante degli scavi sistematici effettuati nelle grotte vaticane a partire dal 1939 (fortemente voluti da Pio XII), venne individuata, in corrispondenza dell'altare della Basilica di San Pietro, un'edicola, poggiata su un muro intonacato di rosso, su cui era leggibile il graffito in caratteri greci \u201c\u03a0\u03b5\u03c4\u03c1(\u03bf\u03c2) \u03b5\u03bd\u03b9\u201d (\u201cPietro \u00e8 qui\u201d), luogo generalmente indicato come tomba di Pietro. L'episodio \u00e8 per\u00f2 divenuto uno dei misteri archeologici di Roma, in quanto non venne rinvenuto, sul momento, alcun resto riconducibile a una sepoltura. Solo nel 1965 uno degli operai che avevano partecipato agli scavi rifer\u00ec alla Guarducci che all'epoca gli era stato consegnato del materiale riposto in una scatola da scarpe abbandonata da qualche parte nei magazzini. La scatola venne infatti rinvenuta: conteneva terra, frammenti d'intonaco rosso e di tessuto, monetine medievali e resti umani e animali. Le indagini scientifiche appuravano che i resti umani, risalenti al I secolo, appartenevano a un uomo di 60-70 anni, la terra e l'intonaco rosso erano le stesse dell'edicola, i frammenti di stoffa erano di un drappo rosso intessuto d'oro e le monetine erano probabilmente state portate l\u00ec attraverso fessure e screpolature del terreno da topi ai quali infatti appartenevano i resti animali. Anche se non si poteva parlare di prove certe, gli indizi erano tali da poter affermare che l'edicola rinvenuta 16 anni prima poteva essere la tomba di Pietro.\nLa casa di Cafarnao.\nIn seguito agli scavi di Cafarnao del 1968, fu individuata la casa di Simon Pietro. Sotto il pavimento di una chiesa dedicata all'apostolo sin dal V secolo (la pi\u00f9 antica che si conoscesse in Israele), si \u00e8 trovata quella che gli archeologi hanno provato in modo indiscutibile essere appunto la casa di Pietro. Si tratta di una povera abitazione, simile in tutto alle altre che la circondano tranne che in un particolare: le mura sono coperte di affreschi e graffiti (in greco, in siriaco, in aramaico, in latino) con invocazioni a Pietro per chiederne la protezione. \u00c8 accertato che la casa fu trasformata in luogo sacro sin dal primo secolo: \u00e8 quindi la pi\u00f9 antica \u201cchiesa\u201d cristiana conosciuta. Testimonia che prima del 100 (prima ancora, cio\u00e8, che la tradizione si fissasse completamente in testi scritti e definitivi) non solo gi\u00e0 vigoreggiava il culto di Ges\u00f9 ma giungeva a maturazione addirittura la \u201ccanonizzazione\u201d dei suoi discepoli, gi\u00e0 invocati come \u201csanti\u201d protettori.\nOpere attribuite a Pietro.\nIl Nuovo Testamento comprende due lettere tradizionalmente attribuite a Pietro: la prima lettera di Pietro e la seconda lettera di Pietro. Basandosi sulla buona qualit\u00e0 del greco, e considerando che Pietro doveva essere un pescatore di Galilea, quindi un illetterato, molti studiosi dubitano che l'apostolo abbia scritto personalmente queste lettere, e si ipotizza che siano state scritte dal suo segretario (\"amanuense\") o da un seguace dopo la sua morte. In particolare i dubbi si concentrano sulla seconda, che nei primi secoli era fra i testi \"discussi\". C'\u00e8 anche chi ipotizza che essa sia un rifacimento della lettera di Giuda, anch'essa canonica.\nCon il nome di Pietro esistono anche diversi testi apocrifi, fin dall'antichit\u00e0 considerati pseudoepigrafi; tra questi ci sono:\nCulto.\nLa Chiesa cattolica, che ha quale punto di riferimento e sede papale la basilica dedicata proprio all'apostolo Pietro, in suo onore celebra ogni anno ben quattro feste. Il 18 gennaio e il 22 febbraio viene ricordata la fondazione delle due sedi episcopali di Roma e di Antiochia (quest'ultima fu sotto la sua autorit\u00e0 per sette anni circa), il 1\u00ba agosto si celebra invece il miracolo delle catene. Il 29 giugno viene infine commemorato il martirio del santo. La sera del 28 giugno si ha la benedizione dei palli da parte del pontefice. Il mattino seguente, al cancello centrale della basilica Vaticana viene appesa la \"nassa del pescatore\", a ricordare l'umile mestiere di Pietro. Contemporaneamente, nella basilica Lateranense si assiste all'ostensione dei reliquiari contenenti le teste di san Pietro e di san Paolo. Nella chiesa di San Pietro in Carcere, dopo una celebrazione sacra, si pu\u00f2 compiere la visita alla prigione dove l'apostolo venne rinchiuso dopo l'arresto. Nei Vespri e nella Lodi viene recitato o contata l'inno \"Decora lux aeternitatis auream\".\nIn Italia, il 29 giugno, giorno dei santi Pietro e Paolo, fino al 1976, era giorno festivo concordatario, ma la festivit\u00e0 \u00e8 stata abrogata nel marzo 1977, rimanendo solo come festa patronale per la citt\u00e0 di Roma. In Ticino \u00e8 tuttora giorno festivo.\nPatronati.\nNella Chiesa cattolica san Pietro \u00e8 ricordato come il santo patrono dei fornai, costruttori di ponti, macellai, pescatori, mietitori, cordai, orologiai, fabbri, calzolai, tagliapietre, costruttori di reti da pesca e di navi; \u00e8 anche il patrono della longevit\u00e0 e del papato ed \u00e8 invocato per intercedere in caso di rabbia, problemi ai piedi e febbre. \u00c8 anche il patrono, come primo papa, della Chiesa universale.\nVarie citt\u00e0, paesi e regioni considerano Pietro loro patrono, tra cui:\n\u00c8 il patrono anche di numerose altre citt\u00e0, come Brema, Calbayog, Chartres, Colonia, Dabaw, Dunajsk\u00e1 Streda, K\u00f6penick, Leida, Lessines, Maralal, Moissac, Naumburg (Saale), Pozna\u0144, Providence, Ratisbona, San Pietroburgo, Toa Baja, Worms.\nLuoghi di culto.\nIl maggior luogo di culto dedicato all'apostolo San Pietro \u00e8 la basilica omonima della Citt\u00e0 del Vaticano, nella piazza a lui dedicata. Roma, in particolare, possiede tante altre chiese dedicate al santo; fra queste la basilica di San Pietro in Vincoli, dove si conservano le catene con le quali Pietro sarebbe stato incatenato nella sua prigionia nel Carcere Mamertino (il nome \u00abin vincoli\u00bb deriva appunto dal latino \"in vinculis\", \u00abin catene\u00bb). Alquanto fantastica \u00e8 la storia di queste catene, che simboleggiano la continuit\u00e0 dell'azione esercitata da san Pietro a Gerusalemme e poi a Roma, e delle prigionie sofferte nelle due citt\u00e0: la leggenda narra che Atenaide Eudocia, moglie del imperatore bizantino Teodosio II, si rec\u00f2 in pellegrinaggio a Gerusalemme ricevendo in dono la catena con la quale Pietro era stato imprigionato: poi ne invi\u00f2 una parte a Roma alla figlia Licinia Eudossia che la don\u00f2 a papa Leone Magno. Quando il pontefice la depose nel reliquiario dov'era custodita la catena della prigionia romana, entrambe si saldarono insieme.\nAltri luoghi a lui dedicati, sempre a Roma, sono ancora la chiesa di San Pietro in Carcere, l'ex-carcere Mamertino, dove \u00e8 tuttora visitabile la cella dove l'apostolo venne rinchiuso poco prima della morte, la chiesa di San Pietro in Montorio dove, secondo una tradizione alternativa, egli venne crocifisso.\nA pochi chilometri dalla citt\u00e0 di Pisa, presso la localit\u00e0 di San Piero a Grado, esiste una delle pi\u00f9 importanti Basiliche del medioevo italiano, la Basilica di San Piero a Grado. Secondo la tradizione essa sarebbe stata edificata nel luogo in cui San Pietro Apostolo sarebbe approdato nel 43 d.C. e l\u00ec avrebbe officiato la prima Messa Cristiana in Italia. A partire dal V secolo sono testimoniati numerosi cenobi nei dintorni della suddetta, fondata sui resti di un'antica villa di epoca romana. Secondo la tradizione Pietro, approdato a Porto Pisano, si sarebbe rifugiato all'interno della villa e l\u00ec avrebbe professato la parola di Cristo fino a erigere una colonna, sulla quale fu posta una lapide marmorea, a simulazione di un altare. Su quell'altare avrebbe officiato la sua prima Messa in terra Pisana e quindi Italiana. L'altare sarebbe stato consacrato poi da papa Clemente I al quale, al momento della consacrazione, sarebbero cadute dalle narici tre gocce di sangue sulla pietra marmorea che ancora si conserva, come preziosa reliquia, nel Museo dell'Opera del Duomo (Pisa). Un preziosissimo ciclo di affreschi del XIV secolo, opera di Deodato Orlandi, testimonia il passaggio di Pietro dal Porto Pisano. Di notevole interesse \u00e8 l'area archeologica interna, che mostra i resti della prima Basilica di epoca paleocristiana, i successivi ampliamenti di VIII-X secolo e soprattutto la sopracitata colonna d'altare, sovrastata da un imponente ciborio gotico.\nDedicata all'Apostolo \u00e8 anche la chiesa dell'abbazia di Westminster\nArte, letteratura e cinema.\nIconografia.\nLa pi\u00f9 antica rappresentazione esistente \u00e8 un medaglione di bronzo con la raffigurazione delle teste degli apostoli, datato tra la fine del II secolo e l'inizio del III, conservato nel museo della Biblioteca apostolica vaticana: Pietro mostra una testa arrotondata con il mento prominente, la fronte sfuggente, i capelli spessi e ricci e la barba. Queste caratteristiche sono cos\u00ec individuali che fanno pensare a un ritratto.\nQuesto tipo di iconografia \u00e8 stata rinvenuta anche in altre due rappresentazioni petrine in una camera della catacomba di Pietro e Marcellino, risalente alla seconda met\u00e0 del III secolo. Nei dipinti della catacomba, Pietro e Paolo appaiono frequentemente come intercessori e protettori dei defunti nelle rappresentazioni del giudizio finale e nell'atto di accompagnare una figura di defunto in preghiera nel paradiso.\nNelle numerose rappresentazioni di Cristo in compagnia degli Apostoli che si rinvengono nelle catacombe e nei sarcofagi, Pietro e Paolo occupano sempre i posti d'onore alla destra e alla sinistra di Ges\u00f9. Nei mosaici delle basiliche romane, datati tra il IV e il IX secolo, Cristo compare al centro dell'immagine con Pietro e Paolo alla sua destra e sinistra, e accanto a loro i santi localmente venerati.\nIn sarcofagi e altri memoriali dei defunti sono presenti scene della vita di san Pietro come descritta nei Vangeli: Pietro che cammina sulle acque del lago di Tiberiade dopo aver lasciato la barca alla chiamata di Cristo, la profezia del suo tradimento, la lavanda dei piedi, la resurrezione di Tabitha, la cattura e la condanna a morte. In due gilt glasses \u00e8 rappresentato come Mos\u00e8 che fa sgorgare acqua dalle rocce con il suo bastone; il nome Pietro compare al di sotto della scena che pu\u00f2 essere interpretata come una sua rappresentazione come guida dei Cristiani.\nNel periodo tra il IV e il VI secolo \u00e8 particolarmente frequente l'immagine della consegna della legge a Pietro, che compare in vari tipi di monumenti: Cristo consegna a Pietro una pergamena aperta o arrotolata in cui spesso si trova la scritta \"Lex Domini\" (la legge del Signore). Nel Mausoleo di Santa Costanza a Roma questa \u00e8 affiancata alla raffigurazione della consegna delle tavole della legge a Mos\u00e8.\nIn alcune raffigurazioni del IV secolo Pietro porta spesso un bastone nella mano, e successivamente una croce con una lunga asta trasportata sulla spalla, come se fosse uno scettro indicativo del suo compito.\nNelle rappresentazioni dei sarcofagi del V secolo Ges\u00f9 presenta a Pietro le chiavi (solitamente due, talvolta tre) invece della pergamena; dalla fine del VI secolo la rappresentazione con le chiavi risulta prevalente e queste diventano un caratteristico simbolo di Pietro.\nDal secolo VI in poi Pietro ha la tonsura e viene per lo pi\u00f9 rappresentato senza copricapo, vestito con abito o mantello apostolico, talvolta anche con paramenti episcopali o pontificali. Come attributo specifico, oltre alle chiavi, a partire dal XIV secolo anche un bastone con tre aste trasversali, che diventa simbolo del papato pietrino, mentre la croce capovolta ne indica il martirio. Raramente appaiono come attributi anche il gallo, il pesce o la barca.\nDal secolo XIV Pietro appare principalmente sotto vesti papali come figura centrale sugli altari a lui dedicati (per esempio l'altare maggiore di San Pietro a Monaco, opera di Erasmus Grasser nel 1400), come figura a s\u00e9 stante nella serie degli apostoli o in compagnia di san Paolo come simbolo della Chiesa romana.\nUno dei primi cicli pittorici sulla vita di san Pietro era quello che si trovava nell'antica basilica vaticana, che venne in seguito distrutta e ricostruita nuovamente. Il pi\u00f9 importante \u00e8 per\u00f2 quello di Masolino e Masaccio, nella cappella Brancacci in Santa Maria del Carmine a Firenze (alla cui realizzazione contribu\u00ec anche Filippino Lippi), con le seguenti scene: \"Predica di san Pietro, \"Guarigione del paralitico e risurrezione della cristiana Tabita, \"Pagamento del tributo\", \"Battesimo dei neofiti\", \"Pietro guarisce i malati con la sua ombra\", \"Distribuzione delle elemosine e morte di Anania\", \"Resurrezione del figlio di Teofilo e san Pietro in cattedra\", \"Paolo visita Pietro in prigione, Liberazione di Pietro, Disputa con Simon Mago e crocifissione di san Pietro\". Un tempo chiudeva probabilmente il ciclo di rilievo di Donatello con la \"Consegna delle chiavi\", oggi al Victoria and Albert Museum di Londra.\nRaffaello, nei suoi arazzi per la cappella Sistina (1524 circa) non attinge gli episodi dipinti da testi apocrifi, cos\u00ec come avevano fatto Masolino e Masaccio, bens\u00ec dagli scritti evangelici: la \"Pesca miracolosa\", la \"Consegna delle chiavi\", la \"Guarigione dello storpio\" e la \"Morte di Anania\".\nLe tre scene pi\u00f9 importanti della vita di Pietro trovano per\u00f2 il loro massimo splendore pittorico in tre raffigurazioni conservate in Vaticano. Nella parete longitudinale della cappella Sistina, il Perugino raffigur\u00f2 un Cristo in primo piano che consegna a Pietro in ginocchio la \"potestas\" pontificia di legare e sciogliere nella forma di due chiavi. Ai due lati dell'evento principale, apostoli e altri personaggi presenti, formano due cortei. Dietro sono dipinte le scene del rinvenimento della moneta e del tentativo di lapidazione di Ges\u00f9 sullo sfondo del Tempio di Gerusalemme a struttura rinascimentale e dell'arco di Costantino.\nRaffaello descrive invece la \"Liberazione di san Pietro\" dalla prigione di Erode nella stanza di Eliodoro (1511-1514), delineando in questa scena notturna, con drammatici effetti di luce, lo scioglimento delle catene da parte dell'angelo, che accompagna Pietro oltre i soldati dormienti per la scala, mentre dall'altro lato alcuni soldati coprono la fuga. In connessione con altri affreschi della stanza di Eliodoro, la scena \u00e8 interpretata come simbolo della liberazione della chiesa per opera di Giulio II.\nNella cappella Paolina infine, Michelangelo dipinge l'affresco della \"Crocifissione di Pietro\", contrapposta alla \"Conversione di Saulo\": in mezzo a una folla multicolore viene issata la croce, posta diagonalmente, con Pietro gi\u00e0 crocifisso, ma ancora vivo. La raffigurazione del luogo dell'evento, ai margini di un abisso, nonch\u00e9 la presenza di molti soldati a cavallo e armati, accentua l'impressione di crudelt\u00e0 e brutalit\u00e0. Nella stessa cappella Federico Zuccari dipinse nella volta quindici storie di Pietro e Paolo.\nIntorno al 1600 circa il personaggio di Pietro viene spesso raffigurato come protagonista dei due eventi pi\u00f9 dolorosi della sua vita: il rinnegamento e il martirio. Si pu\u00f2 ricordare a tale proposito il dipinto \"Le lacrime di Pietro\" di Georges de La Tour con un Pietro piangente, seduto con a fianco un gallo (simbolo del triplice rinnegamento) e una lanterna accesa (simbolo dell'arresto di Cristo), oppure la \"Crocifissione di Pietro\" del Caravaggio, in cui l'apostolo \u00e8 rappresentato ormai anziano mentre la croce nella quale \u00e8 inchiodato viene issata dai suoi carnefici.\nCinematografia.\nPietro, essendo figura predominante nella narrazione evangelica, appare in tutti i film o le fiction televisive che raccontano la vita e la morte di Ges\u00f9, fra i quali si possono ricordare:\nL'apostolo \u00e8 inoltre personaggio di rilevante importanza in film o sceneggiati televisivi che narrano le vicende della primitiva chiesa cristiana e il loro sbocciare nel cuore dell'Impero, ispirati principalmente a romanzi:\nUn posto a parte deve essere riservato alla fiction televisiva \"San Pietro\" del 2005 di Giulio Base, incentrata direttamente sulla vita dell'apostolo, divisa in due episodi riguardanti l'uno la missione di san Pietro a Gerusalemme e nei territori adiacenti all'allora provincia romana della Giudea, l'altra lo scontro con l'impero romano e il successivo martirio. Omar Sharif veste i panni dell'apostolo, affiancato da Daniele Pecci nel ruolo di Paolo, Flavio Insinna nel ruolo di Davide, un gladiatore convertito, Claudia Koll, Lina Sastri, Sydne Rome, Ettore Bassi e Bianca Guaccero.\nNella cultura di massa.\nNegli anni \"san Pietro\" \u00e8 diventato un personaggio molto riportato in strisce umoristiche, cartoni, commedie, drammi e sceneggiature teatrali. Spesso la sua immagine gioca sul suo ruolo di \"portatore delle chiavi del regno di Dio\"; su questa base \u00e8 spesso rappresentato come un uomo anziano con la barba che siede presso le porte del paradiso, interrogando le anime dei morti e accompagnandole all'interno del paradiso o mandandole all'inferno secondo il giudizio divino."}
{"id": "1875886", "revid": "767487", "url": "https://it.wikipedia.org/wiki?curid=1875886", "title": "Santa Esmeralda", "text": "I Santa Esmeralda sono stati un gruppo musicale franco-statunitense, formatosi negli anni settanta, che portarono al successo internazionale una cover del brano \"Don't Let Me Be Misunderstood\", originariamente di Nina Simone.\nIl gruppo fu formato da Leroy Gomez, che cominci\u00f2 la propria esperienza nel campo musicale come sassofonista di Elton John. Conobbe a Parigi i compositori Nicolas Skorsky e Jean Manuel de Scarano, possessori di una casa discografica indipendente, ed insieme pubblicarono il loro primo album \"Don't Let Me Be Misunderstood\" per la \"Fauves Puma\". In seguito al successo internazionale, l'album venne ridistribuito dalla Casablanca Records. L'album ricevette il disco d'oro, e la versione di \"Don't Let Me Be Misunderstood\" dei Santa Esmeralda ricevette numerose cover.\nRiscosse un notevole successo anche il secondo album, \"The House of the Rising Sun\", pubblicato nel 1978 sempre per la Casablanca Records, in cui la maggior parte delle canzoni erano cantate da Jimmy Goings. All'album seguirono diversi singoli hits, fra cui \"Sevilla Nights\", incluso nella colonna sonora del film \"Grazie a Dio \u00e8 venerd\u00ec\". A questi lavori seguirono un altro paio di album, che per\u00f2 con il passare di moda della disco music non entrarono neppure in classifica, e dopo l'annullamento del contratto con la Casablanca Records, il gruppo si sciolse.\nNel 2002, G\u00f3mez, che aveva girato per anni in tour con una nuova incarnazione del gruppo, ha pubblicato \"Lay Down My Love\", un album di brani inediti, e nel 2004 \"Santa Esmeralda - The Greatest Hits\", una raccolta di vecchi successi del gruppo ricantati, compresi brani che erano stati interpretati da Goings. Nel 2007 esce l'ultima raccolta ufficiale \"Hits Anthology Santa Esmeralda\".\nNel 2008 usc\u00ec il sito ufficiale"}
{"id": "1875889", "revid": "1543377", "url": "https://it.wikipedia.org/wiki?curid=1875889", "title": "Xavier Valls", "text": "Biografia.\nPerfezion\u00f2 la tecnica pittorica grazie alle lezioni private dell'artista svizzero Charles Collet, amico di famiglia. Nel 1949 si trasfer\u00ec a Parigi, dove conobbe gli ambienti degli artisti spagnoli fuoriusciti Tristan Tzara, Fernand L\u00e9ger, Antoni Clav\u00e9e e partecip\u00f2 alle mostre del Salon de la Jeune Peinture con Bernard Buffet, Maurice Boitel, Michel-Henry, Louis Vuillermoz ed altri famosi pittori e conobbe lo scultore e pittore svizzero Alberto Giacometti. Dopo un primo interessamento al cubismo, evolse verso la l'arte astratta e quindi verso l'arte figurativa, dove \u00e8 stato paragonato a Francisco de Zurbar\u00e1n per l'accuratezza e la semplicit\u00e0 del suo tratto e l'eccellenza delle sue nature morte.\nLe sue opere sono esposte in diversi musei in Spagna e in Francia soprattutto, come il Museo nacional centro de arte Reina Sof\u00eda e la Galer\u00eda Juan Gris a Madrid, il Museo de Arte Contempor\u00e1neo de Lanzarote e il Fonds National d'Art Contemporain di Parigi.\nTra i suoi riconoscimenti vi sono la Medaglia d'Oro al merito delle Belle Arti, ottenuta nel 1993, \"Premio Nacional de Artes Pl\u00e1sticas\" della Generalitat de Catalunya e Commendatore delle Arti e delle Lettere in Francia.\nEra padre del primo ministro francese Manuel Valls (n. 1962) e cognato dell'architetto svizzero Aurelio Galfetti (n. 1936). Inoltre il padrino di suo figlio Manuel era stato lo scrittore italiano Carlo Coccioli (1920-2003)."}
{"id": "1875895", "revid": "365417", "url": "https://it.wikipedia.org/wiki?curid=1875895", "title": "Mondo Grosso", "text": "Il suo lavoro riporta spesso sonorit\u00e0 Acid jazz e House, anche se molto influenzato dal genere dei club underground. HMV ha piazzato Mondo Grosso al #95 del suo \"Top 100 Japanese Pop Artists\".\nBackground.\nOsawa era originariamente leader e bassista del gruppo giapponese Mondo Grosso, fondato a Kyoto nel 1991 per l'etichetta For Life Records. Nel 1995 il gruppo venne sciolto, e Osawa cominci\u00f2 a lavorare per conto proprio, collaborando con diversi artisti, quali Monday Michiru, Amel Larrieux, UA, Chara, Dragon Ash e Ayumi Hamasaki. Nel 1997 divenne autoprodotto.\nNel 1999 approd\u00f2 alla Sony Music Associated Records dove, negli anni, \u00e8 stato produttore di Bird ed Eri Nobuchika.\nOsawa ha portato le atmosfere ipnotiche della techno sulla console PlayStation Portable con il videogioco Lumines (2005), ma non si \u00e8 riproposto per il sequel. \nNel 2008 ha remixato la hit al primo posto nella classifica giapponese \"Startin'\" della pop star Ayumi Hamasaki."}
{"id": "1875896", "revid": "767487", "url": "https://it.wikipedia.org/wiki?curid=1875896", "title": "Morgan Steinmeyer H\u00e5kansson", "text": "\u00c8 noto per essere chitarrista e fondatore della black metal band svedese Marduk ed essere stato strumentista dei sempre svedesi Abruptum con lo pseudonimo di Evil."}
{"id": "1875899", "revid": "117812688", "url": "https://it.wikipedia.org/wiki?curid=1875899", "title": "Timothy Gibbs", "text": "Biografia.\nGibbs ha iniziato la sua carriera cinematografica come attore bambino. Uno dei suoi primi ruoli importanti fu quello di \"Will Adams\" nella serie drammatica \"Father Murphy\" in onda dal 1981 al 1983 sulla NBC.\nTra il 1995 e il 1998 ha recitato nella soap opera \"Destini\" interpretando \"Gary Sinclair\", mentre tra il 1998 e il 2001 in \"One Life to Live\" come \"Kevin Buchanan\".\nNel 2003, Gibbs fu usato come modello di designing di uno dei pi\u00f9 famosi personaggi di videogames: Max Payne nel sequel \"\". Il personaggio originariamente riprendeva il volto dello scrittore e ideatore dello stesso Max Payne, Sam Lake (Sami Jarvi).\nGibbs ora \u00e8 il proprietario della Jefferson Rilke Hopper Davis, una compagnia di costruzione nella citt\u00e0 di New York."}
{"id": "1875900", "revid": "709565", "url": "https://it.wikipedia.org/wiki?curid=1875900", "title": "Festo (Iliade)", "text": "Festo \u00e8 un personaggio dell'Iliade di Omero, menzionato nel quinto libro.\nIl mito.\nLe origini.\nGiovane guerriero e figlio di Boro, Festo faceva parte del contingente dei Meoni (guidato dai due principi Mestle ed Antifo), popolo alleato con Priamo. Combatteva su un carro.\nLa morte.\nFesto fu ucciso in combattimento da Idomeneo:\n&lt;poem&gt;\" \" Idomeneo trafisse Festo, figliuolo del meonio \"\n\" Boro, il quale era giunto da Tarne fertile zolla;\"\n\" Idomeneo buona lancia con l'asta lunga \"\n\"lo colp\u00ec nella spalla destra, mentre balzava sul cocchio. \"\n\" Cadde riverso dal cocchio, lo prese la tenebra orrenda. \"\n\" Questo spogliarono i servi d'Idomeneo.\" \" &lt;/poem&gt;\n&lt;poem&gt; \" \" E Festo, un figlio del meonio Boro, \"\n\" che da Tarne ven\u00eca, fertile piaggia, \"\n\"sal\u00eca sul cocchio, e Idomeneo lo giunse \"\n\" sotto l'omero destro, e fra le zampe \"\n\" de' suoi cavalli lo trasport\u00f2, in eterna \"\n\" notte improvvisa addormentato; e i servi \"\n\" del re cretense si partian le spoglie \" \" &lt;/poem&gt;"}
{"id": "1875909", "revid": "1494169", "url": "https://it.wikipedia.org/wiki?curid=1875909", "title": "Kl\u00e9ber", "text": ""}
{"id": "1875914", "revid": "55706", "url": "https://it.wikipedia.org/wiki?curid=1875914", "title": "Arte figurativa", "text": "L'arte figurativa, a differenza dell'arte astratta, riguarda la rappresentazione di immagini riconoscibili del mondo intorno a noi, a volte fedeli e accurate, a volte altamente distorte.\nAlcuni degli stili artistici sono essenzialmente figurativi come gli stili del Rinascimento, Barocco e del Realismo. Per contro, molti movimenti pi\u00f9 recenti come l'Impressionismo o l'Espressionismo sono anche figurativi, ma meno preoccupati per il mimetismo con la realt\u00e0. Infine, il Fotorealismo e l'Iperrealismo sono movimenti attuali di rappresentazione di soggetti riconoscibili.\nIl termine arti figurative viene anche usato per denotare collettivamente le attivit\u00e0 artistiche che si basano sulle figure, cio\u00e8 pittura, disegno, grafica, architettura, scultura e altre arti plastiche.\nIl figurativo moderno.\nCon figurativo moderno o figurativismo si intende lo stile pittorico e scultoreo degli artisti che, dal secondo dopoguerra in poi, hanno scelto di mantenere e rinnovare la rappresentazione artistica volta al reale e alla mimesi. Il figurativo moderno si oppone alla scelta, preponderante dagli anni Cinquanta agli anni Settanta, di abbandonare completamente la pittura e la scultura come forme d'arte, preferendo a queste l'arte concettuale, l'informale e le arti performative.\nFigurativismo italiano.\nL'arte figurativa moderna italiana nasce sulle ceneri del gruppo Novecento di Margherita Sarfatti, artisti spesso gi\u00e0 appartenuti alle avanguardie e poi entrati sotto la protezione culturale del regime fascista. Alla sua caduta molti artisti divennero antifascisti e furono elevati nel panorama artistico nazionale, come Renato Guttuso, altri proseguirono ad operare seppur tacciati di aver lavorato per il regime da poco caduto, perdendo cos\u00ec notoriet\u00e0, come lo scultore Arturo Dazzi. \nCol ritorno, dopo la lunga prigionia, del maestro Aldo Carpi all'Accademia di Brera a Milano, in ambito lombardo nasce un nuovo impulso della pittura figurativa, come a voler creare un cenacolo artistico che ricostruisse l'atmosfera di Montmartre a Milano. \nI pittori e gli scultori abbandonano gli stili dell'arte di regime (cancellando anche il meglio che si era prodotto) e si lasciano ispirare dalla pittura impressionista e paesaggista, da alcune forme di espressionismo e dallo stile di vita della pittura en plein air. \nIn Italia questo stile sar\u00e0 nel Secondo Novecento quello popolare e pi\u00f9 vicino al linguaggio che la gente conosce, mentre la critica, alcune gallerie e le riviste d'arte prenderanno completamente le distanze da questo mondo creando una profonda frattura tra il mondo dell'arte e il gusto popolare. \nNon tutti i prodotti artistici del figurativismo sono stati eccellenti, soprattutto quando \u00e8 intervenuto il dilettantismo a corromperlo. Altri hanno raggiunto risultati molto elevati e oggi sono in corso di rivalutazione. \nIn particolare i prodotti nell'ambito dell'arte sacra contemporanea, sull'onda delle scelte in ambito artistico di Papa Paolo VI. \nMolte opere del figurativismo sacro sono esposte anche nella sezione di arte contemporanea dei Musei Vaticani o presso la stessa Collezione Paolo VI di Concesio (Brescia). \nTra i maggiori artisti del figurativo moderno del secondo Novecento, con diversi percorsi di vita, ma che hanno fatto della figura la loro materia d'arte, possiamo elencare: Piero Agnetti, Pietro Annigoni, Dina Bellotti, Floriano Bodini, Corrado Cagli, Aldo Carpi, Oreste Carpi, Felice Casorati, Primo Conti, Giovanni Battista De Andreis, Oscar Di Prata, Salvatore Fiume, Franco Gentilini, Renato Guttuso, Trento Longaretti, Stefania Massaccesi, Guido Marzulli, Fausto Pirandello, Valerio Pilon, Gian Piero Restellini, Mario Rudelli, Lello Scorzelli, Antonio Stagnoli, Amerigo Tot, Mario Venzo. Scultori figurativi maggiori del 1900 sono Giacomo Manz\u00f9, Marino Marini, Arturo Martini, Francesco Messina, Felice Mina.\nNormative.\nLa Sezione OLAF (Opere Letterarie ed Arti Figurative) della SIAE amministra le opere di tutte le Arti visive."}
{"id": "1875916", "revid": "6923", "url": "https://it.wikipedia.org/wiki?curid=1875916", "title": "Jean Baptiste Kl\u00e9ber", "text": ""}
{"id": "1875917", "revid": "154893", "url": "https://it.wikipedia.org/wiki?curid=1875917", "title": "Monti Sichote-Alin", "text": ""}
{"id": "1875919", "revid": "149727", "url": "https://it.wikipedia.org/wiki?curid=1875919", "title": "Aliso", "text": ""}
{"id": "1875922", "revid": "767487", "url": "https://it.wikipedia.org/wiki?curid=1875922", "title": "Ospedale di contea", "text": "Ospedale di contea (\"County Hospital\", nell'originale inglese) conosciuto nella versione doppiata da Franco Latini e Carlo Croccolo col titolo La visita, \u00e8 un cortometraggio del 1932 con Stanlio e Ollio.\nTrama.\nOllio \u00e8 ricoverato in ospedale per una frattura ad una gamba. Prima di essere dimesso, Stanlio si reca a fargli visita, portando all'amico un po' di uova sode e noci. Regalo poco gradito ad Ollio, poich\u00e9 egli preferiva dei dolci. Stan non li ha comperati, poich\u00e9 l'amico deve ancora restituirgli i soldi dell'ultima scatola. Cos\u00ec, rifiutate le uova, Stanlio se le mangia, non senza creare qualche problema ad Ollio.\nEntra il dottore che si congratula con Ollio, dicendo che ormai \u00e8 prossimo alla fine della convalescenza. Stanlio, da sbadato solleva un peso che era per terra: era il peso che teneva alzata la gamba ingessata di Ollio, tramite una corda e carrucola. Ollio prova subito un acuto dolore, il dottore si precipita da Stan per levargli il peso dalle mani, ci riesce, per\u00f2 finisce a penzoloni gi\u00f9 dalla finestra, a strapiombo sulla strada. Cos\u00ec, a mo' di bilancia, Ollio \u00e8 sollevato dal letto per la gamba, per effetto del peso del dottore, e il dottore \u00e8 fuori dalla finestra, aggrappato alla corda e al peso legati alla gamba di Ollio. Stan non sa come reagire, ma alla fine la situazione si risolve.\nIl dottore, indignato, ordina loro di andarsene immediatamente. Un'infermiera entra e appoggia provvisoriamente su una sedia una siringa di sonnifero, destinata ad un altro paziente. Stan non se ne accorge e ci si siede sopra.\nI due escono dall'ospedale, salgono in auto: Stanlio \u00e8 al volante e il sonnifero inizia a far effetto. Dopo una corsa pazza per il centro della citt\u00e0, finiscono il loro viaggio addosso ad un tram, uscendone illesi.\nProduzione.\nIl cortometraggio \u00e8 stato girato nella cittadina di Culver City e pi\u00f9 precisamente presso: \nParte delle scene vennero girate anche negli Hal Roach Studios."}
{"id": "1875925", "revid": "1522738", "url": "https://it.wikipedia.org/wiki?curid=1875925", "title": "Cadsuane", "text": ""}
{"id": "1875933", "revid": "154893", "url": "https://it.wikipedia.org/wiki?curid=1875933", "title": "Monti Sikhote-Alin", "text": ""}
{"id": "1875940", "revid": "547034", "url": "https://it.wikipedia.org/wiki?curid=1875940", "title": "Ripiena", "text": "In arte mineraria si definisce ripiena il materiale di scarto che viene rimesso \"in situ\" a riempimento dei cantieri di coltivazione ormai interamente sfruttati onde consentire una migliore stabilit\u00e0 delle gallerie ed anche il recupero delle eventuali armature installate quando il cantiere era in attivit\u00e0.\nUtilizzo.\nLa realizzazione di una ripiena si rende necessaria in quei casi in cui la roccia in cui si esegue la coltivazione non \u00e8 sufficientemente stabile da consentire di lasciare nella stessa importanti volumi vuoti senza compromettere la sicurezza. Qualora si sia coltivato la zona mineralizzata realizzando grandi cavit\u00e0 sostenute da una serie di pilastri lasciati \"in situ\", la realizzazione di una ripiena consente inoltre l'abbattimento dei pilastri stessi e l'utilizzo del minerale che li costituisce.\nMateriale.\nIl materiale utilizzato per la realizzazione di una ripiena \u00e8 solitamente il materiale roccioso che residua dalle procedure di arricchimento del minerale coltivato, ossia quel materiale non economicamente utilizzabile per l'ottenimento del minerale stesso, oppure quello estratto durante la realizzazione di gallerie di servizio o di avanzamento in aree non sufficientemente mineralizzate per renderne economico l'arricchimento stesso.\nTipi di ripiena.\nA seconda della situazione operativa, e del metodo di coltivazione utilizzato, la ripiena pu\u00f2 essere di tipi diversi.\nRipiena sciolta.\nLe cavit\u00e0 non pi\u00f9 utilizzate vengono semplicemente riempite con il materiale di scarto senza alcuna operazione successiva; questo tipo di ripiena viene utilizzato quando la roccia \u00e8 sufficientemente stabile da consentire un assestamento della ripiena stessa ed un'eventuale aggiunta di nuovo materiale nel vuoto venutosi a creare con tale assestamento.\nRipiena cementata.\nQualora le condizioni di sicurezza lo richiedano, il materiale di scarto utilizzato viene preventivamente mischiato con calcestruzzo piuttosto liquido, in modo che la presa sia sufficientemente ritardata da consentire il trasporto del materiale fino al luogo di deposito (solitamente per caduta lungo piccoli pozzi di servizio, detti \"fornelli\") e la sua sistemazione definitiva in loco.\nRipiena montante al piede.\nUn particolare tipo di ripiena \u00e8 la ripiena montante al piede, che pu\u00f2 essere sia sciolta che cementata.\nQuesto tipo di ripiena, contrariamente all'uso generale, non viene realizzato successivamente all'esaurimento del cantiere, bens\u00ec durante la coltivazione dello stesso, coltivazione che viene effettuata con il metodo definito del \"gradino rovescio\". La coltivazione avviene per \"fette\" successive a partire da una galleria di base: al completamento di una delle \"fette\", quasi tutto il vuoto venutosi a creare viene riempito con materiale di ripiena che viene pertanto a trovarsi al di sotto della \"fetta\" successiva, costituendo nel contempo sia un aiuto alla stabilit\u00e0 del cantiere che il piano di calpestio per la coltivazione della \"fetta\" superiore.\nQuesto metodo di coltivazione si rivela particolarmente utile nel caso di giacimenti a forma di filone, nei quali due delle dimensioni sono molto pi\u00f9 grandi della terza."}
{"id": "1875941", "revid": "279725", "url": "https://it.wikipedia.org/wiki?curid=1875941", "title": "E.v.", "text": ""}
{"id": "1875943", "revid": "87100", "url": "https://it.wikipedia.org/wiki?curid=1875943", "title": "P.e.v.", "text": ""}
{"id": "1875945", "revid": "287204", "url": "https://it.wikipedia.org/wiki?curid=1875945", "title": "Harihara I", "text": "Figlio maggiore di Bhavana Sangam, fu membro del clan Kuruba e fondatore della dinastia Sangama, la prima e pi\u00f9 durevole delle quattro dinastie che governarono nel Vijayanagara. Alto ufficiale dell'Impero Hoysala, immediatamente dopo aver preso il potere, costru\u00ec una fortezza a Barkuru, sulla costa occidentale dell'odierno Karnataka. Come risulta da iscrizioni gest\u00ec le regioni settentrionali del Karnataka da Gutti, nel distretto di Ananthpur. Inizialmente controll\u00f2 la porzione settentrionale dell'Impero Hoysala prima di prendere il pieno potere su tutto il regno dopo la morte del re Veera Ballala III nel 1343."}
{"id": "1875955", "revid": "36426", "url": "https://it.wikipedia.org/wiki?curid=1875955", "title": "Nelson Mandela Forum", "text": "Il Nelson Mandela Forum (precedentemente noto come \"Palasport\" e, comunemente, come \"Palazzetto\"), \u00e8 il pi\u00f9 importante palazzo dello sport della citt\u00e0 di Firenze.\nDescrizione.\nLa struttura \u00e8 tra i primi dieci palasport d'Italia per capienza. Ospita manifestazioni sportive, concerti, congressi politici, meeting vari, mostre, spettacoli e rassegne cinematografiche.\nL'ingresso del Mandela Forum \u00e8 caratterizzato da un grande murale realizzato dalla pittrice sudafricana ndebele Esther Mahalangu inaugurato il 17 novembre 2010.\nI principali sostenitori del Nelson Mandela Forum sono la \"Fondazione Cassa Di Risparmio di Firenze \" e \"Unicoop Firenze\".\nL'intitolazione a Nelson Mandela, che risale al 2004, vuole essere simbolo di incontro e di una comunit\u00e0, aperta, globale e multiculturale.\nEventi sportivi.\nDal 22 al 29 settembre 2013 il Nelson Mandela Forum fu sede di arrivo di tutte le gare dei campionati del mondo di ciclismo.\nDalla stagione 2013-2014 l'impianto ospita tutte le gare casalinghe in Eurolega della Mens Sana Siena, data la mancata deroga per la disputa delle gare europee al PalaEstra.\nTra il 15 e il 18 febbraio 2018 ha ospitato la Coppa Italia di Lega Basket Serie A, denominata Postemobile Final Eight 2018 per ragioni di sponsorizzazione.\nNel settembre 2018 fu sede di alcune gare del campionato mondiale di pallavolo.\nEventi cinematografici.\nIl cantiere del Palazzetto fu l'ambientazione di una scena del film \" Amici miei\": nel momento in cui la combriccola si ritrova per spartire il bottino con il turlupinato Righi (Bernard Blier) si scorgono le notevoli masse plastiche in calcestruzzo che caratterizzano tutt'oggi il progetto.\nAltro.\nDurante la pandemia di Covid-19 \u00e8 stato utilizzato come centro vaccinale."}
{"id": "1875963", "revid": "2184720", "url": "https://it.wikipedia.org/wiki?curid=1875963", "title": "Don't Let Me Be Misunderstood", "text": " \nDon't Let Me Be Misunderstood \u00e8 un brano musicale scritto da Bennie Benjamin, Gloria Caldwell e Sol Marcus per la cantante e pianista Nina Simone, che la registr\u00f2 per la prima volta nel 1964. In seguito \"Don't Let Me Be Misunderstood\" \u00e8 stata registrata o eseguita da numerosi artisti nel corso degli anni, ma \u00e8 conosciuta principalmente per la registrazione del 1965 in chiave blues-rock dei The Animals, e nella sua reinterpretazione disco del 1977 dei Santa Esmeralda.\nLa versione di Nina Simone.\nLa melodia principale e il ritornello di \"Don't Let Me Be Misunderstood\" furono opera del compositore ed arrangiatore Horace Ott dopo una temporanea rottura con la sua fidanzata (in seguito moglie) Gloria Caldwell. Ott port\u00f2 il materiale creato ai compositori Bennie Benjamin e Sol Marcus per completare l'opera. Tuttavia al momento di riconoscere i credits del brano, le leggi dell'epoca impedirono ad un compositore della BMI di collaborare ufficialmente con due compositori della ASCAP, e nei crediti finali Ott non comparve affatto. Tuttavia, quando il brano fu registrato da Nina Simone nell'album del 1964 \"Broadway-Blues-Ballads\", Ott collabor\u00f2 dirigendo l'orchestra e curando gli arrangiamenti dell'intero album. \"Don't Let Me Be Misunderstood\" fu pubblicato come singolo nello stesso anno, abbinato a \"A Monster\", ma non entr\u00f2 in classifica.\nPer alcuni questa versione di \"Don't Let Me Be Misunderstood\" contiene un sotto testo legato all'attivismo della Simone nel campo dei diritti civili degli afro-americani. mentre per altri si tratta di una canzone molto pi\u00f9 personale, che meglio di altre rappresenta la vita e la carriera dell'artista.\nLa versione dei The Animals.\nIl brano fu riproposto come singolo nel 1965 dai The Animals. Il cantante del gruppo Eric Burdon in seguito disse: \"It was never considered pop material, but it somehow got passed on to us and we fell in love with it immediately.\" (\"\"Non era mai stata considerata materiale pop, ma in qualche modo ce la passarono, e ce ne innamorammo immediatamente\") Gli Animals diedero al brano una impronta R&amp;B-rock, accelerandone il ritmo ed aggiungendo assoli di chitarra elettrica e organo. Questa versione ebbe un enorme successo, arrivando terza in classifica inglese e quindicesima della \"Billboard Hot 100\". La canzone \u00e8 stata inserita alla posizione 315 nella lista delle Lista delle 500 migliori canzoni secondo la rivista \"Rolling Stone\".\nLa versione dei Santa Esmeralda.\nNel 1977 i Santa Esmeralda debuttarono con una versione disco di \"Don't Let Me Be Misunderstood\" basata sull'arrangiamento dei The Animals, a cui vennero aggiunti ritmi ed elementi tipici della musica latino-americana. Anche cos\u00ec il brano ebbe successo, arrivando al numero uno della U.S. Billboard Club Play Singles ed in diversi paesi in Europa. Nel 1978 il singolo raggiunse anche la posizione numero 15 della Billboard Hot 100.\nNel 2003 la cover dei Santa Esmeralda acquist\u00f2 nuova popolarit\u00e0 grazie al suo utilizzo nella scena finale del film \"Kill Bill Vol. 1\". Nel film infatti il duello fra la sposa e O-Ren Ishii \u00e8 accompagnato da una lunga versione strumentale della canzone di oltre dieci minuti.\nAltre versioni.\nLa band degli Alabina, nel loro album omonimo del 1999, l'ha interpretata in un'inedita versione (\"Lolole\") con testo arabo e spagnolo, corredata da trascinanti ritmi gitani e mediorientali, grazie all'impronta fortemente mediterranea dei Los Ni\u00f1os de Sara ma, soprattutto, della cantante leader del gruppo Ishtar Alabina, nata in Israele ma di padre marocchino e madre egiziana.\nYusuf Islam, precedentemente conosciuto come Cat Stevens, ha incluso il brano, con il testo cambiato, nel suo album \"An Other Cup\", del 2006.\nIl rapper Common ha inciso il brano \"Misunderstood\" campionando la versione originale di \"Don't Let Me Be Misunderstood\" di Nina Simone. la canzone \u00e8 inclusa nell'album del 2007 \"Finding Forever\".\nLa canzone \u00e8 stata anche campionata da will.i.am per l'album di Lil' Wayne del 2008, \"Tha Carter III\".\nLa canzone \u00e8 stata anche interpretata (nello stile dei The Animals) dai Cutting Crew nel loro tour del 2008, come tributo al loro primo manager Chas Chandler, ex componente dei The Animals.\nNel 2013 \u00e8 stata realizzata un'inedita versione del brano eseguita in duetto da Eric Burdon e Jenny Lewis, inclusa nella colonna sonora \"\".\nLa versione di Lana Del Rey porta un profondo cambiamento alla canzone.\nLa versione dei Santa Esmeralda \u00e8 usata, priva delle parti cantate e accorciata, come accompagnamento musicale nella colonna sonora del film Il buono, il matto, il cattivo."}
{"id": "1875964", "revid": "767487", "url": "https://it.wikipedia.org/wiki?curid=1875964", "title": "Jo\u00e3o de Sousa Carvalho", "text": "Biografia.\nInizi\u00f2 a studiare musica il 28 ottobre 1753, quando entr\u00f2 nel \"Col\u00e9gio dos Santos Reis\" di Vila Vi\u00e7osa. Una concessione reale gli permise di recarsi in Italia assieme al compositore connazionale Jer\u00f3nimo Francisco de Lima e iscriversi il 15 gennaio 1761 al Conservatorio di Sant'Onofrio a Porta Capuana di Napoli, dove studi\u00f2 sotto la guida di Carlo Cotumacci. Nel 1766 debutt\u00f2 come operista a Roma con \"La Nitteti\" di Pietro Metastasio. Tornato in Portogallo, il 22 novembre 1767 entr\u00f2 nell\"'Irmandade de Santa Cecilia\" (un'associazione di musicisti) di Lisbona e nello stesso anno fu nominato professore di contrappunto al \"Semin\u00e1rio da Patriarcal\", dove fu attivo dal 1769 al 1773 come maestro e, successivamente, dal 1773 al 1798 come \"mestre de capela\" (maestro di cappella): tra i suoi allievi si ricordano Ant\u00f3nio Leal Moreira, Jo\u00e3o Jos\u00e9 Baldi e il celebre compositore d'opere Marcos Ant\u00f3nio Portugal. Nel 1778 succedette a Davide Perez nella posizione di insegnante di musica della famiglia reale portoghese. Terminato il suo servizio presso il \"Semin\u00e1rio da Patriarcal\", si ritir\u00f2 nelle sue propriet\u00e0 che possedeva nell'Alentejo (oltre che nell'Algarve).\nCarvalho fu il pi\u00f9 importante compositore portoghese della sua generazione e uno dei migliori nella storia del suo paese. Nei suoi numerosi lavori sacri, basandosi sulle stile di Niccol\u00f2 Jommelli, egli fa un accurato uso del contrappunto e struttura la scrittura melodica nei movimenti veloci. Carvalho compose inoltre sia opere serie che opere comiche, nonch\u00e9 serenate."}
{"id": "1875968", "revid": "3082", "url": "https://it.wikipedia.org/wiki?curid=1875968", "title": "Filippo III di Macedonia", "text": ""}
{"id": "1875980", "revid": "110157", "url": "https://it.wikipedia.org/wiki?curid=1875980", "title": "Cappella della Madonna del Giglio", "text": "La cappella della Madonna del Giglio \u00e8 sita ad Affile in provincia di Roma.\nStoria.\nLa cappella della Madonna del Giglio \u00e8 stata creata intorno ad una rappresentazione della Madonna, immagine cui gli abitanti di Affile si ripararono nel corso della fortissima scossa tellurica del 1759, secondo una leggenda paesana di Affile, il sisma cess\u00f2 subito portentosamente, fatto che, da allora la Madonna del Giglio divenne co-patrona di Affile insieme a Santa Felicita.\nSubito dopo (1762) i fedeli di Affile eressero la cappella in suo onore come grazia ricevuta per il miracolo.\nDescrizione.\nLa facciata \u00e8 in stile romanico in marmo con portone ligneo sormontato da un'inferriata a lunetta ed incorniciato da lesene.\nAltre lesene a pilastri si trovano ai lati della facciata.\nSopra la facciata, nella tettoia, \u00e8 una celletta campanaria.\nAll'interno, in stile barocco-romanico e ad un'unica navata, \u00e8 il disegno della \"Madonna del Giglio\".\nIl disegno a forma quasi di lunetta raffigura la Madonna con le mani giunte, in senso di preghiera verso Ges\u00f9 Bambino dormiente disteso su di un letto con lenzuoli e cuscino bianchi a rappresentare la candidezza del Divino Bambino."}
{"id": "1875982", "revid": "200578", "url": "https://it.wikipedia.org/wiki?curid=1875982", "title": "Santuario di Anglona", "text": ""}
{"id": "1875983", "revid": "726373", "url": "https://it.wikipedia.org/wiki?curid=1875983", "title": "The Sleep of Reason", "text": "The Sleep of Reason \u00e8 una serie televisiva prodotta da Giovanni Pedde e Vittorio Testa e condotta dal giornalista britannico Steve Bell.\nTrama.\nIl misterioso omicidio a Roma di una psichiatra specializzata in ipnosi regressiva apre le porte ad un'investigazione nelle aree pi\u00f9 estreme del paranormale."}
{"id": "1875988", "revid": "200578", "url": "https://it.wikipedia.org/wiki?curid=1875988", "title": "Basilica di Anglona", "text": ""}
{"id": "1875990", "revid": "287204", "url": "https://it.wikipedia.org/wiki?curid=1875990", "title": "24 Ore di Le Mans 2007", "text": "La 24 Ore di Le Mans 2007 \u00e8 stata la 75\u00aa maratona automobilistica svoltasi sul Circuit de la Sarthe di Le Mans, in Francia, il 16 e il 17 giugno 2007. Hanno gareggiato assieme 4 classi di automobili da competizione, ognuna delle quali ha avuto il suo vincitore. Le vetture pi\u00f9 veloci, appartenenti alle classi LMP1 e LMP2, erano Sport Prototipi di categoria Le Mans Prototype appositamente progettati e costruiti per le gare, mentre le pi\u00f9 lente classi GT1 e GT2 comprendevano vetture derivate da automobili GT stradali.\nContesto.\nQuesta edizione richiama l'attenzione di molti appassionati in quanto, dopo diversi anni di dominio Audi, c'\u00e8 un nuovo colosso dell'industria automobilistica che lancia la sua sfida per la vittoria: \u00e8 la Peugeot con le sue due 908 HDI LMP1. Come la rivale tedesca anche la casa francese schiera dei prototipi con motore Diesel, ma con carrozzeria coup\u00e9.\nQualifiche.\nSin dalle prove, si assiste ad un testa a testa per ottenere la pole position, tanto che i tempi si abbassano notevolmente. Alla fine la spunta la Peugeot numero 8 guidata da St\u00e9phane Sarrazin che stacca un ottimo 3'26\"344, seguita a ruota dall'Audi R10; gli altri prototipi, che non appartengono a queste due squadre ufficiali, vengono staccati di oltre 7 secondi.\nGara.\nL'edizione 2007 parte alle ore 15 invece che alle ore 16 come previsto a causa delle elezioni amministrative, circa 250.000 spettatori sono assiepati lungo il Circuit de la Sarthe. Subito dopo la partenza alla chicane Dunlop S\u00e9bastien Bourdais su Peugeot 908 sbaglia la frenata e Rinaldo Capello su Audi R10 lo sorpassa prendendo la testa della corsa. Le prime battute di gara vedono Audi e Peugeot imporre un ritmo indiavolato e sparire all'orizzonte, ma la situazione meteorologica molto variabile contribuisce ripetutamente a rimescolare i valori in campo, comincia a piovere e la safety car entra in pista e ricompatta il gruppo. La pista divenuta scivolosa \u00e8 piena di insidie: l'Audi R10 numero 3 guidata dal giovane Rockenfeller esce di pista a \"Tertre Rouge\" sbattendo violentemente contro il guard-rail, costringendo il pilota ad abbandonare.\nAll'imbrunire la pioggia intermittente smette di cadere, rientra la safety car e le vetture possono scatenarsi, i divari si allungano, le due Audi sono in testa seguite a poca distanza dalle Peugeot, mentre le Pescarolo girano regolari rimanendo sempre vicine pronte ad approfittare di ogni errore in testa alla corsa. \u00c8 l'alba a Le Mans quando avviene il secondo colpo di scena, Rinaldo Capello mentre comanda la corsa con un buon margine grazie ad un ritmo inavvicinabile per gli avversari, sta affrontando la curva \"Indianapolis\", una esse in cui si passa da 320\u00a0km/h a 150\u00a0km/h, improvvisamente si stacca la ruota posteriore della Audi R10, la vettura compie un tremendo testacoda e va a sbattere contro le barriere, risultato auto distrutta; le immagini televisive dimostreranno poi che un meccanico nelle fase concitata del precedente pit-stop aveva avvitato in malomodo la ruota.\nAl box Audi si respira la tensione, mai in passato le vetture del team erano uscite di scena per incidenti, probabilmente si avverte di pi\u00f9 il fiato sul collo da parte della Peugeot. L'ultima Audi rimasta in corsa deve ora guardarsi dalle due Peugeot 908 e da altrettante Pescarolo, perci\u00f2 viene impostata una strategia conservativa.\nLe Peugeot 908, velocissime in prova, soffrono in gara di problemi di giovent\u00f9 legati soprattutto al raffreddamento del motore, la raffinata aerodinamica del prototipo garantisce un elevato carico deportante infatti le velocit\u00e0 pi\u00f9 alte in curva le segna la 908, ma il rovescio della medaglia \u00e8 che vengono aspirati detriti di gomme o fogliame che vanno ad occludere i radiatori, perci\u00f2 sono costrette a fermarsi e ripulire spesso i condotti interni.\nIl ritiro pi\u00f9 amaro avviene a meno di un'ora dalla fine, la Peugeot 908 dell'equipaggio Nicolas Minassian, Jacques Villeneuve e Marc Gen\u00e9, guidata da quest'ultimo, rientra ai box con seri inconvenienti al motore e non prosegue. Ma anche l'altra 908 lamenta problemi, si ferma ai box per diversi minuti ma alla fine riparte, evitando quindi che la Pescarolo la sorpassasse nel finale. Siamo negli ultimi 10 minuti di gara e Sebastien Bourdais che \u00e8 alla guida compie un giro di pista a ritmo blando e poi parcheggia la vettura all'ultima chicane Ford, aspetta il passaggio dell'Audi R10 leader della corsa e riparte percorrendo gli ultimi 100 metri evitando cos\u00ec di dover compiere un ulteriore giro di pista pericoloso per l'affidabilit\u00e0. In un finale sotto pioggia battente sono Marco Werner, Emanuele Pirro e Frank Biela a vincere la corsa su Audi R10; secondo posto per St\u00e9phane Sarrazin, Pedro Lamy, S\u00e9bastien Bourdais su Peugeot 908; completano il podio al terzo posto Emmanuel Collard, Jean-Christophe Boullion e Romain Dumas alla guida della Pescarolo-Judd.\nClassifiche.\nClassifica finale.\nI vincitori di Classe sono marcati in grassetto."}
{"id": "1875991", "revid": "200578", "url": "https://it.wikipedia.org/wiki?curid=1875991", "title": "Basilica minore di Anglona", "text": ""}
{"id": "1875997", "revid": "200578", "url": "https://it.wikipedia.org/wiki?curid=1875997", "title": "Santuario di Santa Maria di Anglona", "text": ""}
{"id": "1876000", "revid": "729019", "url": "https://it.wikipedia.org/wiki?curid=1876000", "title": "Stazione di Sacile", "text": "La stazione di Sacile \u00e8 una stazione ferroviaria nodale di superficie ed \u00e8 una tra le pi\u00f9 importanti stazioni ferroviarie del Friuli-Venezia Giulia. La stazione si trova sulla linea ferroviaria Udine - Venezia ed \u00e8 di tipo \"passante\" per le destinazioni di Udine e Venezia. Inoltre, la stazione \u00e8 capolinea della linea ferroviaria secondaria Sacile - Pinzano.\nStrutture e impianti.\nLa stazione \u00e8 dotata, al suo interno, del servizio di biglietteria, biglietteria automatica, sala d'aspetto, bar, edicola.\nLa stazione \u00e8 dotata di cinque binari, di cui tre accessibili (binari 1, 3, 4), uno (il binario 2) riservato ai treni merci in transito e il quinto riservato a precedenze dei treni merci diretti verso Venezia.\nIl binario 1 \u00e8 utilizzato per i treni regionali in partenza per Maniago e per i regionali veloci per Venezia aventi capolinea Sacile; il binario 3 \u00e8 utilizzato solitamente per i treni diretti a Udine, il quarto per quelli diretti a Venezia.\nMovimento.\nVi fermano tutti i treni regionali e regionali veloci che circolano sulla linea Venezia - Udine (sulla relazione Venezia Santa Lucia - Udine, con diverse corse che raggiungono Trieste) e vi fanno capolinea quelli da Maniago della Sacile - Pinzano. \nCon la sostituzione dei treni Frecciabianca da parte dei Frecciarossa tra Udine e Milano, Sacile non \u00e8 pi\u00f9 servita da treni ad alta velocit\u00e0. Rimane una coppia di Intercity notte in servizio tra Trieste Centrale e Roma Termini.\nServizi.\nLa stazione dispone dei seguenti servizi:\nCollegamenti esterni.\nOrario dei treni in partenza da Sacile-RFI\nOrario treni stazione di Sacile-e656.net"}
{"id": "1876004", "revid": "22475", "url": "https://it.wikipedia.org/wiki?curid=1876004", "title": "V\u00edctor Pecci", "text": "In carriera ha vinto dieci titoli in singolare e dodici in doppio.\nCarriera.\nConsiderato il pi\u00f9 grande giocatore di tennis paraguaiano di sempre, ha raggiunto la nona posizione della classifica ATP nel 1980. Di statura molto alta, 1 metro e 93 centimetri, raggiunse la finale del torneo Grande Slam di Parigi, persa contro Bj\u00f6rn Borg nel 1979, mentre nello stesso torneo arriv\u00f2 nel 1981 in semifinale, dopo aver sconfitto l'astro nascente del tennis francese Yannick Noah nei quarti.\nA Wimbledon 1985 \u00e8 stato tra i protagonisti del tie-break pi\u00f9 lungo della storia, in coppia con John Frawley e contro il team Gunnarsson - Mortensen ha giocato il quarto e ultimo set fino al risultato 6-3, 6-4, 3-6, 7-624.\nIn Coppa Davis ha giocato quarantacinque match con la squadra paraguaiana vincendone ventotto."}
{"id": "1876011", "revid": "3732", "url": "https://it.wikipedia.org/wiki?curid=1876011", "title": "Rapporto Sangiorgi", "text": "Rapporto Sangiorgi \u00e8 il nome con il quale \u00e8 ricordato l'insieme dei resoconti sulla mafia in Sicilia realizzati dal questore di Palermo Ermanno Sangiorgi e inviati al ministero dell'Interno. \u00c8 composto di 31 rapporti per un totale di 485 pagine manoscritte, stese tra il novembre 1898 e il febbraio 1900.\nIl rapporto contiene il primo quadro completo dell'epoca di \"Cosa Nostra\" che sia stato delineato ed \u00e8 il primo documento ufficiale che definisce la mafia come un'organizzazione criminale fondata su un giuramento, la cui attivit\u00e0 principale \u00e8 il \"racket della protezione\".\nL'indagine.\nDi origini romagnole, Sangiorgi arriv\u00f2 a Palermo nell'agosto del 1898, dopo aver prestato servizio in altre citt\u00e0 siciliane ed aver conseguito numerosi successi contro le cosche della costa occidentale (un esempio su tutti, la \"Fratellanza di Favara\").\nQuando il nuovo Questore arriv\u00f2 a Palermo, era in corso una guerra di mafia, iniziata due anni prima, nel 1896.\nIndagando sui delitti commessi dalle cosche della Conca d'Oro, Sangiorgi cap\u00ec che gli omicidi non erano il prodotto di iniziative individuali, ma implicavano leggi, decisioni collegiali, e un sistema di controllo territoriale.\nL'indagine, avviata in un'azienda di agrumi nei pressi dell'Arenella (il Fondo Lagan\u00e0), dove in una grotta erano stati scoperti quattro cadaveri in decomposizione, pass\u00f2 successivamente a due ricchissime e famose famiglie palermitane, i Florio e i Whitaker. Sangiorgi scopr\u00ec che le due dinastie vivevano fianco a fianco con i mafiosi della Conca d'Oro, che venivano assunti come guardiani e fattori nelle loro tenute e pagati per ricevere \"protezione\"; ma i mafiosi ricorrevano spesso a minacce e intimidazioni per ottenere queste occupazioni: la famiglia Whitaker aveva subito il rapimento della piccola Audrey, che era stata riscattata solo con il pagamento di una forte somma di denaro.\nSangiorgi scopr\u00ec che i cadaveri occultati nella grotta del Fondo Lagan\u00e0 appartenevano a dei \"picciotti\" che Francesco Noto, capo della \"cosca\" mafiosa dell'Olivuzza, aveva fatto inserire presso la famiglia Florio come cocchieri ma li aveva uccisi per vendicarsi di uno sgarbo da loro commesso; lo stesso Noto lavorava nella tenuta dei Florio come giardiniere mentre il fratello Pietro, vicecapo della \"cosca\", svolgeva il lavoro di guardiano. Alla famiglia Florio non venne in mente di collaborare con la procura. Il suo potente status, d'altronde, le permetteva di rifiutare gli inviti di comparire davanti a Sangiorgi anche per rilasciare una semplice testimonianza.\nLa Questura era alla ricerca di testimoni disposti a collaborare. L'occasione si present\u00f2 nell'ottobre 1899, quando un uomo conosciuto dalle forze dell'ordine, Francesco Siino, sfugg\u00ec miracolosamente ad un agguato. Siino era il capo della \"cosca\" di Malaspina ed era considerato da Sangiorgi il \u00abcapo regionale o supremo\u00bb della mafia. Siino inizi\u00f2 le sue deposizioni dicendo che faceva parte di una \"compagnia di amici\", ma messo alle strette, confess\u00f2 risvolti pi\u00f9 particolareggiati. Nel 1898 le sue fortune stavano ormai declinando: il suo avversario Antonino Giammona, capo della \"cosca\" dell'Uditore, gli contendeva i racket del commercio di limoni, delle rapine, delle estorsioni e della falsificazione delle banconote. Nel 1896 Siino aveva scatenato una guerra contro la cosca di Giammona, ma la stava perdendo. Il mandante dell'attentato cui era sfuggito era Giammona. La notte tra il 27 e il 28 aprile 1900 la Questura fece arrestare diversi mafiosi, tra cui Antonino Giammona.\nDati contenuti.\nIl rapporto descrive accuratamente i metodi imprenditoriali utilizzati dalla malavita come: commettere rapine, infiltrarsi nelle aziende ortofrutticole, falsificare banconote. Ed anche i suoi metodi repressivi come la sistematica minaccia dei testimoni fino alla loro uccisione. Il questore descrive inoltre, come avviene la gestione congiunta del territorio da parte dei capi cosca e come essi amministrino i fondi utilizzati per le famiglie dei detenuti e per pagare gli avvocati. Siino rivel\u00f2 che le \"cosche\" che si spartivano la Conca d'Oro erano otto:\nIl \"dossier\" conteneva anche dati relativi alla presenza e alla distribuzione mafiosa nella citt\u00e0 di Palermo e nelle borgate rurali:\nIl processo.\nIl rapporto venne presentato alla Procura di Palermo nel quadro della preparazione di un processo.\nScopo del lavoro di Sangiorgi era stato raccogliere prove che dimostrassero che il racket, unito ai contatti politici, sono alla base del modus operandi della mafia.\nUna sentenza di condanna avrebbe dimostrato che la mafia \u00e8 un fenomeno organico, quindi unitario. Per questo motivo, la Questura puntava ad utilizzare una specifica legge che puniva il reato di associazione criminale.\nIl processo cominci\u00f2 nel maggio 1901. L'anno precedente, per\u00f2, Sangiorgi aveva perso il suo appoggio politico a Roma: nel giugno 1900 era caduto il governo di Luigi Pelloux. Pelloux, generale dell'esercito, conosceva personalmente Sangiorgi ed era stato lui a promuoverlo nel 1898 Questore di Palermo.\nIntuendo il mutato clima politico, Siino ritratt\u00f2 completamente le sue dichiarazioni. Anche gli altri testi si prodigarono in attestati di stima degli imputati, che vennero descritti come \u00abveri gentiluomini\u00bb. Dopo solo un mese, giunsero le condanne di primo grado. Soltanto 32 imputati furono giudicati colpevoli di aver dato vita a un'associazione criminale. Tenuto conto del tempo gi\u00e0 trascorso in carcere, molti furono rilasciati il giorno dopo.\nSangiorgi comment\u00f2 laconicamente la sentenza:"}
{"id": "1876012", "revid": "61827356", "url": "https://it.wikipedia.org/wiki?curid=1876012", "title": "Ablero", "text": "Ablero \u00e8 un personaggio dell'Iliade menzionato nel sesto libro.\nIl mito.\nLe origini.\nAblero era un guerriero nemico degli Achei, ma di lui Omero non dice altro, n\u00e9 per quanto riguarda la sua stirpe n\u00e9 per quello che concerne il suo popolo di appartenenza.\nLa morte.\nAblero fu ucciso in combattimento da Antiloco, che lo trafisse con una lancia."}
{"id": "1876013", "revid": "767487", "url": "https://it.wikipedia.org/wiki?curid=1876013", "title": "Dieter K\u00fchn", "text": "Carriera.\nClub.\nApprod\u00f2 nel 1974 alla Lokomotive Lipsia. Con la squadra sassone vinse quattro FDGB Pokal e fu capocannoniere della DDR-Oberliga nel 1980. Sempre con la Lokomotive partecip\u00f2 nel 1987 all'avventura della squadra in Coppa delle Coppe terminata in finale contro l'.\nNel 1989 si trasfer\u00ec al Chemie B\u00f6hlen in seconda divisione. Nel 1990 pass\u00f2 al Sachsen Leipzig, con cui termin\u00f2 la carriera alla fine del campionato.\nNazionale.\nCon la vanta 13 presenze impreziosite da cinque reti. Debutt\u00f2 il 6 settembre 1978 a Lipsia contro la (2-1), mentre gioc\u00f2 la sua ultima partita il 30 marzo 1983 sempre a Lipsia contro il (1-2).\nPartecip\u00f2 ai Giochi olimpici di dove vinse la medaglia d'argento."}
{"id": "1876014", "revid": "466539", "url": "https://it.wikipedia.org/wiki?curid=1876014", "title": "Mystic (fiume)", "text": "Il Mystic, in inglese Mystic River, \u00e8 un piccolo fiume situato nel Commonwealth del Massachusetts, negli Stati Uniti. Il suo nome deriva dalla parola Wampanoag \"muhs-uhtuq\", che si traduce in \"grande fiume\". \u00c8 situato a nord e il suo corso \u00e8 approssimativamente parallelo a quello del fiume Charles.\nGeografia.\nQuesto fiume \u00e8 stato a lungo utilizzato per l'industria con conseguenti problemi di inquinamento acquifero. Con un bacino idrografico di circa 197 km2 il fiume scorre dal lago Mystic inferiore attravers\u00f2 le comunit\u00e0 di Boston: Arlington, Medford, Somerville, Everett, Charlestown, Chelsea ed East Boston. Il fiume, unendosi al Charles, forma il Boston Harbor, dove \u00e8 sito il porto della citt\u00e0. Il suo bacino comprende quarantaquattro laghi e stagni, il pi\u00f9 grande dei quali \u00e8 lo Spot Pond, situato nella riserva delle Middlesex Fells, con una superficie di 1,2 km2.\nStoria.\nI nativi e i coloni utilizzavano il fiume, sbarrandolo con apposite chiuse, per la pesca e per irrigare i campi. Nel 1631, prima dell'arrivo degli inglesi, venne varata nel Mystic la prima nave europea costruita in Massachusetts, la \"Blessing of the Bay\". Qualche anno dopo, nel 1637, venne costruito anche il primo ponte; per pi\u00f9 di cent'anni le comunit\u00e0 vicine litigarono sul costo.\nCirca cent'anni pi\u00f9 tardi il fiume gioc\u00f2 un ruolo importante nella guerra d'indipendenza americana quando, il 1\u00ba settembre 1774, una squadra di 260 soldati inglesi mossero da Boston, risalendo il fiume, verso un approdo a Winter Hill. Da qui marciarono per circa 1,6 chilometri verso la \"Powder House\", dove catturarono e, dopo il tramonto, rimossero il pi\u00f9 grande deposito di polvere da sparo del Massachusetts. Nel 1775 i britannici attaccarono dalla spiaggia del fiume durante la battaglia di Bunker Hill.\nNel 1805 il Canale del Middlesex un\u00ec il Mystic al Merrimack, nella citt\u00e0 di Lowell; durante il XIX secolo dieci cantieri navali lungo il corso del fiume costruirono pi\u00f9 di cinquecento velieri veloci. La costruzione di navi tocc\u00f2 il suo apice negli anni 40 dell'800 con golette e sloop per trasportare legname e melassa per le distillerie di rum situate tra Medford e le Indie occidentali.\nA cominciare dal 1865 l'eccessivo sfruttamento delle risorse ittiche e l'inquinamento industriale hanno fatto scomparire la pesca per fini commerciali. Un popolare romanzo di John Townsend Trowbridge del 1882, \"The Tinkham Brother's Tide-Mill\", racconta il fiume in un periodo quando le acque salate raggiungevano i due laghi Mystic (Superiore ed Inferiore).\nLe estese paludi salate affiancarono le rive del Mystic fino al 1909, quando la prima diga sul fiume venne costruita (era chiamata Craddock Locks), convertendole cos\u00ec da paludi con acqua salata a paludi con acqua dolce permettendo lo sviluppo. La diga odierna, dedicata ad Amelia Earhart, fu costruita nel 1966. Ha tre chiuse per permettere il passaggio di imbarcazioni ed \u00e8 equipaggiata per pompare l'acqua esternamente dal Boston Harbor durante l'alta marea. Gli operatori della diga aprono a volte le chiuse per permettere il passaggio dei pesci. La diga \u00e8 chiusa al pubblico.\nVi \u00e8 un secondo ponte che attraversa il fiume unendo Charlestown a Chelsea: il \"Maurice J. Tobin Bridge\".\nEcosistemi.\nUn tempo, prima dello sviluppo industriale del XX secolo il fiume fu habitat di numerose specie ittiche, tra cui salmoni, carpe e molte altre. Anche se la maggior parte di queste specie popolano ancora le acque del fiume l'inquinamento e la diga in costruzione hanno danneggiato gravemente gli ecosistemi. Le fonti principali di inquinamento sono rappresentate da un piccolo cantiere navale, da alcuni mulini e soprattutto dagli scarichi fognari delle citt\u00e0 adiacenti di cui, in molti casi, si sono persi i progetti di modifiche e deviazioni costruite nel corso degli anni. Una volta il fiume veniva descritto cos\u00ec ricco di pesci da poterlo attraversare a piedi ma oggi la popolazione ittica \u00e8 molto inferiore. L'inquinamento e la diga hanno causato un aumento della concentrazione batterica e della torbidit\u00e0 delle acque che, oltre a limitare la riproduzione delle specie del fiume, scoraggia pure le migrazioni dei pesci migratori."}
{"id": "1876018", "revid": "124504977", "url": "https://it.wikipedia.org/wiki?curid=1876018", "title": "Tommaso Ginoble", "text": "Biografia.\n\u00c8 stato una importante figura sportiva del Roseto Sharks e della Nazionale Italiana Juniores.\nDi professione Agente Assicurativo dapprima per le compagnie Riunite di Assicurazione e dal 1994 per il Gruppo AXA, ha conseguito il diploma di istituto tecnico per geometri. Ultimati gli studi superiori, ha acquisito una preparazione medicoscientifica, nel corso degli studi effettuati presso la facolt\u00e0 di medicina e chirurgia dell'Universit\u00e0 degli Studi \u201cG. D'Annunzio\u201d di Chieti.\nAttivit\u00e0 politica.\nDal 1985 al 1997 \u00e8 stato vicesindaco e assessore ai Lavori Pubblici e all'Urbanistica al Comune di Roseto Degli Abruzzi, in provincia di Teramo.\nDal 1995 al 2002 \u00e8 stato segretario provinciale del Partito Popolare Italiano.\nNel 2000, candidato dei Popolari, \u00e8 eletto Consigliere regionale in Abruzzo con 6.860 voti rivestendo le funzioni di Consigliere Segretario dell'Ufficio di Presidenza del Consiglio e di componente della II Commissione Consiliare \u201cGoverno del territorio Lavori Pubblici; della IV Commissione \u201cIndustrie, Commercio e Turismo; della V Commissione \u201cAffari Sociali e Tutela della salute\u201d e VI Commissione \u201cPolitiche Europee\u201d. Nelle elezioni regionali nel 2005, candidato della Margherita, viene rieletto con oltre 11.547 voti e ha rivestito la carica di Assessore regionale alla Protezione Civile, ai Trasporti ed alle Politiche Regionali per la Mobilit\u00e0 Sostenibile nella giunta di Ottaviano Del Turco.\nIl 14 giugno 2007 si candida a Segretario regionale del neonato Partito Democratico ma \u00e8 battuto dall'allora Sindaco di Pescara Luciano D'Alfonso che vince in tutte e 4 le Province (dall'85% in Provincia di Pescara al 52% in Provincia di Teramo feudo di Ginoble).\nEletto per la prima volta alla Camera nel 2008 nella Circoscrizione XVI Abruzzo con il Partito Democratico, \u00e8 componente della commissione Ambiente.\nDopo avere vinto le primarie indette dal Partito Democratico nella provincia di Teramo, viene eletto per la seconda volta alla Camera dopo le elezioni politiche del 2013, sempre nella Circoscrizione XVI Abruzzo, divenendo in seguito segretario della commissione Ambiente.\nIl 15 maggio 2014 ha votato insieme ai 6 colleghi Maria Gaetana Greco, Maria Tindara Gullo, Gero Grassi, Maria Amato, Paola Bragantini e l'ex Ministro Giuseppe Fioroni contro il via libera all'arresto di Francantonio Genovese, andando contro la decisione del proprio partito.\nIl 25 settembre 2015 presso l'Abbazia Celestiniana di Sulmona sovrintende alla firma della convenzione tra l'Agenzia per l'Energia CasaClima di Bolzano ed il Parco Nazionale della Majella.\nL'Onorevole ha alacremente lavorato per importare nella regione Abruzzo dalla Provincia di Bolzano il metodo di certificazione energetica degli edifici presentato nel 2002 in ottemperanza a quanto gi\u00e0 licenziato dalla Comunit\u00e0 economica europea come Direttiva Cee 2002/91/Ce, che, a seguito del protocollo di Kyoto, tratta la questione della certificazione energetica degli edifici."}
{"id": "1876021", "revid": "599013", "url": "https://it.wikipedia.org/wiki?curid=1876021", "title": "Flk", "text": ""}
{"id": "1876023", "revid": "287204", "url": "https://it.wikipedia.org/wiki?curid=1876023", "title": "Manoscritto di Gottinga", "text": "Il Manoscritto di Gottinga \u00e8 il pi\u00f9 antico libro conosciuto interamente dedicato al gioco moderno degli scacchi. Il testo, costituito da 33 fogli, \u00e8 scritto in latino ed \u00e8 conservato presso l'Universit\u00e0 di Gottinga.\nNel manoscritto, nel formato di \"in quarto\", i fogli da 1 a 15a sono una trattazione di dodici aperture. Il foglio 16 \u00e8 vuoto e i fogli da 17 a 31b sono una selezione di trenta problemi di scacchi ciascuno su una pagina con diagramma e soluzione.\nL'autore e l'anno esatto di pubblicazione sono sconosciuti. Alcune somiglianze con \"Repeticion de Amores e Arte de Axedres con CL iuegos de partido\" di Luis Ram\u00edrez de Lucena (circa 1497) hanno indotto alcuni studiosi a formulare l'ipotesi che sia stato scritto dallo stesso Lucena o che sia stato una delle sue fonti. Sebbene il manoscritto sia ritenuto comunemente anteriore all'opera di Lucena, ci\u00f2 non \u00e8 stato mai dimostrato\nPossibili date della pubblicazione del manoscritto variano dal 1500 al 1505 o il 1471.\nIl manoscritto tratta esclusivamente del gioco moderno (usando le regole moderne del gioco del movimento del pedone, dell'alfiere e della donna, anche se l'arrocco non aveva ancora assunto la forma attuale) e non fa menzione delle regole precedenti. Le regole non sono spiegate quindi il manoscritto \u00e8 stato scritto presumibilmente in un periodo in cui esse erano gi\u00e0 entrate nell'uso comune oppure il destinatario dello stesso era un giocatore che aveva gi\u00e0 una certa familiarit\u00e0 con esse. Tale destinatario non \u00e8 mai nominato, ma doveva essere un nobile di alto rango\nAlcuni particolari del manoscritto suggeriscono che l'autore fosse spagnolo o portoghese e che sia stato un certo punto copiato in Francia, sebbene ci\u00f2 non sia certo\nAperture.\nL'attenzione riservata alle aperture nel manoscritto riflette la grande importanza data allo studio della prima parte della partita anche a causa della modifica delle regole con cui si muovono i pezzi negli scacchi moderni. Le partite antiche avevano la caratteristica di presentare uno sviluppo molto lento e la vittoria era ottenuta quasi sempre catturando tutti i pezzi avversari e lasciando il re avversario \"nudo\". Nel gioco moderno lo sviluppo era diventato molto pi\u00f9 rapido, a causa della nuova regola che consentiva al pedone di muoversi di due caselle alla sua prima mossa e alla aumentata mobilit\u00e0 di donna e alfieri. Lo scacco matto era divenuto un epilogo molto pi\u00f9 comune alle partite e fu richiesto un approfondimento per poter gestire attacchi e difese nella fase iniziale della partita. Le opere scacchistiche successive avrebbero sempre pi\u00f9 enfatizzato lo studio dell'apertura.\nLe dodici aperture trattate dal manoscritto comprendono quattro attacchi nei quali il principe, a cui questo era dedicato, \u00e8 indicato come il primo giocatore, e otto difese dove \u00e8 il secondo. Esse includono un esempio ciascuna per 1.c4 e 1.f4, due esempi 1.d4 (Partita di donna), compreso il gambetto di donna, e otto esempi di 1.e4 (apertura di re). Ognuna delle partite di re illustrate \u00e8 un'apertura di gioco aperto dato che il Nero risponde sempre con 1\u2026e5. Abbiamo un esempio di partita di alfiere (2.Ac4) e sette esempi di 2.Cf3, mossa contro la quale l'autore sembra preferire 2\u2026Cc6. Sebbene non siano date valutazioni sulle posizioni risultanti, alcuni degli esempi si spingono fino nel mediogioco, come ad esempio l'ottavo dove si arriva alla mossa 33.\nLe aperture discusse nel manoscritto sono, in ordine di trattazione:\nProblemi.\nTutti i trenta problemi di scacchi si trovano anche nell'opera gi\u00e0 citata di Lucena e tutti tranne uno (il numero 24) in \"Libro da imparare giocare a scachi et de li partiti\" di Pedro Damiano. In molti dei problemi sono date condizioni particolari, come ad esempio pezzi che non possono muovere o requisiti di matto dato da un pedone o da due scacchi consecutivi di pedone. Ecco alcuni esempi:"}
{"id": "1876031", "revid": "289247", "url": "https://it.wikipedia.org/wiki?curid=1876031", "title": "Sollevamento pesi alle Olimpiadi estive", "text": ""}
{"id": "1876033", "revid": "22475", "url": "https://it.wikipedia.org/wiki?curid=1876033", "title": "Fern\u00e3o Vaz Dourado", "text": "Facente parte del terzo periodo dell'antica cartografia nautica portoghese, caratterizzato dall'abbandono dell'influenza tolemaica nella rappresentazione dell'Oriente e da una maggiore accuratezza nella raffigurazione delle terre e dei continenti, si sa poco della figura storica del personaggio.\nLe opere note di Dourado sono di straordinaria qualit\u00e0 e bellezza ed \u00e8 considerato come uno dei migliori cartografi della sua epoca. La gran parte delle carte manoscritte sono in scala relativamente grande e incluse in atlanti nautici. Si conoscono i seguenti sei atlanti del periodo 1568-1580:\nL'atlante del 1568 contiene le prime carte a grande scala di Ceil\u00e3o (Sri Lanka) e del Giappone, poi copiate da molti altri cartografi."}
{"id": "1876035", "revid": "729019", "url": "https://it.wikipedia.org/wiki?curid=1876035", "title": "Seriografo", "text": "Il seriografo \u00e8 un dispositivo che permette di effettuare diverse esposizioni radiografiche su un'unica pellicola. Consente anche di fare radiografie su pieno formato (panoramiche).\nViene usato per esami che richiedono pi\u00f9 fotogrammi in successione e a intervalli brevi l'uno dall'altro. In particolare, si usa per studiare lo stomaco e l'esofago.\nTipologia.\nIl seriografo \u00e8 un accessorio che, a seconda dell'apparecchio radiografico utilizzato, pu\u00f2 trovarsi al di sopra del piano che porta il paziente (nei tavoli ribaltabili convenzionali) o al di sotto (nei piani telecomandati).\n\u00c8 costituito da un telaio metallico portante e al suo interno:\nall'esterno verso il paziente c'\u00e8 un localizzatore del fascio (con un'apertura e un limitatore di campo di piombo). Nell'apertura pu\u00f2 essere presente un compressore per permettere la compressione dell'addome e migliorare la visualizzazione dello stomaco.\nIl seriografo \u00e8 collegato al complesso radiogeno che sta sotto al piano del paziente. I movimenti possono essere motorizzati o manuali a seconda del seriografo e possono essere longitudinali e/o trasversali. I raggi X sono localizzati da un diaframma, perfettamente centrato sul campo del seriografo.\nI formati solitamente sono: 13\u00d718, 18\u00d724, 24\u00d730, 30\u00d730, 35\u00d735, che si dividono da 2 a 6 volte. \nL'intensificatore di brillanza ha sostituito lo schermo fluorescente.\nCon l'avvento della radiografia digitale, la meccanica dei seriografi \u00e8 stata largamente superata e attualmente le immagini seriate si ottengono mediante seriografi a controllo completamente computerizzato."}
{"id": "1876036", "revid": "289247", "url": "https://it.wikipedia.org/wiki?curid=1876036", "title": "Tae-kwon-do alle olimpiadi estive", "text": ""}
{"id": "1876038", "revid": "47112", "url": "https://it.wikipedia.org/wiki?curid=1876038", "title": "Biotopo Palude del Lago di Varna", "text": ""}
{"id": "1876039", "revid": "647919", "url": "https://it.wikipedia.org/wiki?curid=1876039", "title": "Tennis tavolo alle olimpiadi estive", "text": ""}
{"id": "1876040", "revid": "610351", "url": "https://it.wikipedia.org/wiki?curid=1876040", "title": "FIFA Junior Tournament 1948", "text": "La prima edizione del FIFA Junior Tournament si \u00e8 svolta in Inghilterra nel 1948 dal 14 al 17 aprile, con la partecipazione delle rappresentative di otto paesi.\nLa formula del torneo prevedeva un primo turno ad eliminazione diretta, con successive semifinali e finale, a laurearsi campione d'Europa fu la selezione inglese, che in finale sconfisse quella olandese per 3-2.\nGli stadi.\nSono sei gli stadi scelti per ospitare la manifestazione:"}
{"id": "1876042", "revid": "968255", "url": "https://it.wikipedia.org/wiki?curid=1876042", "title": "Pisandro e Ippoloco", "text": "Pisandro e Ippoloco sono due personaggi dell\"Iliade\", citati nell'undicesimo libro del poema.\nIl mito.\nLe origini.\nPisandro e Ippoloco erano due giovani fratelli troiani, appartenenti a una stirpe importante: il padre Antimaco era uno dei consiglieri di Priamo, e quando Elena venne rapita da Paride egli fu tra coloro che si opposero a una soluzione pacifica tra Achei e Troiani. Antimaco e i suoi figli erano tra l'altro in ottimi rapporti di amicizia con Paride.\nLa morte.\nPisandro e Ippoloco parteciparono alla guerra di Troia con la benedizione del loro padre Antimaco il quale, all'assemblea in cui erano presenti Ulisse e Menelao, aveva convinto il troiano Paride, rapitore della spartana Elena moglie del re greco Menelao, di non restituirla ma anzi di lasciare che la guerra scoppiata avesse pure il suo effetto, convinto com'era che la vittoria fosse sempre dalla parte dei Troiani, a suo giudizio pi\u00f9 forti e protetti dagli dei rispetto ai Greci. Pisandro e Ippoloco combatterono insieme sopra un carro fin dall'inizio del conflitto senza mai esporsi al pericolo; ma al decimo anno in una battaglia i due giovani furono assaliti da Agamennone che si rivolse per primo contro Pisandro deciso a colpirlo. Dopo che i due fratelli ebbero rivelato al re la loro natura vile egli, infuriato per l'infausto ricordo del nefasto consigliere Antimaco, colp\u00ec Pisandro al petto di lancia facendolo cadere morto al suolo, poi afferr\u00f2 Ippoloco che era saltato gi\u00f9 dal carro nel tentativo di fuggire e gli tagli\u00f2 entrambe le braccia con la spada ed infine la testa che fece volare come una trottola girevole lanciata dalle mani di un bambino:\n&lt;poem&gt; \" \"Assalse ei dopo\"\n\"Ipp\u00f2loco e Pisandro, ambo figliuoli \"\n\"del bellicoso Ant\u00ecmaco, di quello \"\n\"che da Paride compro per molt'oro \"\n\"e ricchi doni, d'Elena imped\u00eca \"\n\"il rimando al marito. I figli adunque \"\n\"di costui colse al varco Agamenn\u00f3ne \"\n\"sovra un medesmo carro ambo volanti,\"\n\"e turbati e smarriti; ch\u00e9 pel campo \"\n\"sfrenaronsi i destrieri, e dalla mano \"\n\"le scorrevoli briglie eran cadute.\"\n\"Come l\u00efon fu loro addosso, e quelli \"\n\"s'inginocchi\u00e2r, dal carro supplicando:\"\n\" - Lasciane vivi, Atride, e di riscatto \"\n\"gran pezzo n'otterrai. Molta risplende \"\n\"nella magion d'Ant\u00ecmaco ricchezza,\"\n\"d'oro, di bronzo e lavorato ferro.\"\n\"Di questo il padre ti dar\u00e0 gran pondo \"\n\"per la nostra riscossa, ov'egli intenda \"\n\"vivi i suoi figli nelle navi achee. - \"\n\"Cos\u00ec piangendo supplic\u00e2r con dolci \"\n\"modi, ma dolce non rispose Atride.\"\n\" - Voi d'Ant\u00ecmaco figli? di colui \"\n\"che nel troiano parlamento osava \"\n\"d'Ulisse e Menelao, venuti a Troia \"\n\"ambasciatori, consigliar la morte? \"\n\"Pagherete voi dunque ora del padre \"\n\"l'indegna offesa. - S\u00ec dicendo, immerge \"\n\"l'asta in petto a Pisandro, e gi\u00f9 dal carro \"\n\"supin lo stende sul terren. Ci\u00f2 visto,\"\n\"balza Ippoloco al suolo, e lui secondo \"\n\"spaccia l'Atride; coll'acciar gli pota \"\n\"ambe le mani, e poi la testa, e lungi \"\n\"come pal\u00e8o la scaglia a rotolarsi \"\n\"fra la turba.\" \" &lt;/poem&gt;\nLa testa di Ippoloco fu spiccata dal busto con tal violenza che ruzzol\u00f2 molto lontano, suscitando il terrore in molti guerrieri troiani, che fuggirono, ma Agamennone ne uccise un gran numero.\nInterpretazione dell'episodio.\nFra le tante scene belliche del poema, quella che vede come vittime Pisandro e Ippoloco \u00e8 una delle pi\u00f9 conosciute, essendo trattata per parecchi versi, in una sequenza di azioni concitate: lo sbandamento del cocchio, la cattura dei due giovani, le loro inutili preghiere, la rapida uccisione di Pisandro, il tentativo di fuga di Ippoloco stroncato sul nascere e la sua orribile fine.\nIconografia.\nUna gemma e una ceramica vascolare, entrambe di autore ignoto, raffigurano Agamennone in contemplazione del capo reciso di Ippoloco, collocato su una pasta di vetro: dettaglio che non \u00e8 in Omero. Gli artisti si sono evidentemente rifatti a qualche fonte letteraria non pervenuta secondo cui Agamennone, ritrovata la testa del giovane troiano, la esibiva come macabro trofeo nella propria tenda insieme al busto, forse anche intenzionato a impedirne la sepoltura; e in tal caso l'anima di Ippoloco non avrebbe potuto raggiungere l'ingresso dell'Ade, come capitava a tutti coloro che restavano senza tomba."}
{"id": "1876043", "revid": "289247", "url": "https://it.wikipedia.org/wiki?curid=1876043", "title": "Tiro a segno alle Olimpiadi estive", "text": ""}
{"id": "1876047", "revid": "17504863", "url": "https://it.wikipedia.org/wiki?curid=1876047", "title": "Situation Comedy", "text": ""}
{"id": "1876053", "revid": "289247", "url": "https://it.wikipedia.org/wiki?curid=1876053", "title": "Tiro a segno alle olimpiadi estive 1912", "text": ""}
{"id": "1876055", "revid": "289247", "url": "https://it.wikipedia.org/wiki?curid=1876055", "title": "Tiro con l'arco alle olimpiadi estive", "text": ""}
{"id": "1876056", "revid": "54193", "url": "https://it.wikipedia.org/wiki?curid=1876056", "title": "Corrente Comunista Internazionale", "text": ""}
{"id": "1876057", "revid": "1543377", "url": "https://it.wikipedia.org/wiki?curid=1876057", "title": "Countdown 2010", "text": "L'iniziativa Countdown 2010 \u00e8 un progetto di comunicazione lanciato dall'Unione internazionale per la conservazione della natura IUCN.\nL'obiettivo di questa iniziativa \u00e8 il coinvolgimento, su base volontaria, e la sensibilizzazione di istituzioni pubbliche, imprese del settore privato, accademie e governi verso il conseguimento dell'Obiettivo 2010 sulla biodiversit\u00e0 di ridurre in maniera significativa il tasso di perdita di biodiversit\u00e0 a livello globale entro il 2010, come confermato dai Capi di Stato del mondo al Summit mondiale sullo sviluppo sostenibile tenutosi nel 2002 a Johannesburg in Sudafrica."}
{"id": "1876058", "revid": "115371688", "url": "https://it.wikipedia.org/wiki?curid=1876058", "title": "Hoquetus", "text": "L'hoquetus o hochetus (dal francese \"Hoquet\" cio\u00e8 \"singhiozzo\") detto anche \"Cantus Abscissus\" o \"Cantus Troncatus\" \u00e8 una tecnica compositiva utilizzata per la prima volta nel tardo mottetto del XIII secolo.\nStoria.\nQuesta tecnica si svilupp\u00f2 soprattutto in Francia presso la Scuola di Notre-Dame durante l'Ars Antiqua, ma fu utilizzata anche successivamente da compositori quali Guillaume de Machaut nel periodo dell'Ars nova.\nSi tratta di interruzioni brevi e frequenti della linea melodica ottenute per mezzo di pause alternate tra le varie voci che costituiscono un brano polifonico restituendo in questo modo una sorta di \"effetto singhiozzo\" all'ascolto.\nLo stile dell'hoquetus appartiene in realt\u00e0 a molte culture musicali extraeuropee. Esempi dell'uso di questa tecnica, intesa come l'intreccio tra le parti, ognuna delle quali completa l'altra nel creare una melodia integrata, sono presenti nelle tradizioni delle popolazioni indigene di Nuova Guinea, isole Salomone, Indonesia, Filippine, Vietnam e in alcune enclaves in Asia sudorientale e Cina.\nSi tratta di tutte quelle parti del mondo che costituiscono la rotta seguita dalle migrazioni dei primi esseri umani fuori dall'Africa, continente in cui troviamo i primi esempi di hoquetus nelle musiche indigene di pigmei e boscimani.\nLa similitudine di tecniche e strumenti utilizzati ha portato a concludere che l'hoquetus, cos\u00ec come altri caratteri musicali comuni alle varie tradizioni, siano stati tramandati da quella ipotetica popolazione di base da cui tutti gli esseri umani hanno origine."}
{"id": "1876064", "revid": "1452073", "url": "https://it.wikipedia.org/wiki?curid=1876064", "title": "Pista del Palio di Siena", "text": "La pista sulla quale si disputa il Palio di Siena coincide con l'anello perimetrale di Piazza del Campo. \nIl terreno.\nDurante il resto dell'anno, la pavimentazione \u00e8 costituita da un lastricato di pietra serena che, nei giorni del Palio, viene ricoperto da uno strato di terra composto da una miscela di tufo, argilla e sabbia.\nLo spessore dello strato di terra (la cui compattezza \u00e8 regolata da particolari compressori) varia in diversi punti, ma mediamente \u00e8 di circa 15 cm.\nLa terra viene innaffiata periodicamente al fine di mantenerla compatta ed elastica; tuttavia il terreno risulta molto pi\u00f9 duro per i cavalli se rapportato ai normali terreni degli ippodromi.\nLa struttura.\nIl percorso misura 339 metri: poich\u00e9 i giri da compiere sono tre, i cavalli compiono una corsa teorica di 1017 metri. Dal dopoguerra in poi i palii pi\u00f9 rapidi si sono aggirati intorno al tempo di 1:13/1:14, mentre i pi\u00f9 lenti hanno superato il tempo di 1:20.\nLa presenza di palchi, transenne e imbottiture di protezione ai bordi del tracciato riduce la larghezza naturale della piazza.\nLa planimetria.\nIl punto di partenza (\"mossa\") si trova all'altezza del vicolo della \"Costarella dei Barbieri\"; il senso della corsa \u00e8 orario: va cio\u00e8 dalla \"mossa\" verso la Curva di San Martino). La linea d'arrivo, segnalata da un bandierino, \u00e8 nella stessa zona, pur non coincidendo esattamente con la linea di partenza (\u00e8 leggermente pi\u00f9 avanti rispetto alla \"mossa\").\nLa Curva di San Martino compie un angolo di 95\u00b0. Il tratto immediatamente precedente alla curva \u00e8 in leggera discesa ed \u00e8 inclinato trasversalmente con un dislivello di 90 cm. tra i bordi. Il tratto immediatamente successivo \u00e8 in discesa dell'8% con un dislivello di circa un metro. Il rettilineo che porta alla Curva del Casato \u00e8 pianeggiante ma si conclude in leggera salita.\nLa Curva del Casato \u00e8 ad angolo di 92\u00b0. La salita che porta alla curva \u00e8 molto accentuata negli ultimi 15 metri, raggiungendo una pendenza del 10,5%. Il tratto successivo alla Curva del Casato \u00e8 pianeggiante.\nIl tratto di pista che parte dal secondo \"\"spicchio\" della piazza (subito dopo la Curva del Casato), prosegue per la Fonte Gaia ed arriva all'ottavo \"spicchio\"\" (subito prima della Curva di San Martino), \u00e8 simile nella forma alla porzione di un cerchio. Nella sua lunghezza \u00e8 pianeggiante, vi \u00e8 una lieve pendenza verso l'interno.\nCasistica degli incidenti.\nIn base ad un'analisi degli incidenti occorsi a cavalli e fantini tra il 1970 e il 1990, si \u00e8 scoperto che il maggior numero di incidenti \u00e8 avvenuto alla Curva di San Martino (57% dei casi) rispetto alla Curva del Casato (37% dei casi).\nAlla Curva di San Martino gli incidenti sono avvenuti pi\u00f9 o meno in egual misura sia al primo giro (45%) che al secondo (55%), mentre nella Curva del Casato sono avvenuti in grande parte al primo giro (70%).\nDi conseguenza si evince che vi \u00e8 un rischio maggiore alla Curva di San Martino (rischiosa anche per la pendenza) rispetto alla Curva del Casato, dove gli incidenti accadono soprattutto a causa dell'assembramento di cavalli al primo giro."}
{"id": "1876069", "revid": "155613", "url": "https://it.wikipedia.org/wiki?curid=1876069", "title": "Agati-Tronci", "text": ""}
{"id": "1876070", "revid": "6923", "url": "https://it.wikipedia.org/wiki?curid=1876070", "title": "Quintet (azienda)", "text": " \u00e8 una software house giapponese fondata nel 1989. Il nome della compagnia deriva dalla terminologia musicale, come i 5 elementi di game design - pianificazione, grafica, suono, programmatori e produttori. \"Quintet\" \u00e8 stata maggiormente attiva negli anni 1990, quando era in forti contatti con la software house Enix; la compagnia era anche un membro del gruppo GD-NET degli sviluppatori per Sega Saturn. Lo stato attuale della \"Quintet\" non \u00e8 chiaro.\nGli inizi.\nIl direttore e presidente della \"Quintet\" \u00e8 Tomoyoshi Miyazaki, lo sceneggiatore per i primi due episodi per la serie di giochi di ruolo \"Ys\" di Nihon Falcom. Masaya Hashimoto, il principale programmatore per gli stessi titoli, \u00e8 anche lui un membro. Grazie a questa connessione, il compositore Yuzo Koshiro (anche lui un veterano di \"Ys\") ha prestato il suo talento per il titolo inaugurale della compagnia, ActRaiser. La sorella di Koshiro, Ayano Koshiro, ha disegnato il design dei personaggi.\nLe successive uscite di \"Soul Blazer\", \"Illusion of Gaia\", e \"Terranigma\", note ai fan come la \"Trilogia di Soul Blazer\", hanno stabilito una caratteristica dei giochi della \"Quintet\": i forti e spesso cupi temi dei loro titoli. I giochi della \"Quintet\" spesso includono un conflitto tra un essere che porta distruzione ed un essere che controlla la creazione come simboli di dualit\u00e0. Il mondo ha due aspetti che si oppongono e si completano l'un l'altro, \u00e8 tutto quello che esiste \u00e8 basato su questa relazione. La sofferenza e il sacrificio come parte della vita hanno distinto i giochi della \"Quintet\", e hanno attratto molti fan.\nComunque, intorno al 2000 le uscite di giochi con le caratteristiche tipiche dei giochi della Quintet si ridussero, ed la compagnia sembra essere inattiva.\nUn misterioso silenzio.\nNel 2007, la pagina web ufficiale della \"Quintet\" non era aggiornata da 4 anni, e la compagnia \u00e8 rimasta in silenzio per ragioni sconosciute. C'era un forum attivo fino al 29 marzo 2002 (la data di rilascio del gioco RPG \"Mystic Heroes\" per Game Boy Advance in Nord America), ma in risposta ad un enorme quantit\u00e0 di commenti irati da parte dei fan impazienti per la mancanza di notizie, lo staff della \"Quintet\" ha postato: \"Siccome non possiamo rilasciare alcune informazioni, chiuderemo questo forum.\" Successivamente, il forum fu eliminato.\nAttivit\u00e0 recenti.\nDal 2002, ci sono stati dei giochi che avevano dei membri dello staff della \"Quintet\" nei loro crediti, ma non facevano alcun riferimento alla \"Quintet\" come compagnia. Tomoyoshi Miyazaki \u00e8 menzionato in \"Mystic Heroes\" della Koei, ed un altro membro della Quintet \u00e8 menzionato come sound designer in quattro giochi della Banpresto per Game Boy Advance, la serie Super Robot Wars. Nel 2004 Miyazaki fu menzionato anche nel gioco \"\" per PlayStation 2.\nI fan vedono i nomi dei membri della Quintet nei crediti finali di molti giochi. Questo prova che i membri dello staff lavorano su specifici progetti su una larga variet\u00e0 di giochi diversi dai loro lavori alla \"Quintet\".\nInoltre, il nome \"Quintet\" come compagnia \u00e8 apparso nei crediti della serie \"Atelier Iris\" di Gust, in merito al design degli oggetti. Questo \u00e8 un ruolo piccolo ma importante, perch\u00e9 in ogni gioco contempla circa 400 design necessari."}
{"id": "1876071", "revid": "1442080", "url": "https://it.wikipedia.org/wiki?curid=1876071", "title": "Tremacebus harringtoni", "text": "Tremacebus harringtoni (Rusconi, 1933) \u00e8 una specie estinta di primate platirrino vissuto in Sud America durante il tardo Oligocene e nel primo Miocene. \u00c8 l'unico appartenente al genere Tremacebus (Hershkovitz, 1974)\nIn base agli scarsi reperti fossili trovati (fra cui un cranio in buono stato scoperto in Patagonia), si \u00e8 ipotizzato che questi animali misurassero in vita circa un metro di lunghezza, per un peso di un paio di chili.\nIl muso era corto e tozzo e dotato di molari squadrati: quelli inferiori erano dotati di creste piatte, mancanti per\u00f2 di cuspidi, lasciando ipotizzare che questi animali avessero dieta principalmente erbivora o frugivora. Gli occhi erano di dimensioni medio-grandi, a suggerire abitudini crepuscolari.\nNel complesso, doveva somigliare a una versione di maggiori dimensioni degli odierni \"Aotus\" o scimmie notturne, con cui condivide la famiglia Aotidae: si ritiene sia una sorta di anello di congiunzione fra questi ultimi ed i \"Callicebinae\".\nSi estinse all'inizio del Miocene, lasciando il posto ad altre platirrine primitive come \"Neosaimiri\", \"Branisella\", \"Dolichocebus\" e \"Soriacebus\"."}
{"id": "1876072", "revid": "155613", "url": "https://it.wikipedia.org/wiki?curid=1876072", "title": "Chiesa di san Donato e Biagio in Carraia", "text": ""}
{"id": "1876073", "revid": "767487", "url": "https://it.wikipedia.org/wiki?curid=1876073", "title": "Publio Sulpicio Rufo", "text": "Biografia.\nFu un aristocratico brillante e ambizioso, oltre che un grande oratore e un appassionato politico dalla vita pubblica molto movimentata. La sua eloquenza \"solenne e per cos\u00ec dire tragica\" viene ricordata da Cicerone nel \"De Officis\": \"Etiam P. Sulpicii eloquentiam accusatio inlustravit cum seditiosum et inutilem civem, C. Norbanum in iudicium vocavit\".\nNonostante i suoi esordi politici siano riconducibili alla difesa della \"pars\" nobiliare, ben presto spos\u00f2 la causa del movimento democratico, accostandosi alla linea drusiana riformista.\nSuccessivamente, divenuto nell'88 a.C. tribuno della plebe, per trovare un valido sostegno politico, dovette lasciare del tutto il suo gruppo originario vicino ai Metelli e Silla e avvicinarsi piuttosto alle posizioni del \"popularis\" Gaio Mario e dei cavalieri. Avanz\u00f2, quindi, quattro proposte di legge, tra cui quella di distribuire uniformemente in tutte le trib\u00f9 (e non solo nelle otto previste) il voto degli alleati che avevano acquisito la cittadinanza romana subito dopo la guerra sociale del 90 a.C. Come era pronosticabile, per\u00f2, il provvedimento incontr\u00f2 la fiera opposizione dell'oligarchia senatoria, in particolare di Lucio Cornelio Silla, console in carica. Egli, accortosi che non sarebbe riuscito con mezzi legali ad opporsi all'approvazione delle \"leggi sulpicie\", ricorse ad una manovra ostruzionistica. Proclam\u00f2, infatti, per una durata di tempo indefinita lo \"iustitium\", ovvero la sospensione di ogni pubblico affare, quindi anche dei comizi che avrebbero dovuto pronunciarsi su tali proposte.\nSulpicio, a tal punto, denunci\u00f2 l'illegalit\u00e0 dell'azione dei consoli che impediva l'attivit\u00e0 dei tribuni e protetto da una banda di seicento cavalieri si rese padrone del Foro. Queste estreme misure politico-sociali posero in grave pericolo la vita dei consoli, in particolare quella di Silla. Tuttavia, dopo aver abrogato lo \"iustitium\", riusc\u00ec a scampare la morte ritirandosi a Nola col suo esercito.\nSulpicio, invece, rimasto padrone del campo, fece approvare le sue proposte di legge. Ma, il trionfo della \"pars popularis\" fu di breve durata. Ci\u00f2 che di l\u00ec a poco avrebbe scatenato una vera e propria guerra civile sarebbe stato il contenuto di una delle quattro leggi sulpicie. Essa, infatti, prevedeva l\u2019\"abrogatio imperii\" di Silla e l'attribuzione del comando dell'esercito per la guerra contro Mitridate proprio a Mario. Tuttavia, i soldati rimasero fedeli a Silla in quanto la guerra in Oriente si annunciava come l'occasione per un ricco bottino che il generale avrebbe necessariamente condiviso con i suoi veterani. Da questo momento in poi, gli eventi presero un corso inaspettato. Silla, infatti, anzich\u00e9 piegarsi alla volont\u00e0 dell'Assemblea e timoroso per la svolta in senso popolare, ricorse all'estrema soluzione (adottata per la prima volta nella storia di Roma) di marciare a capo del suo esercito entro le mura cittadine e contro il Governo di Roma.\nMario e Sulpicio non tentarono neppure di organizzare una controffensiva, in quanto ogni azione militare contro l'esercito regolare sillano sarebbe stata vana. Silla, a tal punto, con l'appoggio del senato chiese ed ottenne che essi e altri dieci esponenti del partito popolare venissero dichiarati \"hostes rei publicae\": chiunque, quindi, poteva impunemente ucciderli e confiscare il loro patrimonio. Sulpicio fu ucciso quasi subito e le sue leggi furono repentinamente abrogate e dichiarate nulle dal momento che la loro approvazione fu estorta con violenza ai consoli che necessariamente sospesero lo \"iustitium\".\nSulla figura di P. Sulpicio Rufo grava la \u201c\"damnatio memoriae\"\u201d della storiografia successiva. Egli pi\u00f9 volte \u00e8 stato tendenziosamente rappresentato come un arrivista, una amante del potere alla spasmodica ricerca di denaro: \u201c\"Crudelt\u00e0, audacia e prepotenza non si arrestavano in lui di fronte a nessuna ignomia e a nessun delitto\"\u201d\nUna descrizione, questa offerta da Plutarco, piuttosto colorita, certamente ispirata dalla propaganda sillana, che contrasta del tutto con lo zelo politico che guid\u00f2 Sulpicio durante i duri anni di battaglia civile. Dedic\u00f2, infatti, gran parte della sua attivit\u00e0 politica in difesa dei diritti degli Italici, che ancora, nonostante la concessione della piena cittadinanza, andavano difesi con forza.\nLeggi Sulpicie.\n\"Lex Sulpicia de bello mithridatico C. Mario decernendo\".\nCon questa proposta di legge avanzata da Sulpicio Rufo si affidava a Caio Mario il comando della provincia d'Asia, gi\u00e0 toccato in sorte ed assegnato al console Lucio Cornelio Silla, che, come pretore, aveva avuto modo di svolgere in Oriente importanti incarichi politici e militari.\nAl fine di evitare che un uomo del senato potesse detenere un enorme potere in quei territori, cos\u00ec rilevanti nel loro campo d'azione, gli \"equites\" si strinsero in un patto d'alleanza con i \"populares\", riconoscendo in Mario l'uomo simbolo del loro accordo. Il vecchio generale venne cos\u00ec riportato alla ribalta dopo il breve periodo d'oblio seguito alla guerra sociale, in cui, osteggiato sia dalla parte popolare che da quella ottimate, venne costretto a ritirarsi.\nCon il passaggio del comando a Mario, Sulpicio si rese artefice di una proposta di fatto rivoluzionaria: per nessuna ragione, infatti, Silla poteva essere privato della provincia d'Asia se non per l'incombere della morte o per l'abrogazione del suo \"imperium\". In questo intricato clima politico, Sulpicio Rufo cerc\u00f2 dunque il sostegno dei cavalieri e dei popolari ed offr\u00ec loro e a Mario la gestione della guerra contro Mitridate, re del Ponto. Costui, infatti, facendo leva sul malcontento popolare, causato dall'eccessiva pressione fiscale, aveva l'obiettivo di abbattere l'egemonia romana in Asia Minore inserendovi la propria.\nSilla, a tal punto, tent\u00f2 di porre un veto alla legge di S. Rufo attraverso lo \"iustitium\", ma la sua successiva quanto repentina fuga portarono all'approvazione della proposta del tribuno. Tuttavia, il suo trionfo e l'alleanza tra cavalieri e popolari dur\u00f2 poco. Infatti, nel momento in cui due tribuni militari si recarono a Nola per rilevare e condurre l'esercito da Mario, cui spettava il comando della guerra mitridatica, i soldati decisero di sostenere ancora una volta il loro generale. Si mostr\u00f2 dunque decisivo il vincolo di fedelt\u00e0 che Silla era riuscito ad instaurare con i suoi, premiando con ricompense in denaro o con terre i suoi soldati al termine di ogni campagna militare. I due tribuni vennero lapidati e, dopo la marcia sillana su Roma, Sulpicio Rufo fu ucciso. Questa, come le altre leggi sulpicie, fu cassata in quanto approvata \"per vim\".\n\"Lex Sulpicia de revocandis vi eiectis\".\nSulpicio Rufo, tramite questa proposta di legge, promuoveva il ritorno in patria dei seguaci di Livio Druso, i quali, dopo la morte misteriosa del tribuno della plebe, vennero condannati all'esilio per mezzo delle \"quaestiones Varianae\". Questi tribunali vennero creati \"ad hoc\" con una \"lex Varia\" emanata nel 90 a.C. e avevano il compito di giudicare chi fosse sospettato di aver fomentato la rivolta degli Italici fino allo scoppio della guerra sociale. Si ricordi, infatti, che una delle proposte di legge del tribuno Druso prevedeva per l'appunto la concessione della cittadinanza romana agli Italici.\n\"Lex Sulpicia de aere senatorum\".\nQuesta seconda proposta di legge prevedeva l'esclusione dal senato di tutti coloro i quali avessero un debito superiore alla cifra, seppur non elevata, di 2.000 \"denarii\". Ci\u00f2, con tutta probabilit\u00e0, mirava ancora una volta a rinsaldare l'alleanza politica stipulata tra i cavalieri e il tribuno Sulpicio Rufo. Infatti, ad essere colpiti sarebbero stati soprattutto quei \"nobiles\" che avevano contratto debiti con la classe degli \"equites\", per antonomasia, ceto di imprenditori affaristi e finanzieri.\nFu presto abrogata con le altre \"leges Sulpiciae\" da Silla.\n\"Lex Sulpicia de novorum civium libertinorumque suffragiis\".\nLa questione degli Italici ha gravato sin da subito sull'attivit\u00e0 legislativa di Sulpicio Rufo. Egli, infatti, temeva che i malumori sarebbero risorti con tutta la loro potenza una volta spentisi gli echi di una guerra dolorosa e dissipatosi il giubilo della pace riconquistata, soprattutto riflettendo sulle limitazioni che avevano caratterizzato la concessione della cittadinanza. Propose, cos\u00ec, un incremento dei loro diritti onde evitare nuovi contrasti e agitazioni ingenerati dal disappunto italico nei confronti di Roma. Infatti, nella \"lex Sulpicia de novorum civium libertinorumque suffragiis\" il neo tribuno della plebe Sulpicio Rufo proponeva di ripartire gli Italici in tutte le 35 trib\u00f9 (e non solo nelle 8 previste) e che lo stesso beneficio fosse esteso ai liberti, i quali da una legge di Emilio Scauro (115 a.C.) erano stati di nuovo rigorosamente esclusi dalle trib\u00f9 rustiche. Cos\u00ec facendo Rufo avrebbe permesso ai ceti alti italici di esercitare il loro diritto di voto partecipando attivamente alla vita politica romana e di pesare maggiormente nei comizi popolari. Di fronte all'opposizione che subito si lev\u00f2 dal senato contro questa legge, Sulpicio cerc\u00f2 l'appoggio degli \"equites\" e dei popolari, offrendo loro il comando della spedizione in Oriente. \u00c8 ipotizzabile, quindi, un fine utilitaristico della legge, pi\u00f9 precisamente assicurarsi l'appoggio politico degli Italici nei comizi delle trib\u00f9. Tuttavia, si tratta di un'ipotesi inverosimile soprattutto per lo scarto temporale che si insinua tra l'elaborazione della legge e la sua reale applicazione. Infatti, Sulpicio avrebbe dovuto aspettare mesi prima che la ridistribuzione in trib\u00f9 dei nuovi \"cives\" potesse essere attuata e la guerra d'Asia non poteva essere rimandata ancora.\nIl provvedimento fu cassato da Silla ma ripristinato da L. Cornelio Cinna, il quale, eletto nuovamente console per l'85 e per l'84, diede vita a un breve periodo di dominio condotto con una politica democratica e di riappacificazione. Silla dittatore abol\u00ec definitivamente questa legge."}
{"id": "1876075", "revid": "767487", "url": "https://it.wikipedia.org/wiki?curid=1876075", "title": "FA Cup 1880-1881", "text": "La FA Cup 1880-81 \u00e8 stata la decima edizione della competizione calcistica pi\u00f9 antica del mondo. \u00c8 stata vinta dagli Old Carthusians contro gli Old Etonians."}
{"id": "1876076", "revid": "122315", "url": "https://it.wikipedia.org/wiki?curid=1876076", "title": "Tremacebus", "text": ""}
{"id": "1876086", "revid": "938", "url": "https://it.wikipedia.org/wiki?curid=1876086", "title": "Kapingamarangi", "text": "Kapingamarangi \u00e8 un atollo delle Isole Caroline. \nAmministrativamente \u00e8 una municipalit\u00e0 del Distretto Pohnpei Altre Isole, dello Stato di Pohnpei, uno degli Stati Federati di Micronesia. Fa parte della Polinesia periferica.\nGeografia fisica.\nKapingamarangi ha una superficie (compresa la laguna) di 74\u00a0km\u00b2 ed \u00e8 l'atollo pi\u00f9 a sud della Micronesia. Dista 740 km dall'isola di Pohnpei, ed ha una popolazione di circa 469 persone (stima del 2008), la cui principale attivit\u00e0 economica \u00e8 la pesca."}
{"id": "1876091", "revid": "174925", "url": "https://it.wikipedia.org/wiki?curid=1876091", "title": "Algia", "text": ""}
{"id": "1876095", "revid": "1543377", "url": "https://it.wikipedia.org/wiki?curid=1876095", "title": "Franco Nisi", "text": "Legato a Radio Italia sin dai primi anni di vita dell'emittente, nel corso della sua carriera lavor\u00f2 anche come autore televisivo per programmi a diffusione nazionale.\nBiografia.\nEsord\u00ec nel 1977 su Radio Metropoli, approdando poi nel 1981 al circuito Multiradio Studio 21. Nel 1986 avvenne invece il suo passaggio a Radio Italia, emittente di cui divenne direttore l'anno successivo e per la quale lavor\u00f2 per trent'anni, collaborando nel corso delle stagioni con la redazione giornalistica del network e contribuendo al lancio di diverse iniziative, come il \"RadioItaliaLive - Il concerto\" e la rete televisiva Video Italia, poi diventata Radio Italia TV.\nAll'attivit\u00e0 radiofonica affianc\u00f2 quella televisiva, lavorando in qualit\u00e0 di autore per numerosi programmi e scrivendo i testi per Toto Cutugno, Mara Venier, Loretta Goggi, Lello Arena, Massimo Lopez, Piero Chiambretti, Alba Parietti. Nel 1996 condusse per TMC2 il variet\u00e0 musicale \"A casa con Radio Italia\", mentre nello stesso periodo ide\u00f2 per TMC il variet\u00e0 musicale \"Sei forte!\".\nCollabor\u00f2 con Mike Bongiorno, curando per lui diverse trasmissioni, come \"Tris\", \"Viva Napoli\", il 47\u00b0 \"Festival di Sanremo\" e l'edizione 1991-1992 di \"Telemike\". Cur\u00f2 inoltre l'edizione di \"Domenica In\" del 1993 e l'edizione di \"Sanremo Estate\" del 2004.\nLavorava e viveva prevalentemente a Milano, dove mor\u00ec il 7 novembre 2016 a 58 anni in seguito a una lunga malattia.\nRiconoscimenti.\nFranco Nisi ottenne numerose onorificenze e riconoscimenti: il 22 ottobre 2004 presso la sala del Cenacolo della Camera dei deputati in Roma venne insignito della laurea honoris causa in Economia e tecnica della comunicazione."}
{"id": "1876099", "revid": "155613", "url": "https://it.wikipedia.org/wiki?curid=1876099", "title": "Ditta Tronci", "text": ""}
{"id": "1876103", "revid": "712828", "url": "https://it.wikipedia.org/wiki?curid=1876103", "title": "Flotta di Creek", "text": ""}
{"id": "1876104", "revid": "1543377", "url": "https://it.wikipedia.org/wiki?curid=1876104", "title": "IBATIS", "text": "iBATIS \u00e8 un framework open source che si occupa della fase di interfacciamento allo strato DBMS. La caratteristica fondamentale dello strumento consiste nella possibilit\u00e0 di scrivere il codice di accesso alla banca dati su dei file esterni all'applicazione.\nL'introduzione di tale framework garantisce che una qualsiasi modifica al DBMS in uso non comporti la modifica delle classi dell'applicazione, ma solamente l'adeguamento dello specifico file di configurazione, salvaguardando cos\u00ec la logica applicativa introdotta nel Sistema.\nLa possibilit\u00e0 di esternalizzare la fase di accesso ai dati dalla logica applicativa del sistema rende quest'ultimo estremamente flessibile al recepimento di eventuali richieste di cambiamento della struttura dati e/o dell'intero software DBMS di riferimento."}
{"id": "1876105", "revid": "834", "url": "https://it.wikipedia.org/wiki?curid=1876105", "title": "F2f", "text": ""}
{"id": "1876108", "revid": "486946", "url": "https://it.wikipedia.org/wiki?curid=1876108", "title": "Cocorita", "text": ""}
{"id": "1876109", "revid": "486946", "url": "https://it.wikipedia.org/wiki?curid=1876109", "title": "Pappagallino ondulato", "text": ""}
{"id": "1876110", "revid": "729019", "url": "https://it.wikipedia.org/wiki?curid=1876110", "title": "Aeroporto Internazionale di Washington-Dulles", "text": "L'Aeroporto Internazionale di Washington-Dulles \u00e8 un aeroporto situato a 25 miglia (40 km) a ovest del Central Business District di Washington, nella Contea di Loudoun e nella Contea di Fairfax, Virginia, Stati Uniti d'America.\nServe la maggior parte dell'area metropolitana di Washington, DC. Si tratta di un importante hub per United Airlines e un centro della citt\u00e0 per JetBlue Airways.\nL'aeroporto porta il nome di John Foster Dulles, Segretario di Stato degli Stati Uniti sotto la presidenza di Dwight Eisenhower.\nNote.\nVi \u00e8 stato ambientato il film 58 minuti per morire - Die Harder (1990), secondo film della saga di Die Hard con Bruce Willis"}
{"id": "1876118", "revid": "857138", "url": "https://it.wikipedia.org/wiki?curid=1876118", "title": "Z\u00e1vada", "text": "Z\u00e1vada pu\u00f2 riferirsi a diversi toponimi:"}
{"id": "1876122", "revid": "1573940", "url": "https://it.wikipedia.org/wiki?curid=1876122", "title": "Chiesa di San Sebastiano e San Rocco (Affile)", "text": "La chiesa di San Sebastiano e San Rocco \u00e8 sita ad Affile in provincia di Roma.\n\u00c8 menzionata per la prima volta in una relazione di visita pastorale del 1584.\nDescrizione.\nSi tratta di un semplice edificio rurale, con un portale incorniciato in marmo con lunetta e al di sopra una finestrella squadrata.\nNella tettoia, a spiovente, \u00e8 una celletta campanaria.\nL'interno \u00e8 a navata unica con volta a tutto sesto.\nUn affresco a lunetta raffigura una \"Madonna con Bambino tra Santi\"."}
{"id": "1876129", "revid": "21880", "url": "https://it.wikipedia.org/wiki?curid=1876129", "title": "Neosaimiri", "text": "Neosaimiri \u00e8 un genere di primate platirrino della famiglia dei Cebidi, vissuto in Sud America durante il Miocene. Attualmente al genere \u00e8 assegnate una sola specie: \"Neosaimiri fieldsi\" (Tipo nomenclaturale: mandibola UCMP 39205).\nI primi resti fossili di questo animale furono scoperti nel 1949 a La Venta, in Colombia.\nIn base ai resti fossili (soprattutto ossa postcraniali) si pu\u00f2 intuire che l'animale da vivo fosse molto simile, sia come forma che morfologicamente, agli attuali \"Saimiri\"."}
{"id": "1876136", "revid": "125012259", "url": "https://it.wikipedia.org/wiki?curid=1876136", "title": "San Nicola la Strada", "text": "San Nicola la Strada (\"Santu Nicole\" in dialetto locale) \u00e8 un comune italiano di abitanti della provincia di Caserta in Campania.\nGeografia fisica.\nCostituisce come un'appendice meridionale della citt\u00e0 di Caserta con cui \u00e8 strettamente conurbato.\nIl cuore del comune \u00e8 situato lungo l'antico percorso della via Appia, nel tratto che dalla Capua d'epoca romana (oggi Santa Maria Capua Vetere) conduceva a Benevento, ad est della via Sannitica, che collega Napoli con la Reggia di Caserta.\nLa vicinanza a questi due importanti centri di potere borbonico giustifica la presenza di monumenti ed edifici settecenteschi, tra cui il Real Convitto Borbonico (che attualmente ospita la succursale del liceo scientifico statale \"A. Diaz\" di Caserta, alcuni uffici comunali e il Museo della Civilt\u00e0 contadina), l'adiacente e coeva chiesa di Santa Maria degli Angeli e il relativo giardino (oggi Villa comunale).\nOrigine del nome.\nIl nome deriva dal santo patrono San Nicola Vescovo di Mira, nell'Asia Minore, (noto anche come San Nicola di Bari) in aggiunta alla via Appia Antica (\"la strada\") che attraversa tutto il territorio comunale lungo la direttrice est-ovest.Tale attraversamento, unito alla vicinanza della citt\u00e0 osca di Calatia, sono attestazione di una storia che risale almeno al III secolo a.C., se non addirittura al V secolo a.C.\nStoria.\nLe prime testimonianze in epoca storica di un agglomerato urbano risalgono a Livio (Et\u00e0 augustea) e a Strabone, storico e geografo greco del I secolo d.C., che riferiscono dell'antica Calatia, gi\u00e0 citt\u00e0 etrusca (fece parte della dodecapoli etrusca con a capo Capua), poi sannita e in seguito romana situata a cavallo degli attuali comuni di Maddaloni e di San Nicola la Strada, nella zona denominata Lo Uttaro. L'antico percorso della via Appia, che attualmente attraversa entrambi questi comuni secondo la direttrice est-ovest, costituiva il decumano del preesistente accampamento romano. La citt\u00e0 di Calatia, fiorente in epoca romana, venne poi progressivamente abbandonata nel corso dell'alto medioevo a causa delle incursioni saracene.\nEd \u00e8 solo al 1221 che \u00e8 possibile datare un documento che, trattando di alcuni poderi tra S. Maria di Galatia e Maddaloni, ci riferisce di un nobile originario di \u201cS. Nicola\u201d, che, nel 1319, per la prima volta verr\u00e0 indicata come casale di \"Sanctii Nicolai de Strata\" nella terra di Maddaloni.\nRisale invece al 1413, un documento dell'arcivescovo Senne di Capua che nel definire i confini della Diocesi di Caserta Vecchia, menziona una Ecclesia di San Nicolae.\nLa crescita demografica e socio-economica di San Nicola la Strada (nonch\u00e9 di Caserta) tuttavia inizier\u00e0 solo nel 1700, all'ombra delle grandi costruzioni vanvitelliane. Nel territorio sannicolese si trovavano numerose cave (dette \"i monti\"), che fornivano il materiale tufaceo alla fabbrica della Reggia di Caserta. La tradizione dei tagliapietre (\"i tagliamonti\") si tramander\u00e0 fino agli albori degli anni '60 del Novecento.\nIl 26 agosto 1862, Re Vittorio Emanuele II rendeva esecutiva, con regio decreto, la Delibera di Consiglio Comunale del 6 agosto 1862 con la quale il Comune di San Nicola (Terra di Lavoro) assumeva la denominazione di San Nicola la Strada.\nA partire dagli anni '70 del Novecento, grazie all'immediata vicinanza a Caserta (di cui costituisce oggi quasi un sobborgo senza percepibile soluzione di continuit\u00e0) e ai rapidi collegamenti autostradali con Napoli, San Nicola ha conosciuto un boom demografico senza precedenti, che ne hanno fatto un centro prettamente residenziale, vicino ai trentamila abitanti tra anagrafati e non ufficialmente registrati.\nIl 12 aprile 2005 a San Nicola la Strada \u00e8 stato attribuito il titolo di citt\u00e0 con decreto del Presidente della Repubblica.\nCultura.\nBiblioteche.\nLa Biblioteca Comunale \"Giuseppe Palomba\" ha sede presso il Complesso Borbonico del Real Convitto di Santa Maria delle Grazie.\nUniversit\u00e0.\nIn citt\u00e0 \u00e8 presente il Centro di Ricerca CIRCE (Center for Isotopic Research on Cultural and Enviromental heritage - Centro di Ricerche Isotopiche per i Beni Ambientali e Culturali) dell'Universit\u00e0 degli Studi della Campania Luigi Vanvitelli che studia il nucleo degli astri ed effettua datazioni di reperti archeologici.\nMusei.\nIl Museo Antropologia Culturale (MAC) ospitato nel Complesso Borbonico del Real Convitto di Santa Maria delle Grazie fu creato nel 1993 con il nome di \"Museo della civilt\u00e0 contadina\". Assume la nuova denominazione nel 2012. Il Museo rappresenta i vari contesti di vita della societ\u00e0 e della cultura contadina della zona che va dagli albori del Novecento alla met\u00e0 dello stesso secolo. Nel gennaio del 2009 ottiene il riconoscimento di Museo di interesse Regionale dal Settore Musei della Regione Campania.\nGeografia antropica.\nUrbanistica.\nLa struttura urbanistica della citt\u00e0 di San Nicola, a differenza di quella dei comuni vicini, rigidamente impiantati sulla maglia ortogonale degli accampamenti romani, si \u00e8 incentrata in passato lungo cinque direttrici che dal centro (Piazza Municipio e l'adicente Piazza Parrocchia) si irradiavano verso la periferia, assumendo progressivamente una forma stellare (corrispondente alle cinque strade principali).\nTuttavia lo sviluppo del tessuto urbano non \u00e8 stato uniforme: si \u00e8 fermato quello verso Maddaloni, lungo la via Appia, e quello (via XX Settembre e via A. De Gasperi) intercettato dalla strada nuova per Napoli (viale Carlo III), mentre le altre due vie (via Santa Croce e via Bronzetti), dirette l'una verso Caserta e l'altra verso San Marco Evangelista, hanno raggiunto i confini del territorio comunale creando un unico tessuto urbano, senza soluzione di continuit\u00e0, con i centri vicini.\nLa forma stellare si e mantenuta pressoch\u00e9 inalterata fino ai primi anni '70, quando l'incremento demografico e il connesso rilevante sviluppo edilizio ha generato un processo di evoluzione della struttura urbana. La nuova edilizia si \u00e8 sviluppata intorno a due assi centrali ortogonali colleganti l'uno via XX Settembre con via Cairoli e l'altro via Bronzetti con il Largo Rotonda.\nAlla vecchia cortina edilizia di via Appia, Piazza Parrocchia, Piazza Municipio e via Santa Croce, si \u00e8 aggiunta poi un'ulteriore edificazione verso nord (al confine con la citt\u00e0 di Caserta) che ha interessato la zona tra via Santa Croce e via Leonardo da Vinci, e tra via Appia e via De Curtis.\nEconomia.\nL'economia, sostanzialmente agricola fino alla met\u00e0 degli anni settanta, era caratterizzata anche da un'intensa attivit\u00e0 estrattiva, iniziata gi\u00e0 verso la met\u00e0 del XVIII secolo per ricavare materiale da costruzione per la Reggia di Caserta, e proseguita fino alla seconda met\u00e0 del XX secolo. Il materiale estratto era principalmente tufo da sedimentazione che, sotto forma di mattoni, costituisce l'elemento caratteristico dell'edilizia nel nucleo pi\u00f9 vecchio del centro urbano.\nLa citt\u00e0 era fino a qualche anno fa nota anche per le piantagioni di tabacco e per un'importante attivit\u00e0 di lavorazione della canapa. Oggi si segnalano colture di tabacco, ortaggi, frutta, grano, uva.\nDivenuta marginale l'attivit\u00e0 agricola, anche a causa dell'intenso sviluppo urbanistico che ha fortemente limitato la disponibilit\u00e0 di suoli, e dell'esiguit\u00e0 della superficie comunale, oggi San Nicola la Strada fonda la sua economia per lo pi\u00f9 sull'edilizia, che ne ha fortemente condizionato lo sviluppo.\nL'industria riguarda prevalentemente attrezzature metalliche, montaggi industriali, tabacchi, laterizi, elettronica.\nSport.\nAtletica: Presente l'Asd Atletica San Nicola che dal 2003 organizza anche la \"Maratonina Citt\u00e0 di San Nicola la Strada\" (10\u00a0km circa) lungo le strade della citt\u00e0.\nBasket: la storica squadra di pallacanestro, Cedri basket San Nicola, ha militato nel campionato di C Silver. Altra squadra cittadina \u00e8 la Basket Koin\u00e8 militante in Serie D.\nCalcio: La societ\u00e0 di calcio A.S.D. San Nicola 2009 ha disputato campionati dilettantistici regionali.\nTra gli impianti sportivi si citano: lo stadio comunale \"A. Clemente\" per il calcio, il palazzetto dello sport \"Pala Ilario\" per il basket e la pallavolo, il bocciodromo \"La Maddalena\", il Palazzetto del tennistavolo, una pista da pattinaggio e una piscina comunale."}
{"id": "1876138", "revid": "599013", "url": "https://it.wikipedia.org/wiki?curid=1876138", "title": "Jason Rowe", "text": "Ha giocato nel ruolo di playmaker.\nCaratteristiche tecniche e carriera.\nGiocatore agile ed esplosivo, abile inoltre nel tiro dalla distanza, ha giocato dal 2008 al 2010 in Italia nelle file della Dinamo Sassari in Legadue. Il 13 giugno 2010 ha contribuito al raggiungimento della promozione in Serie A."}
{"id": "1876140", "revid": "287204", "url": "https://it.wikipedia.org/wiki?curid=1876140", "title": "TrES-4", "text": "TrES-4, citato anche come TrES-4b, \u00e8 un esopianeta la cui scoperta fu annunciata il 7 agosto 2007 come risultato delle indagini svolte utilizzando il metodo del transito nell'ambito del Trans-Atlantic Exoplanet Survey.\nTrES-4 orbita attorno a GSC 02620-00648, una stella 3-4 volte pi\u00f9 luminosa del Sole posta a circa 1400 anni luce nella costellazione di Ercole. Il pianeta orbita attorno alla stella madre con un periodo di circa 3,5 giorni eclissandola parzialmente nell'osservazione dalla Terra.\nTrES-4 ha una massa di poco inferiore a quella gioviana (circa il 90%) ma il suo diametro \u00e8 quasi il doppio di quello di Giove (circa il 170%). Questo ne fece sia l'esoplaneta di maggiori dimensioni sia quello di minima densit\u00e0 tra quelli noti al momento della scoperta.\nNon \u00e8 ancora chiaramente appurato perch\u00e9 TrES-4 sia tanto grande e cos\u00ec poco denso. Tra le cause sotto esame vi sono il calore interno del pianeta e la sua prossimit\u00e0 alla stella madre (il raggio orbitale \u00e8 circa un ottavo di quello mercuriano), che fa prevedere una temperatura superficiale di 1782 K.\nUno studio successivo ha determinato che la stella madre \u00e8 un sistema binario e ha determinato con maggiore precisione alcuni parametri del sistema stesso.\nLa stella madre di TrES-4, 1,2 volte pi\u00f9 massiccia del sole, ha ormai esaurito il suo idrogeno ed ha iniziato la trasformazione in gigante rossa. Si prevede che nell'arco di un miliardo di anni essa fagociter\u00e0 TrES-4."}
{"id": "1876146", "revid": "712828", "url": "https://it.wikipedia.org/wiki?curid=1876146", "title": "Flotta di Don Krieg", "text": ""}
{"id": "1876148", "revid": "1543377", "url": "https://it.wikipedia.org/wiki?curid=1876148", "title": "VI Giochi paralimpici estivi", "text": "I VI Giochi paralimpici estivi furono la sesta edizione dei Giochi paralimpici. Si tennero a Arnhem, nei Paesi Bassi.\nAlle Paralimpiadi 1980 presero parte 42 nazioni e 1973 atleti. Come al solito furono gli Stati Uniti a conquistare pi\u00f9 medaglie d'oro e a vincere questa edizione. Al secondo e al terzo posto nel medagliere troviamo rispettivamente Polonia e Germania Ovest.\nCategorie ammesse.\nGli atleti partecipanti vennero divisi in quattro differenti categorie: amputati, cerebrolesi (presenti per la prima volta), disabili visivi e disabili in carrozzina.\nDiscipline paralimpiche.\nNel programma ufficiale vennero inserite gare nelle seguenti discipline:"}
{"id": "1876154", "revid": "123830637", "url": "https://it.wikipedia.org/wiki?curid=1876154", "title": "Baelo Claudia", "text": "Baelo Claudia \u00e8 un'antica citt\u00e0 romana, situata a 22\u00a0km da Tarifa, in prossimit\u00e0 del villaggio di Bolonia, nella provincia di Cadice, nel sud della Spagna.\nAdagiata su di una spiaggia nei pressi dello stretto di Gibilterra, la citt\u00e0 originariamente era un villaggio di pescatori, la cui fondazione risale a circa 2.000 anni fa. Raggiunse la prosperit\u00e0 sotto l'imperatore Claudio, grazie alla posizione geografica (vero ponte tra la penisola iberica e le coste dell'Africa settentrionale), e alle intense relazioni commerciali con il porto dell'attuale citt\u00e0 marocchina di Tangeri.\nAlcuni terremoti accentuarono il progressivo declino della citt\u00e0, che fu totalmente abbandonata nel VI secolo d.C..\nStoria.\nBaelo Claudia fu fondata alla fine del II secolo a.C. per effetto degli scambi commerciali con il Nord Africa. Pu\u00f2 essere che Baelo Claudia svolgesse alcune funzioni amministrative governative, ma le primarie fonti di ricchezza erano la pesca del tonno, la salatura e la produzione del \"garum\" La citt\u00e0 era tanto prospera da meritare il titolo di \"municipium\" dall'imperatore Claudio.\nIl tenore di vita dei suoi abitanti raggiunse il massimo splendore tra il I secolo a.C. e il II secolo d.C.. Comunque, verso la met\u00e0 del II secolo d.C., la citt\u00e0 inizi\u00f2 a declinare, probabilmente a seguito di un intenso terremoto, che ne distrusse una gran parte. Oltre a questi disastri naturali, verso il III secolo d.C. la citt\u00e0 fu assediata da orde di pirati, sia celtici sia barbari. Sebbene successivamente, nello stesso secolo, la citt\u00e0 abbia visto una debole rinascita, verso il VI secolo fu definitivamente abbandonata.\nIl sito archeologico.\nGli scavi hanno rivelato le vestigia pi\u00f9 complete per una citt\u00e0 romana dell'intera penisola iberica, con monumenti di estremo interesse come la basilica, il teatro, il mercato e il tempio di Iside. Il contesto spettacolare nel Parco Nazionale dello Stretto di Gibilterra permette al visitatore di vedere la costa del Marocco. Un moderno centro visite mostra molteplici manufatti e un'introduzione completa al sito. Il centro visite \u00e8 anche dotato di parcheggio, aree in ombra, toilette, negozio e belle vedute del mare. L'ingresso \u00e8 gratuito ai cittadini dell'Unione europea esibendo un documento d'identit\u00e0.\nIl sito archeologico di \"Baelo Claudia\" conserva gli elementi pi\u00f9 rappresentativi di una tipica citt\u00e0 romana. In particolare, vi sono:\nTre acquedotti rifornivano di acqua la citt\u00e0. Vi sono poi evidenze di una zona industriale di cui rimangono strade, installazioni per la produzione di \"garum\" e di un sistema fognario.\nNessun altro sito nella penisola iberica rende una tale visione completa dell'esperienza urbana romana, esperienza che i visitatori moderni possono effettuare percorrendo il sentiero che circonda la citt\u00e0."}
{"id": "1876160", "revid": "6923", "url": "https://it.wikipedia.org/wiki?curid=1876160", "title": "Rivendicazioni inglesi sul trono di Francia", "text": "Le rivendicazioni inglesi sul trono di Francia furono una lunga e complessa contesa storica intercorsa tra gli anni 1340 e 1800, eccettuati gli intervalli del 1360-1369 e del 1420-1422. Dal 1340 al 1801 i re e le regine d'Inghilterra, e dopo l'Atto di Unione del 1707 quelli di Gran Bretagna, portarono anche il titolo di \"Re\" o \"Regina di Francia\".\nGuerra dei cent'anni.\nIl Regno d'Inghilterra era guidato da una stirpe franconormanna, e da un'aristocrazia di lingua normanna, quando il titolo di Re di Francia fu adottato la prima volta, nel 1340, da Edoardo III. Egli rivendic\u00f2 il trono d'oltremanica alla morte dello zio Carlo IV, accelerando cos\u00ec la Guerra dei cent'anni. Al tempo della morte di Carlo, nel 1328, Edoardo era il suo parente maschio pi\u00f9 prossimo. Essi erano imparentati per\u00f2 tramite una donna, la madre di Edoardo Isabella di Francia.\nSin dall'elezione di Ugo Capeto nel 987, la corona francese era sempre stata trasmessa in linea maschile (generalmente di padre in figlio o tra fratelli). Non esistevano precedenti di trasmissione in linea femminile, n\u00e9 ve n'era mai stato il bisogno. Figli e fratelli maschi, infatti, non erano mai mancati per oltre trecento anni, dall'inizio del dominio capetingio fino ai primi anni del XIV secolo, allorch\u00e9 si affacci\u00f2 il dilemma di creare o no un precedente.\nQuando nel 1316 mor\u00ec Luigi X, gli succedette il figlio postumo Giovanni I, che mor\u00ec all'et\u00e0 di soli cinque giorni. Si pose allora il problema di decidere se il trono spettasse alla sorella di questi Giovanna o se la legge salica del V secolo, che escludeva le donne dalla successione, fosse assolutamente insuperabile, pur in assenza di eredi maschi diretti di Giovanni il Postumo. Fu deciso in quest'ultimo senso, e la corona and\u00f2 perci\u00f2 a Filippo, fratello di Luigi, che aveva esercitato la reggenza.\nSucceduto a Filippo V l'altro fratello Carlo, una nuova disputa sorse alla morte di questi, nel 1328. Sebbene fosse ormai stabilito che nessuna donna poteva direttamente accedere al trono, Edoardo sostenne che potesse tuttavia trasmetterlo in eredit\u00e0, cos\u00ec da risultare egli stesso il legittimo pretendente. La tesi fu giudicata infondata, e il trono and\u00f2 all'erede in linea maschile, Filippo di Valois, primo cugino del defunto re. Edoardo parve accettare la risoluzione e rese omaggio feudale a Filippo VI per il Ducato d'Aquitania. Nondimeno, le dispute dei dodici anni seguenti sull'esatta natura degli obblighi feudali di Edoardo verso Filippo in Aquitania condussero alla guerra aperta nel 1337. Tre anni dopo, Edoardo avanzava nuove pretese al trono e rivendicava il titolo di Re di Francia. Occorre notare che in questo momento Edoardo aveva cessato di essere il pi\u00f9 prossimo erede in linea maschile di Carlo IV, poich\u00e9 Giovanna aveva avuto un figlio, Carlo.\nEdoardo continu\u00f2 a proclamarsi Re di Francia fino al Trattato di Br\u00e9tigny (8 maggio 1360), con il quale abbandon\u00f2 le pretese in cambio di cospicui possedimenti in terra francese. Riapertesi per\u00f2 le ostilit\u00e0 anglo-francesi nel 1369, il re torn\u00f2 ad avanzare pretese e riassunse il titolo. Cos\u00ec fecero anche i suoi successori fino al Trattato di Troyes (21 maggio 1420), nel quale gli inglesi riconobbero Carlo VI come legittimo Re di Francia, ma con la reggenza del genero Enrico V in qualit\u00e0 di erede. Diseredando il figlio del sovrano, il delfino Carlo, Enrico adott\u00f2 il titolo di \"Erede al trono di Francia\".\nEnrico V e Carlo VI morirono a due mesi di distanza nel 1422, e il figlio bambino del primo, Enrico, assurse al trono francese. Enrico VI fu dunque l'unico re inglese che assomm\u00f2 in s\u00e9 la posizione \"de iure\" e \"de facto\" di Re di Francia, piuttosto che usare il semplice appellativo in segno di pretesa. Ma nel 1429 il diseredato Carlo VII, con il supporto di Giovanna d'Arco, fu incoronato a Reims e intraprese la respinta degli inglesi dalla Francia settentrionale. Nel 1435, terminata la guerra fra Borgogna e Armagnac, Carlo pot\u00e9 rientrare a Parigi e, per il 1453, gli inglesi erano stati espulsi dalle ultime roccaforti di Normandia e Aquitania. Il solo territorio in mano inglese rest\u00f2, fino al 1558, la citt\u00e0 di Calais.\nSovrani di Calais.\nIn seguito alla pazzia di Enrico VI nel 1453 e allo scoppio della Guerra delle Due Rose (1455-1487), gli inglesi persero ogni pretesto per la rivendicazione al trono francese, insieme a tutti i possedimenti continentali, eccettuata Calais.\nQuesta citt\u00e0 soggiacque al regno di altri otto Re e Regine di Francia inglesi fino al 1558. Essi furono:\nResidue pretese della dinastia Tudor.\nI dissid\u00ee fra le due nazioni proseguirono fin nel XVI secolo. Calais cadde in mano alle truppe francesi il 7 gennaio 1558, sotto Francesco I di Guisa. Maria la Sanguinaria avrebbe comunque mantenuto il titolo di Regina di Francia per il resto del suo regno, cos\u00ec come la di lei sorella la regina Elisabetta I: ci\u00f2 avvenne nonostante l'abbandono di ogni pretesa su Calais, sancito con il Trattato di Cateau-Cambr\u00e9sis (1559). A recare l'appellativo formale furono dunque:\nPretendenti della dinastia Stuart.\nElisabetta mor\u00ec senza lasciare eredi. Le succedette perci\u00f2 il cugino, Giacomo VI di Scozia. I troni di Scozia e d'Inghilterra confluirono quindi in un'unione personale che sarebbe durata fino al 1707. I sette sovrani di questo periodo avrebbero continuato a usare l'appellativo di Re o Regina di Francia. La loro rivendicazione era tuttavia soltanto formale. Nessuno di loro intendeva impegnarsi in campagne militari per il controllo della Francia contro i regnanti effettivi Enrico IV, Luigi XIII e Luigi XIV. Anzi, Carlo I spos\u00f2 una sorella di Luigi XIII, e il figlio Carlo II trascorse in Francia gran parte del suo esilio durante l'interregno repubblicano. I pretendenti della dinastia Stuart al trono di Francia furono:\nPretendenti britannici dopo il 1707.\nL'Atto di Unione del 1707 dichiar\u00f2 ufficialmente la fusione dei Regni d'Inghilterra e di Scozia nel nuovo Regno di Gran Bretagna. Il regno ebbe quattro sovrani fino al 1801. Essi si fregiarono del titolo formale di Re o Regina di Francia, ma nessuno di loro mise in discussione i diritti di Luigi XIV e dei successori Luigi XV, Luigi XVI, Luigi XVII e Luigi XVIII. I pretendenti britannici furono:\nFine delle rivendicazioni.\nLa monarchia francese fu abolita il 21 settembre 1792, sostituita dalla Prima Repubblica. In luglio, durante la Conferenza di Lilla, i delegati francesi chiesero al sovrano britannico Giorgio III di abbandonare il titolo di Re di Francia come condizione di pace. I negoziati furono per\u00f2 interrotti nel novembre 1797 e il titolo di pretensione conservato.\nRimaneva, tuttavia, sul piano politico, l'assurdit\u00e0 per una nazione come la Gran Bretagna, da un lato promuovere le coalizioni anti-rivoluzionarie (prima contro i Giacobini e poi contro Napoleone), finalizzate a restaurare sul trono di Francia la dinastia borbonica (fra l'altro il futuro re Luigi XVIII era fuggito a Londra), e dall'altro continuare a rivendicare una antica pretesa sullo stesso trono.\nIn occasione dell'Atto che sanc\u00ec l'unione dei regni di Gran Bretagna e Irlanda, Giorgio III decise di abbandonare la pretesa, tanto che lo stesso \"fleur-de-lys\" francese fu rimosso dal blasone reale di cui era parte fin dall'epoca di Edoardo III. Sul piano diplomatico gli inglesi riconobbero la repubblica Francese col Trattato di Amiens del 1802.\nIl mutamento di rotta non fu per\u00f2 accettato dai giacobiti di Enrico Benedetto Stuart. Questi continu\u00f2 a proclamarsi Re d'Inghilterra, Scozia, Francia e Irlanda fino alla morte il 13 luglio 1807, sebbene sia comunemente noto come il Cardinale Duca di York. Dal 1807, nessuno degli eredi cognatizi degli Stuart (discendenti di una figlia di Carlo I) ha mai usato alcuno dei titoli rivendicati.\nPretendenti giacobiti.\nI pretendenti giacobiti furono Giacomo II d'Inghilterra e i suoi successori, che continuarono a proclamarsi Re d'Inghilterra, Scozia, Francia e Irlanda anche dopo la loro deposizione nel 1689. Tutti e quattro insistettero a reclamare attivamente i diversi titoli fino al 1807. Essi furono i seguenti.\nAlcuni di questi pretendenti, in particolare Giacomo II negli ultimi dodici anni di vita e suo figlio Giacomo Francesco Edoardo fino al Trattato di Utrecht (1713), vissero in realt\u00e0 sotto la protezione di Luigi XIV al tempo stesso in cui ne reclamavano il titolo.\nSuccessione giacobita.\nLa successione giacobita prosegu\u00ec dopo il 1807, ma nessuno degli otto pretendenti recenti ha mai attivamente insistito nella rivendicazione. Per consuetudine, essi sono ancora noti come Re o Regine di Francia presso l'esiguo numero dei seguaci del Giacobitismo. Di seguito, si presenta l'elenco dei pretendenti giacobiti virtuali.\nPretendenti mancati.\nAltri due virtuali pretendenti al trono d'Inghilterra rivendicarono il titolo di Re di Francia. Normalmente, vengono omessi dalle liste ufficiali dei re. Essi sono:\n\"Dominion\" del Canada.\nLo stemma del Canada contiene il giglio araldico francese, rimosso dal blasone dei sovrani britannici nel 1801. \u00c8 tuttavia un semplice riconoscimento del retaggio francese nel Canada, specialmente nella provincia del Qu\u00e9bec, e non invece un segno indicativo di pretese al trono di Francia."}
{"id": "1876162", "revid": "1038459", "url": "https://it.wikipedia.org/wiki?curid=1876162", "title": "Callosio", "text": "Per callosio si intende un polisaccaride di origine vegetale, che espleta una particolare funzione strutturale nel tessuto floematico delle piante vascolari.\n\u00c8 un polimero del beta-glucosio caratterizzato da propriet\u00e0 simili a quelle della cellulosa e dell'emicellulosa, che d\u00e0 origine a strutture dalla forma di \"manicotti\" attorno ai canali della placca cribrosa delle piante e, nei periodi di letargo invernale, ha il compito di ostruire completamente l'orifizio degli stessi impedendo il flusso di linfa lungo il tessuto conduttore. Al momento del risveglio vegetativo, il callosio viene parzialmente idrolizzato per liberare nuovamente i canali vascolari.\nRecenti studi sembrano inoltre indicare che tale polisaccaride potrebbe avere un ruolo importante nella riparazione dei danni conseguiti dalla parete cellulare dei tubi cribrosi bloccando, assieme all'ausilio di una proteina mucillaginosa nota come \"proteina p\" (dall'inglese \"phloem protein\") particolarmente abbondante nelle angiosperme dicotiledoni ed anche in alcune monocotiledoni, le possibili e problematiche fuoriuscite di linfa elaborata dal vaso."}
{"id": "1876163", "revid": "181699", "url": "https://it.wikipedia.org/wiki?curid=1876163", "title": "Matenano", "text": ""}
{"id": "1876165", "revid": "712828", "url": "https://it.wikipedia.org/wiki?curid=1876165", "title": "Flotta di Don Creek", "text": ""}
{"id": "1876168", "revid": "181699", "url": "https://it.wikipedia.org/wiki?curid=1876168", "title": "Monte Matenano", "text": ""}
{"id": "1876170", "revid": "339392", "url": "https://it.wikipedia.org/wiki?curid=1876170", "title": "Strada Regionale 465 della Forcella Laverdet e di Valle San Canciano", "text": ""}
{"id": "1876179", "revid": "2134921", "url": "https://it.wikipedia.org/wiki?curid=1876179", "title": "TDK Crew", "text": "La TDK \u00e8 una \"crew\" di \"writers\" milanese, tra gli storici gruppi che hanno coltivato la disciplina del graffitismo a Milano alla fine degli anni ottanta.\nStoria.\nIl king della crew \u00e8 Raptuz, writer membro fondatore della Spaghetti Funk assieme ai rapper J-Ax e Space One. La crew si occupa solo di una disciplina dell'hip hop, il writing, restando per\u00f2 legata alla Spaghetti Funk, crew che si occupa di mcing e djing. I membri della crew hanno partecipato alle pi\u00f9 importanti manifestazioni di writing, tra cui il Write4Gold a Roma, il La Gold Rush a Los Angeles, il Vuoti a rendere, il Write For Food a Milano e l'Energy Fest in provincia di Pordenone.\nFormazione.\nIl gruppo era inizialmente formato dai writer:\nNel 1997 sono entrati a far parte della crew:\nDal 2004 al 2006 ha fatto parte della crew anche Dream\nNel 2006 la crew si allarga ulteriormente, entrano nella crew i writer:\n2009\n2010\nattualmente la crew \u00e8 formata da :"}
{"id": "1876181", "revid": "729019", "url": "https://it.wikipedia.org/wiki?curid=1876181", "title": "Sem\u00ebn Michajlovi\u010d Bud\u00ebnnyj", "text": "Di umili origini cosacche, dimostr\u00f2 grande coraggio personale in azione combattendo con l'Esercito imperiale russo. Dopo la Rivoluzione d'ottobre si un\u00ec all'Armata Rossa, dove divenne ben presto famoso per il suo valore, per la sua audacia e per le capacit\u00e0 di comando della temuta \"Konarmija\", la Prima armata a cavallo, che ebbe un ruolo decisivo durante la Guerra civile russa, contribuendo a sconfiggere i generali bianchi Anton Ivanovi\u010d Denikin e P\u00ebtr Nikolaevi\u010d Vrangel'. Bud\u00ebnnyj partecip\u00f2 anche alla guerra sovietico-polacca, sempre alla testa dei suoi cavalleggeri. Dall'imponente e caratteristico aspetto fisico, divenne molto popolare tra i suoi uomini.\nStrettamente legato, come molti suoi luogotenenti dell'Armata a cavallo, a Stalin, dopo la Guerra civile divenne un suo fedele e fidato seguace, continuando una brillante carriera nell'Armata Rossa e raggiungendo il grado di maresciallo dell'Unione Sovietica, uno dei primi cinque generali ad essere insigniti di questo riconoscimento. Durante la prima fase della seconda guerra mondiale esercit\u00f2 il comando del raggruppamento di forze assegnato alla difesa dell'Ucraina. Non fu in grado di contrastare l'avanzata della Wehrmacht e venne sostituito da Stalin, che tuttavia lo mantenne in servizio a Mosca per tutta la guerra come comandante delle riserve.\nI primi anni.\nBud\u00ebnnyj nacque in un'umile famiglia contadina della Russia meridionale; la famiglia proveniva dalla provincia di Vorone\u017e. Lavor\u00f2 come bracciante agricolo fino al 1903, quando venne arruolato nell'esercito zarista; partecip\u00f2 alla guerra russo-giapponese servendo in cavalleria.\nAllo scoppio della prima guerra mondiale era sottufficiale sul fronte orientale, dove rest\u00f2 fino al 1916, quando venne trasferito sul fronte del Caucaso. Divenne famoso per la sua audacia militare e venne insignito quattro volte della croce di San Giorgio.\nQuando la rivoluzione d'ottobre rovesci\u00f2 il regime degli zar nel 1917, divenne un membro influente nei soviet dei soldati del Caucaso.\nLa guerra civile.\nNel 1918, allo scoppio della guerra civile russa, organizz\u00f2 diversi reparti di cavalleria, che sarebbero diventati poi la prima armata di cavalleria russa: tale armata avrebbe giocato un ruolo determinante nella guerra, riuscendo a sconfiggere l'armata bianca al comando di Anton Ivanovi\u010d Denikin da Mosca. Entr\u00f2 nel PCUS nel 1919, collaborando con Stalin e Voro\u0161ylov.\nNel 1920 l'armata di cavalleria di Bud\u00ebnnyj prese parte alla guerra sovietico-polacca, risultando inizialmente vittoriosa, cacciando i polacchi fuori dai confini ucraini e rompendo in seguito il fronte polacco meridionale. Tuttavia le forze sovietiche subirono una pesante sconfitta nella battaglia per Varsavia, principalmente perch\u00e9 le forze di Bud\u00ebnnyj erano state fermate a Leopoli. Dopo la sconfitta nella battaglia di Komar\u00f3w (una delle pi\u00f9 grandi battaglie della storia con la cavalleria come protagonista), Bud\u00ebnnyj venne inviato a combattere l'armata bianca in Ucraina e Crimea. Nonostante la sconfitta in Polonia, fu uno degli eroi militari della guerra civile.\nBud\u00ebnnyj era considerato un comandante di cavalleria coraggioso e carismatico, ma poco preparato per la guerra moderna, particolarmente sugli effetti dei carri armati. Durante il processo a Tucha\u010devskij egli critic\u00f2 apertamente l'idea delle moderne forze corazzate. Bud\u00ebnnyj fu insignito di cariche onorifiche quale quella di ispettore per la cavalleria dell'Armata rossa.\nLa seconda guerra mondiale.\nNel 1935 Bud\u00ebnnyj fu uno dei primi cinque generali ad essere insigniti del grado di maresciallo dell'Unione Sovietica; di questi cinque, tre furono vittime delle purghe staliniane\u00a0\u2013 solamente Bud\u00ebnnyj e Voro\u0161ylov mantennero il grado. Nel 1935 Bud\u00ebnnyj comandava il distretto militare di Mosca, mentre durante la guerra d'inverno comand\u00f2 un'armata con risultati disastrosi.\nTra il luglio ed il settembre del 1941 fu comandante in capo (\u0433\u043b\u0430\u0432\u043a\u043e\u043c, glavkom) delle forze sovietiche sulla direttrice strategica meridionale, che comprendeva i fronti sud-occidentale e meridionale, con il compito di contenere l'avanzata delle potenti Panzer-Division tedesche della Wehrmacht in Ucraina, parte dell'operazione Barbarossa che era cominciata il 22 giugno. Le forze del maresciallo Bud\u00ebnnyj vennero circondate nella battaglia di Uman e soprattutto nella micidiale battaglia di Kiev (1941); questo disastro militare caus\u00f2 ai sovietici perdite per un milione di soldati, tra morti e prigionieri. \u00c8 considerata una delle pi\u00f9 gravi disfatte della storia militare. Sembra che Bud\u00ebnnyj avesse avvertito il comando supremo di Mosca della minaccia di un vasto accerchiamento e avesse richiesto la possibilit\u00e0 di abbandonare la difesa di Kiev, ricevendo per\u00f2 l'ostinato rifiuto di Stalin e dello Stavka.\nIn settembre 1941, dopo la chiusura della sacca di Kiev, Stalin, irritato dall'andamento disastroso delle operazioni, sollev\u00f2 dall'incarico il maresciallo Bud\u00ebnnyj, affidando il comando a Tymo\u0161enko; Bud\u00ebnnyj prese il comando della riserva (fra il settembre e l'ottobre del 1941), poi delle armate del nord del Caucaso (aprile\u00a0\u2013 maggio del 1942), del fronte del nord del Caucaso (da maggio ad agosto del 1942) e della cavalleria sovietica (fino al 1943).\nGli ultimi anni.\nNonostante fosse responsabile di alcune delle disfatte iniziali sovietiche della seconda guerra mondiale, anche in conseguenza degli ordini di Stalin, Bud\u00ebnnyj mantenne il favore del dittatore e non sub\u00ec alcun provvedimento punitivo. Al termine della guerra gli fu permesso di ritirarsi come eroe dell'Unione Sovietica. Ha lasciato cinque libri di memorie sulla guerra civile russa e sulla vita di ogni giorno nella prima armata di cavalleria russa.\nSoldato di raro coraggio e grande valore personale fin dalla giovinezza nei ranghi dell'esercito zarista, Bud\u00ebnnyj divenne il combattente pi\u00f9 famoso dell'Armata Rossa durante la Guerra civile; soprannominato il \"flagello dei bianchi\", guid\u00f2 l'Armata a cavallo con audacia ed efficacia, ottenendo fama quasi leggendaria tra i suoi uomini. Temerario, pronto al combattimento corpo a corpo, riusc\u00ec vittorioso grazie soprattutto al suo coraggio e alla sua determinazione. Dopo il 1937 il maresciallo sub\u00ec un rapido declino psicologico a causa dell'arresto della moglie, cantante d'opera, su ordine di Stalin.\nViene ricordato in diverse canzoni militari russe quali \"La canzone della cavalleria rossa\" (\u041a\u043e\u043d\u0430\u0440\u043c\u0435\u0439\u0441\u043a\u0430\u044f) e ne \"La marcia di Bud\u00ebnnyj\". Anche una razza equina ed una componente della divisa militare sovietica, la Bud\u00ebnovka, devono a lui il proprio nome."}
{"id": "1876185", "revid": "281901", "url": "https://it.wikipedia.org/wiki?curid=1876185", "title": "Keglevich", "text": ""}
{"id": "1876194", "revid": "547034", "url": "https://it.wikipedia.org/wiki?curid=1876194", "title": "Oloj", "text": "L'Oloj () \u00e8 un fiume dell'estremo oriente russo, affluente di destra dell'Omolon (bacino idrografico della Kolyma). Scorre nel Bilibinskij rajon della \u010cukotka.\nOloy \u00e8 formato dalla confluenza dei fiumi Levyj Oloj e Pravyj Oloj e scorre dai monti U\u0161-Ur\u0117k\u010den dal versante settentrionale dei monti della Kolyma. Si dirige dapprima verso nord, curvando poi decisamente in direzione ovest-nordovest; scorre per tutto il suo percorso in ambiente montano, costeggiando i monti dell'Oloj, tagliando una valle dapprima piuttosto stretta che si allarga progressivamente a mano a mano che si procede verso il basso corso. Ha una lunghezza di 414\u00a0km (con il Levyj Oloj di 471\u00a0km), il bacino misura 23\u00a0100\u00a0km\u00b2. Il suo maggior affluente, da sinistra, \u00e8 l'Andylivan (lungo 118\u00a0km). Il fiume \u00e8 gelato, mediamente, dai primi di ottobre a fine maggio.\nNon incontra alcun centro abitato di rilievo, dal momento che attraversa una zona pressoch\u00e9 spopolata."}
{"id": "1876196", "revid": "1442080", "url": "https://it.wikipedia.org/wiki?curid=1876196", "title": "Richard Garcia", "text": ""}
{"id": "1876201", "revid": "54193", "url": "https://it.wikipedia.org/wiki?curid=1876201", "title": "Voi non sapete. Gli amici, i nemici, la mafia, il mondo nei pizzini di Bernardo Provenzano", "text": ""}
{"id": "1876202", "revid": "80339", "url": "https://it.wikipedia.org/wiki?curid=1876202", "title": "Oloy", "text": ""}
{"id": "1876215", "revid": "1444345", "url": "https://it.wikipedia.org/wiki?curid=1876215", "title": "Like You", "text": "Like You \u00e8 una canzone scritta da Jermaine Dupri e Johnta Austin, e prodotta dallo stesso Dupri e da Bryan Michael Cox, per il quarto album del rapper statunitense Bow Wow, \"Wanted\".&lt;br&gt; \nNella canzone collabora la cantante R&amp;B statunitense Ciara, dove collabora per la prima volta con Dupri. Ciara ha nuovamente lavorato insieme a Dupri nel 2008, in una collaborazione con il rapper Nelly, nella canzone \"Stepped On My J'z\", appartenente al suo nuovo album \"Brass Knuckles\" (2008).&lt;br&gt;\nIl video della canzone \u00e8 stato diretto da Bryan Barber, e si svolge in un appartamento in costruzione. Il video ha raggiunto la posizione #10 a BET's 106 &amp; Park. \"Like You\" \u00e8 la seconda top-10 di Bow Wow e la quarta di Ciara."}
{"id": "1876229", "revid": "149587", "url": "https://it.wikipedia.org/wiki?curid=1876229", "title": "Jesensk\u00e9 (Rimavsk\u00e1 Sobota)", "text": ""}
{"id": "1876231", "revid": "17507894", "url": "https://it.wikipedia.org/wiki?curid=1876231", "title": "Battaglia dello Skegerrak", "text": ""}
{"id": "1876247", "revid": "1609279", "url": "https://it.wikipedia.org/wiki?curid=1876247", "title": "Lo guarracino", "text": "\u2018O\u00a0Guarracino \u00e8 una celebre canzone in napoletano al ritmo di tarantella, di autore ignoto della fine del '700.\nLa canzone narra una vicenda di amori e liti tra pesci.\nIl guarracino si innamora della sardella, ex fidanzata dell'alletterato che, a causa della soffiata della patella, viene a sapere del nuovo amore e scatena una rissa tra avverse fazioni di pesci. La lite si estende a tutti i pesci del vicinato che se ne danno di santa ragione. La canzone non termina in modo compiuto, perch\u00e9 al cantante manca il fiato, perci\u00f2 chiede ai presenti di concedergli una bevuta ristoratrice alla salute dei convenuti.\nTra le interpretazioni pi\u00f9 celebri vi sono quella di Sergio Bruni in una prima antologia del 1956 con l'orchestra sinfonica diretta dal maestro Giuseppe Anepeta, successivamente inserita nella raccolta Pentagramma Napoletano e riproposta nella sua Antologia della Canzone Napoletana, realizzata tra il 1984 e il 1991, Roberto Murolo nella sua \"Antologia napoletana\", quella di Fausto Cigliano accompagnato da Mario Gangi e quella della Nuova Compagnia di Canto Popolare, con voci polifoniche e virtuosismi di strumenti a plettro e percussioni.\nTesto della canzone con l'enumerazione delle specie ittiche.\nNella canzone sono enumerati, in napoletano, i nomi di numerose variet\u00e0 di pesci, molluschi e crostacei.\nNel seguito viene riportato il testo con i collegamenti alle specie di pesce menzionate:"}
{"id": "1876257", "revid": "154893", "url": "https://it.wikipedia.org/wiki?curid=1876257", "title": "Kamacite", "text": ""}
{"id": "1876262", "revid": "339392", "url": "https://it.wikipedia.org/wiki?curid=1876262", "title": "Ilyas Zeytulaev", "text": ""}
{"id": "1876265", "revid": "293377", "url": "https://it.wikipedia.org/wiki?curid=1876265", "title": "Savio Nsereko", "text": "Caratteristiche tecniche.\nGiocatore molto rapido e dotato tecnicamente, abile nel dribbling.\nPu\u00f2 essere impiegato come esterno offensivo oppure come seconda punta.\nCarriera.\nClub.\nMonaco 1860 e Brescia.\nNato a Kampala, capitale dell'Uganda, si trasferisce giovanissimo in Germania, a Monaco di Baviera. Qui viene preso nelle giovanili del . A 15 anni viene convocato dai bavaresi in 2. Fu\u00dfball-Bundesliga, la serie inferiore alla Bundesliga tedesca. In Baviera rester\u00e0 soltanto un anno; nel 2005 infatti viene comprato dal Brescia. In Lombardia Savio viene inserito subito nella primavera, ma poco dopo passa in prima squadra. Cos\u00ec durante la stagione 2006-2007 il giovane ugandese esordisce in Serie B con la maglia del Brescia, in una partita contro il Crotone.\nWest Ham.\nIl 27 gennaio 2009 passa ufficialmente al West Ham firmando un contratto quadriennale, vestendo la maglia numero 10. Esordisce in Premier League il 28 gennaio 2009 nella vittoria interna contro l'Hull City; alla fine della stagione colleziona 11 presenze di cui una in FA Cup.\nIl ritorno in Italia: Fiorentina, i vari prestiti e le sparizioni.\nIl 31 agosto 2009 viene acquistato a titolo definitivo dalla Fiorentina nell'ambito dello scambio con Manuel da Costa. Il West Ham, oltre ad un conguaglio di 3 milioni di euro, avr\u00e0 diritto al 50% dell'incasso in caso di una futura cessione da parte della Fiorentina. Poich\u00e9 nella prima parte della stagione non riesce a trovar spazio in squadra venendo convocato una sola volta alternandosi con la Primavera, il 18 gennaio 2010 viene ceduto al Bologna con la formula del prestito con diritto di riscatto della met\u00e0 a fine stagione. In occasione della partita Bologna-Juventus del 21 febbraio 2010 il giocatore esordisce in serie A.\nIl 23 giugno 2010 il Monaco 1860 acquisisce il prestito del giocatore dalla Fiorentina.\nIl 14 ottobre 2010 la societ\u00e0 sportiva tedesca, con la quale stava giocando, ne denuncia la sparizione. Il giorno dopo viene ritrovato a casa della sorella.\nIl 24 ottobre 2010 il Monaco 1860 ha annunciato attraverso il suo sito ufficiale la rescissione senza preavviso del contratto di prestito che legava il club tedesco a Savio Nsereko. A detta della dirigenza della societ\u00e0 bavarese infatti, il giocatore non aveva fornito motivazioni plausibili per la propria sparizione.\nIl 20 gennaio 2011 viene ceduto in prestito al \u010cernomorec, squadra della massima serie bulgara.\nL'8 luglio 2011 la Fiorentina comunica di aver ceduto in prestito il giocatore alla Juve Stabia. Il 7 settembre si rende nuovamente protagonista di una sparizione, gi\u00e0 la seconda in meno di un anno. Successivamente il commissariato scopre che \u00e8 fuggito a Londra. Il 28 settembre torna a Castellammare di Stabia accompagnato dalla madre e dal procuratore, presentando un certificato medico che coprirebbe l'intero periodo della sua assenza. Successivamente chiede un permesso per essere curato in una clinica specializzata in Germania per risolvere i suoi problemi.\nIl 24 gennaio 2012 viene ceduto in prestito al Vaslui fino al 31 dicembre 2012. Nell'agosto 2012 viene girato in prestito questa volta all'Unterhaching, squadra di terza divisione tedesca, dove gioca 5 partite di cui tre con la seconda squadra nel campionato regionale bavarese. Il 28 ottobre 2012 viene arrestato a Pattaya, in Thailandia, per aver inscenato un finto sequestro in modo da ricevere dalla sua famiglia 25.000 \u20ac, soldi che gli sarebbero serviti per pagare delle prostitute. Dopo essere stato arrestato, viene rimpatriato in Germania per essere processato.\nViktoria K\u00f6ln.\nIl 16 gennaio 2013 viene ceduto definitivamente al Viktoria Colonia, squadra che milita nel campionato regionale dell'Ovest, quarta divisione del calcio tedesco.\nIl 9 maggio gli viene rescisso il contratto per aver rubato l'orologio a un suo compagno di squadra. In precedenza, nella gara contro il SF Lotte, era stato espulso e aveva rimediato quattro giornate di squalifica.\nLa carriera da svincolato tra Israele, Kazakistan, Bulgaria, Lituania e Germania.\nSvincolato, il 13 luglio 2013 viene ingaggiato dagli israeliani dell'Hapoel Akko, militanti in Ligat ha'Al, senza entrare mai in campo.\nIl 28 dicembre 2013 si trasferisce in Kazakistan all'At\u0131raw Fwtbol Klwb\u0131, dove all'esordio trova il suo primo gol in una massima serie nazionale. Dopo dieci presenze e una rete conclude, senza rinnovo, l'esperienza kazaka.\nDopo alcuni mesi di inattivit\u00e0, il 1\u00ba marzo 2015 sottoscrive un nuovo contratto e torna a giocare in A-PFG con la maglia del PFK Beroe Stara Zagora per la seconda parte della stagione collezionando 11 presenze, di cui 10 nella poule scudetto. A fine stagione non viene confermato in rosa e rimane senza squadra.\nIl 15 marzo 2016, ancora una volta svincolato, firma con la squadra lituana del , neopromossa nella SMSCredit.lt A Lyga per la prima volta nella propria storia. In estate \u00e8 di nuovo svincolato.\nDopo un anno di inattivit\u00e0, il 1\u00ba luglio 2017 viene ingaggiato dai semiprofessionisti del Pipinsried, nella quarta serie tedesca, ma il contratto viene risolto il 21 luglio successivo, a quattro giorni dall'inizio della stagione.\nNel 2018 viene ingaggiato dal ,squadra militante nella quarta serie bulgara dopo 3 presenze rimane ancora svincolato\nDopo l'ennesima esperienza bulgara nel Febbraio del 2019 torna in Germania,a Monaco di Baviera per giocare nei campionati dilettantistici tedeschi\nSi ritira nel 2020, all'et\u00e0 di 30 anni\nNazionale.\n\u00c8 stato convocato da Horst Hrubesch, allenatore della Nazionale tedesca Under-19, per gli europei di categoria in Repubblica Ceca dove vince il titolo segnando anche una rete. In precedenza aveva fatto parte dell'Under-16 e conta anche 3 presenze con l'Under-20\nStatistiche.\nPresenze e reti nei club.\n\"Statistiche aggiornate al 16 marzo 2018.\""}
{"id": "1876267", "revid": "1718925", "url": "https://it.wikipedia.org/wiki?curid=1876267", "title": "Tarmassia", "text": "Tarmassia \u00e8 una frazione di circa 1100 abitanti del comune di Isola della Scala (Provincia di Verona).\nGeografia fisica.\nTarmassia dista 4,5 chilometri da Isola della Scala e 20 chilometri da Verona.\nArte.\nCapitelli votivi.\nI Capitelli votivi sono testimonianza della devozione popolare.\nSi trovano lungo le vie agli incroci delle strade, nei muri maestri delle case o sui muri di cinta, voluti e costruiti dagli appartenenti di una stessa borgata, o da qualche committente facoltoso sono l'emblema dell'identit\u00e0 del paese.\nNel territorio \u00e8 prevalente il culto di Maria Addolorata. Ricorre la seconda domenica di settembre la tradizionale Festa della Beata Vergine Maria Addolorata, a cui si \u00e8 affiancata la recente Sagra de l'Anara Pitanara. In questo stesso periodo, a partire dal 2016, si \u00e8 affiancato alla sagra anche il Maravilia Festival, manifestazione culturale tematica che ha luogo negli spazi di villa Guarienti-Baja. Sia la Sagra de l'Anara Pitanara che il Maravilia Festival hanno riscosso un notevole successo negli ultimi anni, attirando molti visitatori da tutta la provincia di Verona."}
{"id": "1876268", "revid": "1086846", "url": "https://it.wikipedia.org/wiki?curid=1876268", "title": "Udinese Calcio 2005-2006", "text": "Questa voce raccoglie le informazioni riguardanti lUdinese Calcio nelle competizioni ufficiali della stagione 2005-2006.\nStagione.\nRisolto il contratto con Spalletti (passato alla Roma), l'Udinese pass\u00f2 nelle mani di Cosmi. Grazie al 4\u00ba posto del campionato 2004-05 prese parte ai preliminari di Champions League, eliminando lo Sporting Lisbona. Dopo 2 giornate di campionato fu in testa a punteggio pieno, grazie ai gol di Muntari. L'esordio nel girone di coppa port\u00f2 un'altra vittoria, con tripletta di Iaquinta. L'attaccante venne, in via temporanea, escluso dalla rosa per questioni di rinnovo contrattuale. Reintegrato, segn\u00f2 nel 3-0 alla Lazio. Successivamente, i friulani si smarrirono: la qualificazione agli ottavi di Champions fall\u00ec per il terzo posto nel gruppo.\nCi\u00f2 permise comunque il ripescaggio in Coppa UEFA, dove i bianconeri disputarono 2 turni prima di uscire. Raggiunta, anche in questo anno, la semifinale di Coppa Italia l'Udinese arriv\u00f2 undicesimo in campionato.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1876274", "revid": "287204", "url": "https://it.wikipedia.org/wiki?curid=1876274", "title": "Dieter Kuhn", "text": ""}
{"id": "1876278", "revid": "124533330", "url": "https://it.wikipedia.org/wiki?curid=1876278", "title": "WWE SmackDown! Here Comes the Pain", "text": "WWE SmackDown! Here Comes the Pain, noto in Giappone come \"Exciting Pro Wrestling 5\", \u00e8 un videogioco di wrestling del 2003, sviluppato da Yuke's e pubblicato da THQ su licenza World Wrestling Entertainment in esclusiva per PlayStation 2.\nCaratteristiche.\nIn questo gioco viene per la prima volta introdotto il classico sistema di prese, mantenendo un sistema di gameplay molto veloce.\nQuesto \u00e8 il primo titolo che introduce le \"WWE Legends\" nel roster e nuovi tipi di match come il Bra and Panties, il First Blood e l'Elimination Chamber match.\nQuesto capitolo \u00e8 il primo a proporre la stipulazione Bra &amp; Panties match. Stephanie McMahon \u00e8 l'unica \"diva\" a non poter essere selezionata per questa tipologia di incontro.\nIl gioco \u00e8 privo di annunci durante gli ingressi dei wrestler e di telecronaca durante i match.\nNella modalit\u00e0 \"Special referee match\" gli unici personaggi a poter essere selezionati come arbitro speciale sono Eric Bischoff, Ric Flair, Shawn Michaels, Stephanie McMahon e Vince McMahon.\nQuesto \u00e8 l'ultimo capitolo della serie \"WWE SmackDown!\" ed \u00e8 l'unico a non presentare nel titolo una frase tipica di The Rock (\"Know Your Role\", \"Just Bring It\" e \"Shut Your Mouth\", presenti nei giochi precedenti, erano appunto frasi spesso usate dallo stesso The Rock). Il titolo, \"Here Comes the Pain\", \u00e8 la frase che l'allora commentatore Tazz usava ripetere ad ogni ingresso di Brock Lesnar.\nIl gioco \u00e8 stato valutato con 86.46% dal sito GameRankings.\nRoster.\nLottatori.\nPer l'ultima volta The Rock e Stone Cold Steve Austin compaiono nel roster come wrestler in attivit\u00e0, mentre alcune future stelle della compagnia come Batista, John Cena e Rey Mysterio segnano il loro debutto come personaggi giocabili.\nIl gioco \u00e8 inoltre l'unico titolo targato WWE in cui \u00e8 presente \u00daltimo Drag\u00f3n, che sino ad allora, nonostante l'enorme popolarit\u00e0 in Giappone e Messico, era apparso solo nei giochi della World Championship Wrestling.\n\u00c8 inoltre presente Undertaker in versione becchino (sbloccabile), assente dai tempi di WWF Royal Rumble.\nCampioni.\nRaw\nSmackDown!"}
{"id": "1876280", "revid": "767487", "url": "https://it.wikipedia.org/wiki?curid=1876280", "title": "\u00c1grip af N\u00f3regskonungas\u00f6gum", "text": "L'\u00c1grip af N\u00f3regskonungas\u00f6gum (in norreno: \"Riassunto delle saghe dei re di Norvegia\"), o semplicemente \u00c1grip, \u00e8 una saga in norreno che tratta dei re della Norvegia.\nLa saga.\nIl testo conservatosi comincia nel tardo IX secolo, con la morte di Halfdan il Nero, e termina nel primo XII secolo con l'ascesa al trono di Ingi kr\u00f3khryggr, ma si pensa che l'originale coprisse un periodo pi\u00f9 lungo, probabilmente fino al regno di Sverrir. L'opera fu composta da uno scrittore anonimo norvegese intorno al 1190; l'unico manoscritto sopravvissuto \u00e8 islandese, della prima met\u00e0 del XIII secolo. Il libro in pergamena conservatosi consiste in quattro gruppi da 24-25 fogli ciascuno, mentre un quinto gruppo \u00e8 andato perduto; manca anche il primo foglio, ed il titolo originale del libro, se mai ne avesse avuto uno, \u00e8 sconosciuto: il nome \"\u00c1grip af N\u00f3regskonungas\u00f6gum\" (\"Sinossi delle Saghe dei Re di Norvegia\") fu utilizzato per la prima volta in un'edizione del 1835.\nL\"'\u00c1grip af N\u00f3regskonungas\u00f6gum\" \u00e8 stato spesso confrontato con le altre due opere storiche sinottiche norvegesi dello stesso periodo, la Historia Norwegie e l'opera di Theodoricus monachus, la Historia de antiquitate regum norwagiensium. Fu un'opera originale, essendo la prima di quel genere scritta nella lingua volgare del luogo. Come molte altre saghe, riporta testualmente frammenti di poesia scaldica. La parte narrativa \u00e8 breve e molto meno dettagliata di altre saghe dei re pi\u00f9 tarde, come la \"Fagrskinna\" e la \"Heimskringla\". La storia \u00e8 notevolmente pi\u00f9 dettagliata nelle descrizioni di eventi e luoghi nella regione del Tr\u00f8ndelag e nella citt\u00e0 di Nidaros; insieme a fattori linguistici, ci\u00f2 \u00e8 stato visto come un'indicazione del fatto che l'opera fu composta a Nidaros. Tale citt\u00e0 appare quasi sempre come il centro dell'azione, ritenuta il cuore del regno, e il fatto che l'autore la chiami spesso semplicemente \"Kaupangr\" (\"citt\u00e0\") definisce ancora di pi\u00f9 questa familiarit\u00e0.\nL'evidenza data a certi avvenimenti suggerisce alcuni brevi dati che permettono di inquadrare l'ignoto autore. Presupponendo che si trattasse, con quasi assoluta certezza, di un chierico, era un sostenitore di Inge I kr\u00f3khryggr e quindi un avversario dei Birkebeinar. La narrazione risente quindi di questa imparzialit\u00e0. L'opera potrebbe, perci\u00f2, trattarsi di un vero e proprio pamphlet polemico volto a convincere il popolo a seguire la parte di Inge e quindi la Chiesa con cui il re era alleato, denigrando invece la fazione dei Birkebeinar.\nNella scrittura del testo si evincono molti tratti caratteristici della lingua norvegese che proprio in quel periodo si stava differenziando dalla classica lingua norrena, tratti definiti dagli studiosi \"norvegianismi\". Lo stile viene definito dagli studiosi a tratti \"pittoresco\" e per certi tratti \"interessante\", mentre per altri risulta difficile da definire.\nL\"'\u00c1grip af N\u00f3regskonungas\u00f6gum\" \u00e8 stato tradotto in danese (1834), latino (1835), tedesco (1929), nynorsk (1936) e inglese (1995)."}
{"id": "1876284", "revid": "599013", "url": "https://it.wikipedia.org/wiki?curid=1876284", "title": "\u00c1grip af N\u00f3regskonungas\u01ebgum", "text": ""}
{"id": "1876286", "revid": "287204", "url": "https://it.wikipedia.org/wiki?curid=1876286", "title": "Agrip af Noregskonungasogum", "text": ""}
{"id": "1876288", "revid": "114325", "url": "https://it.wikipedia.org/wiki?curid=1876288", "title": "\u00c1grip", "text": ""}
{"id": "1876290", "revid": "114325", "url": "https://it.wikipedia.org/wiki?curid=1876290", "title": "Agrip", "text": ""}
{"id": "1876291", "revid": "1543377", "url": "https://it.wikipedia.org/wiki?curid=1876291", "title": "Battaglia di Agua Dulce", "text": "La battaglia di Los Cuates de Agua Dulce fu la settima battaglia della rivoluzione del Texas, ebbe luogo a circa 42\u00a0km dalla citt\u00e0 texana di San Patricio, il 2 marzo 1836, nel corso della rivoluzione texana. Nel febbraio 1836, il generale messicano Jose Urrea guid\u00f2 un contingente di truppe lungo la costa texana, con l'obbiettivo di riconquistare Goliad. Dopo la disfatta di un piccolo contingente texano a San Patricio, Urrea venne a sapere che il resto del gruppo stava tornando a San Patricio dopo aver catturato una mandria di cavalli selvaggi. Urrea e sessanta cavalleggeri li attesero nascosti nella macchia la mattina del 2 marzo. Dopo una breve battaglia il corpo principale delle truppe texane fu sconfitto. Il comandante Grant ed un altro uomo furono inseguiti per 13\u00a0km, Grant fu ucciso, le perdite texane ammontarono a 12 uomini. Sei texani furono catturati e, contraddicendo agli ordini di Santa Anna, furono presi prigionieri, altri sei uomini riuscirono a fuggire ma cinque di essi furono poi fra le vittime del massacro di Goliad.\nAntefatti.\nLa Rivoluzione Texana ebbe inizio il 2 ottobre 1835. In poche settimane il presidente messicano, Antonio L\u00f3pez de Santa Anna mise in atto le contromisure per soffocare la rivolta: delegati i suoi impegni presidenziali si mise personalmente alla testa delle truppe operanti in Texas Dal dicembre 1835, Santa Anna riun\u00ec 6.019 uomini a San Luis Potos\u00ed con l'intenzione di marciare con la maggior parte di essi verso la zona centrale del Texas e riconquistare San Antonio de Bexar. Il generale Jose Urrea avrebbe comandato il secondo fronte di guerra con l'obbiettivo di riconquistare il Presidio La Bahia a Goliad. Il 17 febbraio 1836 Urrea con 550 uomini attravers\u00f2 il Rio Grande presso Matamoros.\nPreludio.\nIn un attacco a sorpresa, il 27 febbraio le truppe di Urrea sconfissero i texani comandati da Frank W. Johnson a San Patricio. Giorni prima, il co-comandante di Johnson, James Grant, aveva guidato un gruppo di uomini a sud, per catturare cavalli.\nSvolgimento della battaglia.\nIgnaro del destino di Johnson, Grant ed i suoi uomini iniziarono a marciare verso nord, in direzione di San Patricio, con a seguito una mandria di cavalli selvatici catturati in precedenza. Urrea, venuto a sapere dei loro movimenti, invi\u00f2, il 2 marzo, circa sessanta cavalleggeri ad intercettare i texani. A circa 42 chilometri da Patricio, nei pressi del torrente Agua Dulce, si nascose in due macchie di boscaglia. Grant, Ruben Brown e Placido Benavides precedevano a cavallo le truppe texane di quasi un chilometro e non scorsero alcun segno della presenza dei messicani.\nNon appena i texani raggiunsero la boscaglia la cavalleria messicana attacc\u00f2, colti completamente di sorpresa la maggior parte dei texani furono colpiti prima ancora di riuscire ad estrarre il fucile. Udendo gli spari Grant ordin\u00f2 a Benavides, un abitante del luogo che quindi conosceva bene quei posti, di raggiungere Goliad per avvisare Fannin del fatto che i messicani fossero nelle vicinanze. Grant e Brown quindi tornarono indietro per lanciarsi nella mischia. Non appena avvicinatisi, tuttavia, si resero conto che la battaglia era persa, con la maggior parte degli uomini feriti o uccisi. Una lancia messicana uccise il cavallo di Brown che tuttavia riusc\u00ec a montare su un altro cavallo proprio in questo momento i cavalli selvaggi al seguito dei texani si precipitarono sulla scena, la confusione che ne segu\u00ec permise a Grant e Brown di fuggire. Secondo la successiva ricostruzione di Brown entrambi i cavalli furono feriti dai colpi esplosi dai messicani all'inseguimento.\nSubito i messicani si lanciarono all'inseguimento dei due, intimando loro di arrendersi. Dopo un inseguimento di 13\u00a0km Grant e Brown furono disarcionati, Grant uccise un soldato messicano che aveva colpito con una lancia il braccio di Brown. Grant divenne quindi l'obbiettivo degli altri soldati messicani rimanendo ucciso, immobilizzato da un lazo al braccio Brown si arrese e fu preso prigioniero.\nConseguenze.\nMalgrado Urrea sostenesse che 41 texani erano stati uccisi, gli storici moderni sostengono che i caduti texani furono solo 12 e sei texani furono presi prigionieri. Disattendendo agli ordini di Santa Anna Urrea risparmi\u00f2 coloro che si arresero, i prigionieri furono quindi trasferiti in una prigione a Matamoros mentre altri sei texani riuscirono a fuggire. Cinque di essi raggiunsero il presidio di Fannin a Goliad e furono in seguito uccisi durante il Massacro di Goliad. Non si ha notizia di perdite messicane anche se si pensa che almeno un soldato messicano fu ucciso durante lo scontro, dopo la battaglia i messicani s'impossessarono dei cavalli al seguito dei texani.\nSecondo lo storico Stephen Hardin la battaglia dimostra che i texani non combattevano bene in campo aperto. La notizia dell'arrivo imminente di Urrea mise in agitazione Fannin, che temette che Santa Anna avrebbe condotto le proprie truppe da San Antonio de Bexar a Goliad, chiudendolo fra le armate messicane. Fannin scrisse al governatore pro-tempore James W. Robinson, \"Sono un giudice migliore degli altri per quanto riguarda le mie capacit\u00e0 militari e, se non sono in grado di comandare un'armata non sono stato in grado di capirlo.\" Il governo provvisorio del Texas nomin\u00f2 Sam Houston come nuovo comandante in capo 4 marzo ma dando a Fannin l'istruzione di \"lavorare a sua discrezione per tenere la posizione o per ritirarsi qualora lo giudicasse necessario per la sicurezza dei coraggiosi volontari, i regolari e la milizia sotto al suo comando\"."}
{"id": "1876293", "revid": "287204", "url": "https://it.wikipedia.org/wiki?curid=1876293", "title": "Serie A1 1997-1998 (pallacanestro femminile)", "text": "Il campionato di Serie A1 di pallacanestro femminile 1997-1998 \u00e8 stato il settantaduesimo organizzato in Italia.\nLa Sacmaplast Reggio Emilia fu ammessa al torneo dopo la fusione con il Cesena all'inizio del campionato; Ferrara cedette i suoi diritti all'AirSicilia Alcamo. La Pool Comense vinse il suo ottavo scudetto consecutivo, undicesimo in assoluto, terminando imbattuta la stagione regolare e superando poi, nella finale \"play-off\", la Famila Schio, settima alla fine del torneo. Le protagoniste della stagione da record delle comensi (che superarono cos\u00ec il record di campionati consecutivi vinti, appartenuto in precedenza a Vicenza) furono Catarina Pollini nella prima fase, Mara Fullin nel post-season."}
{"id": "1876296", "revid": "1926649", "url": "https://it.wikipedia.org/wiki?curid=1876296", "title": "Udinese Calcio 2004-2005", "text": "Questa voce raccoglie le informazioni riguardanti lUdinese Calcio nelle competizioni ufficiali della stagione 2004-2005.\nStagione.\nL'acquisto pi\u00f9 importante dell'estate 2004 fu Antonio Di Natale, prelevato dal retrocesso Empoli. I bianconeri fallirono subito l'obiettivo europeo, venendo eliminati dal greco Panionios in Coppa UEFA. In campionato disputarono invece un buon girone d'andata, chiudendolo al terzo posto. Semifinalista in Coppa Italia, l'Udinese conquist\u00f2 la quarta piazza - a danno della Sampdoria - raggiungendo per la prima volta la qualificazione alla Champions League.\nStatistiche.\nStatistiche di squadra.\n\"Statistiche aggiornate al 15 giugno 2005\"."}
{"id": "1876303", "revid": "276444", "url": "https://it.wikipedia.org/wiki?curid=1876303", "title": "Castrol Honda", "text": ""}
{"id": "1876304", "revid": "74801", "url": "https://it.wikipedia.org/wiki?curid=1876304", "title": "Poco di buono", "text": "Poco di buono \u00e8 il primo mixtape del rapper italiano Vacca, pubblicato nel 2008.\nDescrizione.\nComposto da 15 brani, l'album \u00e8 stato reso disponibile per il download gratuito attraverso il sito ufficiale del rapper. In esso sono presenti collaborazioni con artisti come Two Fingerz e Nesli, Prhome, DDp, Oscar White, Greenpeeps, Caneda, La Fossa, Bravo Pie e Cool Caddish."}
{"id": "1876307", "revid": "92723", "url": "https://it.wikipedia.org/wiki?curid=1876307", "title": "Basilio Brollo", "text": "Biografia.\nBrollo fu il continuatore di una lunga serie di rapporti tra il Cattolicesimo e la Cina, che avevano preso avvio grazie a Giovanni da Montecorvino (anche lui frate minore, primo vescovo di Khanbalik, l'odierna Pechino, inviato alla corte del Gran Khan del Cathay da papa Nicol\u00f2 IV nel 1288) e proseguiti e approfonditi con Matteo Ricci, Michele Ruggieri e Prospero Intorcetta, primi traduttori di testi classici confuciani.\nMissionario francescano, Basilio da Gemona part\u00ec per la Cina nel 1680; dopo una breve permanenza nel Siam, fu dal 1684 al 1700 a Canton e a Nanchino, e quindi vicario apostolico dello Shanxi. Il suo primo impatto con gli usi e costumi cinesi fu sconfortante, come scriveva al padre: \nFu il compilatore a Nanchino del primo vocabolario latino-cinese (H\u00e1n-ts\u00e9-S\u0233-\u00fd, \u6c49\u5b57\u897f\u8bd1, in italiano \"L'interpretazione occidentale dei caratteri cinesi\"). Una prima versione conteneva oltre 7000 caratteri, era stata compilata tra il 1692 e il 1694 e aveva i caratteri ordinati in base al radicale. La seconda versione, scritta nel 1699, aveva i caratteri ordinati in base alla pronuncia. Ha anche descritto l'andamento dei toni usando le note musicali e il suo lavoro rappresenta una preziosa attestazione del Mandarino Medio, utilizzabile dai linguisti. I manoscritti originali sono andati perduti, ma si conservano delle copie nella Biblioteca Medicea Laurenziana a Firenze (Manoscritto Rinuccini e Manoscritto San Marco). \nEsercit\u00f2 la sua azione missionaria principalmente nella regione dello Shaanxi. \nBasandosi sulla sua opera venne compilato il \"Dictionnaire chinois-fran\u00e7ais-latin,\" pubblicato a Parigi nel 1813. L'autore, Chr\u00e9tien Louis Joseph de Guignes, per sbrigarsi attinse a piene mani dal dizionario di Brollo senza citarlo. Solo grazie agli studi di J.P. Abel-R\u00e9musat e di J. Klaproth venne scoperto questo fatto."}
{"id": "1876308", "revid": "125673516", "url": "https://it.wikipedia.org/wiki?curid=1876308", "title": "Sikhote-Alin (meteorite)", "text": "Sikhote-Alin \u00e8 un meteorite ferroso caduto nel 1947 sui Monti Sichot\u0117-Alin', nella Siberia orientale (Russia). Questa caduta \u00e8 una delle pi\u00f9 grandi piogge meteoritiche della storia recente.\nStoria.\nAlle 10:30, nella fredda mattina del 12 febbraio 1947, molte persone nella zona attorno ai Monti Sichot\u0117-Alin' della Siberia orientale, videro in cielo un grosso bolide pi\u00f9 luminoso del Sole. Proveniva da nord e aveva un angolo discendente, poi stimato, di circa 41 gradi. La luce e il potente tuono del bolide furono percepiti fino a 300\u00a0km attorno al punto d'impatto, non lontano da Lu\u010degorsk e circa a 440\u00a0km a nordest di Vladivostok. La scia di fumo di una trentina di km, rimase nel cielo siberiano per diverse ore prima di dissolversi.\nCome il meteoroide entr\u00f2 nell'atmosfera, alla velocit\u00e0 di circa 14\u00a0km/s, inizi\u00f2 a frammentarsi. Ad un'altitudine di circa 5,6\u00a0km la massa principale, con una violenta esplosione, si ruppe in una moltitudine di frammenti i quali, prima di toccare il suolo si frammentarono a loro volta in un susseguirsi di esplosioni pi\u00f9 piccole.\nIl 20 novembre 1957, in occasione del decimo anniversario della pioggia meteoritica di Sikhote-Alin, l'Unione Sovietica emise un francobollo che riproduceva il famoso dipinto di P. J. Medvedev, un artista russo testimone dell'evento. Medvedev era seduto davanti alla sua finestra e aveva appena iniziato a dipingere quando vide la palla di fuoco, cos\u00ec inizi\u00f2 immediatamente e riprodurre su tela ci\u00f2 che stava vedendo.\nOrbita.\nDato che il meteorite cadde di giorno, fu osservato da numerosi testimoni. Questo fatto permise a Vasilij Grigor'evi\u010d Fesenkov, presidente del comitato per le meteoriti dell'Accademia russa delle scienze, di raccogliere una quantit\u00e0 di dati sufficiente per stimare l'orbita del meteoroide prima del suo impatto con la Terra. L'orbita aveva una forma ellittica con un afelio, ovvero il punto pi\u00f9 distante dal Sole, situato all'interno della fascia principale degli asteroidi. Questa orbita \u00e8 stata con tutta probabilit\u00e0 il frutto di una collisione all'interno della fascia degli asteroidi.\nDimensioni.\nSikhote-Alin \u00e8 stata una pioggia meteoritica massiccia e la massa totale conosciuta (TKW) di 28 tonnellate, gi\u00e0 molto alta di per s\u00e9, non tiene chiaramente conto di tutti i frammenti che non sono stati ancora trovati.\nEvgenij Leonidovi\u010d Krinov ha stimato la massa post-atmosferica complessiva in circa 70.000\u00a0kg. Una stima pi\u00f9 recente fatta da Cvetkov la pone invece attorno ai 100.000\u00a0kg.\nL'area dell'impatto.\nL'area dell'impatto di questo meteorite ha, come molte altre zone di impatto meteoritiche, una forma ellittica e si estende per circa 1,3\u00a0km\u00b2. Alcuni dei frammenti di maggiori dimensioni hanno creato dei crateri, il pi\u00f9 largo dei quali ha un diametro di 26 metri ed \u00e8 profondo 6 metri. Impressionanti le foto della prima spedizione sul posto che ritraggono enormi tronchi di alberi secolari spezzati per il lungo da frammenti metallici di pochi kg.\nComposizione e classificazione.\nSikhote-Alin \u00e8 classificato come un meteorite ferroso appartenente al gruppo chimico IIAB e con una struttura da ottaedrite molto grezza.\n\u00c8 composto al 93% di ferro e al 5,9% da nichel. Contiene inoltre un 0,42% di cobalto, uno 0,46% di fosforo, uno 0,28% di zolfo e contiene tracce di germanio e iridio.\nI principali minerali presenti sono: taenite, plessite, troilite, cromite, kamacite e schreibersite.\nEsemplari.\nGli esemplari di Sikhote-Alin si dividono sostanzialmente in due categorie:\nIl primo tipo mostra i segni dell'ablazione atmosferica perch\u00e9 essendosi frammentato ad alta quota ha dato tempo all'aria di plasmarne la forma. La loro superficie \u00e8 caratterizzata dalla presenza di regmagliti, piccoli avvallamenti superficiali, e in certi casi da \"flow lines\", piccoli rigagnoli di metallo fuso solidificato. Gli esemplari \"thumbprinted\" sono i pi\u00f9 belli e pi\u00f9 ricercati dai collezionisti e rappresentano il classico esempio da manuale di meteorite ferroso plasmato dall'attrito con l'atmosfera.\nIl secondo tipo rappresenta invece quelle schegge di metallo che non hanno avuto tempo di interagire con l'atmosfera perch\u00e9 si sono frammentate nelle ultime esplosioni a bassa quota o che si sono formate dall'impatto con il suolo ghiacciato. Pur essendo meno estetiche rispetto alle \"thumbprinted\", il loro aspetto tormentato testimonia le forze spaventose che le hanno plasmate.\nGli esemplari pi\u00f9 grandi sono in mostra a Mosca o sono conservati gelosamente, solo a fini di studio o per eventuali scambi con altre istituzioni, dall'Accademia russa delle scienze. Esemplari di medie, piccole e piccolissime dimensioni sono entrati nel mercato: uno \u00e8 anche al Museo di mineralogia dell'Universit\u00e0 di Firenze, mentre moltissimi sono in migliaia di collezioni private."}
{"id": "1876310", "revid": "287204", "url": "https://it.wikipedia.org/wiki?curid=1876310", "title": "Karoly Palotai", "text": ""}
{"id": "1876317", "revid": "713168", "url": "https://it.wikipedia.org/wiki?curid=1876317", "title": "Ant\u00f3nio Leal Moreira", "text": "Biografia.\nIl 30 giugno 1766 entr\u00f2 al \"Semin\u00e1rio da Patriarcal\" di Lisbona, dove fu allievo di Jo\u00e3o de Sousa Carvalho. Nel 1775 divenne assistente del suo insegnante e organista e nel 1787 \"mestre de capela\" (maestro di cappella). Il 19 maggio 1777 venne eseguito il suo primo lavoro sacro, la \"Missa do Esp\u00edrito Santo\", la quale venne cantata durante l'acclamazione della regina Maria I del Portogallo e l'8 agosto dello stesso anno fu ammesso come membro nell'unione dei musicisti di Lisbona, la \"Irmandade de Santa Cecilia\". La maggior parte dei della sua musica sacra fu composta per la cappella reale e a partire dal 1782 inizi\u00f2 a scrivere anche serenate, le quali furono rappresentate presso il palazzo di Queluz e quello di Ajuda. Nel 1790 divenne direttore musicale del \"Teatro de Rua dos Condes\", dove vennero riprese le rappresentazioni di opere italiane dopo 15 anni d'intervallo. Tre anni dopo diede al palazzo del finanziere Anselmo Jos\u00e9 da Cruz Sobral a Lisbona il dramma \"Il natale augusto\": tra i vari cantanti che parteciparono alla messa in scena si ricorda il mezzosoprano portoghese Lu\u00edsa Todi. Sempre nel 1793 Moreira divenne il primo direttore musicale del nuovo \"Teatro Nacional de S\u00e3o Carlos\", dove rappresent\u00f2 anche proprie opere e farse con testo in portoghese, tra le quali \"A vingan\u00e7a da cigana\" (1794). \nNel 1799 lasci\u00f2 la direzione del San Carlos al cognato Marcos Ant\u00f3nio Portugal e a Francesco Federici. L'anno successivo contribu\u00ec alla produzione del pasticcio \"Il disertore francese\", il quale and\u00f2 in scena al Teatro Carignano di Torino e al Teatro alla Scala di Milano. In seguito sino alla morte quasi esclusivamente alla composizione di musica chiesastica.\nConsiderazioni sull'artista.\nMoreira in vita fu particolarmente lodato per la puntualit\u00e0, la correttezza e l'interesse con i quali assolse i propri doveri d'insegnante per 44 anni al \"Patriarcal\". Nonostante i suoi lavori sia teatrali che sacri risentono fortemente l'influsso dello stile di Giovanni Paisiello e Domenico Cimarosa, egli seppe produrre degli ottimi lavori competenti sia dal punto di vista costruttivo che da quello tecnico. Dopo Ant\u00f3nio Teixeira fu il primo a comporre lavori operistici impiegando il testo in portoghese, sebbene la maggioranza delle sue opere siano in italiano."}
{"id": "1876319", "revid": "1714743", "url": "https://it.wikipedia.org/wiki?curid=1876319", "title": "Violante Paleologa", "text": "Origine.\nViolante, secondo lo storico francese Samuel Guichenon nel suo \"Histoire g\u00e9n\u00e9alogique de la royale maison de Savoie\", era figlia Teodoro I del Monferrato, principe di Bisanzio e marchese del Monferrato, e della moglie, Argentina Spinola, che, secondo il \"Rerum Italicarum scriptores, volume XI\" era figlia del Capitano del Popolo di Genova, Opizzino Spinola, e della moglie, Violante di Saluzzo.&lt;br&gt;Teodoro I del Monferrato, ancora secondo Samuel Guichenon, era il figlio secondogenito del Basileus dei Romei, Andronico II Paleologo e della sua seconda moglie, Violante di Monferrato o Irene di Bisanzio.\nBiografia.\nViolante ricevette il nome delle due nonne, sia paterna che materna.\nViolante divenne contessa consorte di Savoia, Aosta e Moriana il 1\u00ba maggio 1330, sposando il Conte di Savoia e Conte d'Aosta e Moriana, Aimone di Savoia, che, secondo Samuel Guichenon, era il figlio maschio terzogenito di Amedeo V, Conte di Savoia, d'Aosta e di Moriana, e della sua prima moglie, Sibilla o Simona di Baug\u00e9, che sempre secondo la Samuel Guichenon era l'unica figlia del signore di Baug\u00e9 e della Bresse, Guido II di Baug\u00e9, mentre per quanto riguarda la madre tra gli storici non vi \u00e8 concordanza, ma fu Dauphine di Saint-Bonnet e non Beatrice del Monferrato, figlia di Guglielmo VI del Monferrato; la conferma che la madre di Sibilla fu Dauphine ci \u00e8 data da due documenti del \"Titres de la maison ducale de Bourbon\", il n\u00b0 595, in cui Dauphine (\"Dauphine dame de Saint-Bonnet\") si cita come la madre di Sibilla moglie di Amedeo di Savoia (\"mariage de sa fille Sibille avec Amed\u00e9e de Savoie\") e il documento n\u00b0 607, in cui Dauphine (\"Dauphine dame de Saint-Bonnet le Ch\u00e2teau, femme de Pierre de la Roue chevalier\") viene citata come madre di Sibilla (\"Sibille femme d\u00b4Amed\u00e9e de Savoie\"), la quale Dauphine, ancora secondo Samuel Guichenon, era figlia di Renato di Lavieu, Signore di Saint-Bonnet, di Miribel et di Jordaine (\"fille unique et h\u00e9riti\u00e8re de Ren\u00e9 de Lavieu, chevalier, seigneur de Saint-Bonnet et de Miribel et de Jordaine\") e della moglie (sa femme).\nI patti matrimoniali prevedevano che, in caso di morte senza eredi di Teodoro o di estinzione della linea maschile, il marchesato del Monferrato passasse, a titolo di dote, a Violante o ai suoi discendenti e quindi ai Savoia.; il contratto di matrimonio \u00e8 presente nelle \"Preuves de l'Histoire g\u00e9n\u00e9alogique de la royale maison de Savoie\".&lt;br&gt;In base anche a questo atto, quando due secoli dopo si estinse la linea maschile dei Paleologi con Bonifacio IV del Monferrato, il duca Carlo II di Savoia avrebbe rivendicato per i Savoia il Monferrato davanti all'imperatore Carlo V d'Asburgo.\nIn attesa del quinto figlio, il 14 dicembre 1342, Violante (\"Domina Yolanda de Monteferrato comitissa Sabaudi\u00e6 conjuxque principi illustris magnifici domini Aymonnis comitis Sabaudi\u00e6\") fece testamento, in cui stabil\u00ec di essere sepolta nell'Abbazia di Altacomba (\"in ecclesi\u00e6 Alt\u00e6 Comb\u00e6\"), ed inoltre destin\u00f2 alcuni lasciti ai figli, Giovanni (\"Joannem carissimum filium suum\"), Bianca (\"Blancham filiam suam\"), Ludovico (\"filium suum posthumum si nascatur ex ea\") e Amedeo (\"Amedeum carissimum filium suum primogenitum\").\nViolante mor\u00ec, non si sa se prima, durante o dopo il parto, il 24 dicembre 1342, e venne inumata nell'Abbazia di Altacomba.\nFigli.\nDal matrimonio nacquero cinque figli:"}
{"id": "1876320", "revid": "599013", "url": "https://it.wikipedia.org/wiki?curid=1876320", "title": "Frank Pastor", "text": "Con 110 marcature, \u00e8 il quindicesimo miglior marcatore di tutti i tempi della DDR-Oberliga.\nCarriera.\nClub.\nInizi\u00f2 la carriera nel 1976 con l'HFC Chemie. Con la squadra di Halle si fa notare come uno dei migliori attaccanti della Germania orientale. Nel 1984 pass\u00f2 alla Dinamo Berlino con cui vinse quattro DDR-Oberliga, due FDGB Pokal e il titolo di capocannoniere nella stagione 1986-1987.\nCrollato il muro di Berlino, nel 1990 and\u00f2 in Malaysia al FA Terengganu prima di approdare l'anno seguente in Austria al Wiener Sport-Club, a quel tempo militante in seconda divisione. Tra il 1992 e il 1994 gioc\u00f2 con l'Hallescher in Amateur-Oberliga dove gioc\u00f2 37 partite andando a segno in 30 occasioni. Successivamente gioc\u00f2 per Hertha 03 Zehlendorf (29 presenze, 7 reti) e termin\u00f2 la carriera nel 1996 con il Germania 90 Sch\u00f6neiche.\nNazionale.\nCon la vanta sette partite giocate tra il 1983 e il 1987."}
{"id": "1876322", "revid": "125574908", "url": "https://it.wikipedia.org/wiki?curid=1876322", "title": "Be My Baby", "text": "Be My Baby \u00e8 una canzone del 1963, scritta da Phil Spector, Jeff Barry, e Ellie Greenwich, eseguita dal terzetto femminile The Ronettes e prodotta da Spector. Le percussioni erano suonate da Hal Blaine.\nLa canzone nella versione delle Ronettes \u00e8 alla posizione #22 della Lista delle 500 migliori canzoni secondo Rolling Stone, secondo la rivista \"Rolling Stone\". Nel 1999 \u00e8 stata inserita nella Grammy Hall of Fame, e nel 2006, la Biblioteca del Congresso l'ha inserita nella \"United States National Recording Registry\".\n\"Be My Baby\" \u00e8 una delle canzoni pi\u00f9 conosciute della sua era, e probabilmente una delle canzoni che maggiormente hanno influenzato la musica pop a venire. Il critico Kason Ankeny ha scritto che una autorit\u00e0 come Brian Wilson ha dichiarato \"Be My Baby\" la pi\u00f9 grande canzone pop mai creata.\nNel febbraio 2012, \u00e8 stata decretata come il secondo ritornello pi\u00f9 esplosivo di tutti i tempi dalla rivista \"NME\".\nInfluenze.\nNel 1972 Bernhard Brink incide il brano in tedesco con il titolo \"Wo steht das geschrieben\" inserito nell'album \"Ich bin noch zu haben\" del 1976.\nLa canzone nel corso degli anni \u00e8 diventata oggetto di cover da parte di numerosi artisti come John Lennon, i Bay City Rollers, Blue \u00d6yster Cult, We Are Scientists, Maroon 5, Travis e Leslie Grace.\nBrian Wilson considera il proprio brano \"Don't Worry Baby\" (eseguito dai Beach Boys) come la \"risposta maschile\" a \"Be My baby\".\nIl singolo del 1985, \"Just Like Honey\" del gruppo shoegaze dei Jesus and Mary Chain,\u00e8 un tributo al pezzo delle Ronettes, com'\u00e8 evidente dal rullo iniziale della batteria, praticamente identico a quello di \"Be My Baby\". Infatti i girl group di doo-wop degli anni '60, insieme al muro del suono di Spector, sono una delle influenze principali della band dei fratelli Reid.\nNel 1986, la canzone di Eddie Money \"Take Me Home Tonight\", include nel testo la frase \"Just like Ronnie sang\" (\"proprio come cantava Ronnie\") a cui segue parte del ritornello di \"Be My Baby\" cantato dalla stessa Ronnie Spector.\nMutya Buena e Amy Winehouse hanno registrato il brano \"B Boy Baby\", ispirato al pezzo delle Ronettes, e basato intorno al ritornello del singolo di debutto della Buena, \"Real Girl\".\nNel romanzo \"American Psycho\", Timothy Price offre al taxista che lo sta accompagnando 5 dollari di mancia, se alza il volume, nel momento in cui alla radio viene trasmessa \"Be My Baby\".\nNel manga \"Monster\" l'antagonista principale sceglie \"Be My Baby\" come musica delle sue apparizioni.\nNel film di Martin Scorsese \"Mean Streets\", il brano \u00e8 utilizzato come colonna sonora del montaggio di scene di strada che apre il film, mentre sopra scorrono i titoli di testa. La canzone \u00e8 anche parte della colonna sonora del film Quadrophenia del 1979, e del popolare \"Dirty Dancing - Balli proibiti\" del 1987.\nLa canzone \u00e8 stata scelta anche numerose volte per diversi spot televisivi, fra i quali uno della Levi's del 1989 e la campagna pubblicitaria italiana dello shampoo Johnson's Baby della Johnson e Johnson.\nLa canzone viene anche usata nel 2019 nella terza stagione de La casa di carta.\nNel corso del Festival di Sanremo 2022 viene cantata nella serata delle cover dai La Rappresentante di Lista con Cosmo, Margherita Vicario e Ginevra."}
{"id": "1876326", "revid": "1717538", "url": "https://it.wikipedia.org/wiki?curid=1876326", "title": "Aleksandr Markovi\u010d Poljakov", "text": "Biografia.\nPrecedentemente al Landau Institute di Mosca ed in questo momento all'universit\u00e0 di Princeton,\nPoljakov \u00e8 conosciuto per i suoi contributi fondamentali nella teoria quantistica dei campi, incluso il lavoro su ci\u00f2 che \u00e8 adesso chiamato monopolo di 't Hooft-Polyakov nella teoria di gauge non-abeliana, realizzato indipentemente anche da Gerardus 't Hooft.\nOnorificenze e premi.\nAleksandr Poljakov \u00e8 stato premiato con la medaglia Dirac ed il premio Dannie Heineman per la fisica matematica (Dannie Heineman Prize for Mathematical Physics) nel 1986, la medaglia Lorentz nel 1994, la medaglia Oskar Klein (Oskar Klein Medal) nel 1996, il premio Lars Onsager nel 2011 e la medaglia Max Planck nel 2021. \u00c8 stato eletto membro dell'Accademia russa delle scienze nel 1984 e dell'Accademia Nazionale delle Scienze degli Stati Uniti d'America nel 2005."}
{"id": "1876328", "revid": "1318658", "url": "https://it.wikipedia.org/wiki?curid=1876328", "title": "Telejato", "text": "Telejato \u00e8 un'emittente regionale di televisione comunitaria, di propriet\u00e0 dell'\"Associazione culturale Marconi\", con sede a Partinico, nota soprattutto per le sue campagne contro Cosa nostra e per la gestione di Pino Maniaci.\nAttivit\u00e0.\n\u00c8 stata fondata nel 1989 da Alberto Lo Iacono. In quegli anni Telejato era legata a Rifondazione Comunista. Pino Maniaci, imprenditore edile, rilev\u00f2 l'emittente nel 1999 in stato di \"imminente collasso finanziario\", a causa dei debiti contratti dalla sua precedente gestione, saldati successivamente da Maniaci. Nasce quello che viene definito \"il telegiornale pi\u00f9 lungo del mondo\", con un totale di due ore di servizi, tanto da diventare una sorta di \"CNN amatoriale e in miniatura\".\nNegli anni l'attivit\u00e0 dell'emittente si \u00e8 caratterizzata per la sua opera di informazione orientata alle notizie relative alla criminalit\u00e0 organizzata, spesso con toni di denuncia in un bacino d'utenza caratterizzato storicamente dalla forte presenza mafiosa: Alcamo, Partinico, Castellammare del Golfo, San Giuseppe Jato, Corleone, Cinisi, Montelepre.\nAltri temi trattati sono quelli relativi alla gestione amministrativa, questione ambientale, economia, degrado del clima politico, speculazioni sul territorio.\nNel panorama informativo italiano Telejato \u00e8 di fatto il punto di riferimento per redazioni e giornalisti nazionali che ricercano notizie nell'area di operativit\u00e0 dell'emittente (\"Ambiente Italia\", \"Le Iene\", \"Sciusci\u00e0\", giornalisti de \"l'Unit\u00e0\", de \"Il Foglio\", di \"Liberazione\", del \"Corriere della Sera\", di \"La Repubblica\").\nLetizia Maniaci di Telejato, figlia di Pino, \u00e8 stata insignita nel 2005 del premio internazionale intitolato a Maria Grazia Cutuli come giovane giornalista emergente, e nel 2012 ha ricevuto il Premio Nazionale Antonino Caponnetto .\nTra i collaboratori dell'emittente vi \u00e8 anche Salvo Vitale, gi\u00e0 conduttore con Peppino Impastato di \"Radio Aut\".\nPino Maniaci negli anni da editore, pass\u00f2 a fare servizi giornalistici. La propriet\u00e0 nel 2007 risultava, secondo il ministero delle telecomunicazioni dell'Associazione culturale Marconi. Maniaci, non essendo iscritto all'ordine dei giornalisti, il 30 marzo 2009 \u00e8 stato rinviato a giudizio dal tribunale di Partinico per esercizio abusivo della professione di giornalista, nonostante il 10 luglio 2008 fosse gi\u00e0 stato assolto con formula piena in un altro processo per la stessa accusa, perch\u00e9 il fatto non sussisteva. Il 4 maggio 2009 Maniaci ha richiesto l'iscrizione come giornalista pubblicista nell'albo dei giornalisti, iscrizione che gli viene concessa il 30 maggio di quell'anno, cosa che gli permette di essere il conduttore del Tg. Il 26 giugno 2009 viene quindi assolto.\nL'8 giugno 2012 il Ministero dello Sviluppo Economico ha individuato la frequenza necessaria per Telejato, che migrer\u00e0 dall'analogico al digitale terrestre, continuando cos\u00ec l'attivit\u00e0 giornalistica che rischiava di essere interrotta dallo switch off: per evitarlo, si erano mobilitate diverse associazioni e cittadini sottoscrivendo un appello. Il passaggio al digitale ha permesso alla tv di allargare il proprio segnale in tre province, Palermo, Agrigento, Trapani e l'apertura di ulteriori canali. Su uno di questi ha preso vita Telejunior, riservato ai giovani aspiranti giornalisti.\nIl 4 ottobre 2012, \u00e8 stata inaugurata la nuova sede dell'emittente, pi\u00f9 spaziosa della precedente. All'evento hanno partecipato diversi cittadini, esponenti del mondo dell'associazionismo antimafia, il direttore responsabile Riccardo Orioles, il Prefetto e il Questore di Palermo, magistrati e sindaci del comprensorio. Nell'occasione \u00e8 stata presentata anche la scuola di giornalismo Telejunior.\nNel 2017 l'emittente annuncia la chiusura, motivando tale decisione come una reazione all'\"attacco all'antimafia\" da parte di amministratori giudiziari, giornalisti e mafiosi. Nello stesso anno, tuttavia, Telejato comunica di voler reagire andando avanti, evitando cos\u00ec la chiusura.\nIl 28 marzo 2018, il collaboratore di Telejato Francesco Buzzotta, che dava la voce ai servizi, perde la vita in un incidente stradale\nIl 28 aprile 2021, Pino Maniaci annuncia sui suoi social l'estensione del segnale di Telejato in tutta la Sicilia.\nPubblico.\nIl segnale di Telejato, inizialmente copriva le province di Palermo, Agrigento e Trapani, con un target di riferimento approssimativo di oltre 150.000 persone. Dal 28 aprile 2021, copre tutto il territorio della Regione Siciliana.\nL'ex boss di Cosa nostra, Bernardo Provenzano, durante la sua latitanza si \u00e8 fatto installare un'antenna per seguire il telegiornale condotto da Pino Maniaci che, ogni 31 gennaio, giorno del suo compleanno, gli faceva ironicamente gli auguri. Si dice che il giorno dell'arresto di Provenzano, avvenuto l'11 aprile 2006, la sua televisione fosse sintonizzata proprio su Telejato.\nLe aggressioni mafiose.\nNegli anni i collaboratori dell'emittente e il proprietario, Pino Maniaci, hanno ricevuto molteplici minacce e subito diversi attentati mafiosi. Tra i pi\u00f9 gravi c'\u00e8 il pestaggio subito da Pino Maniaci in seguito all'abbattimento di cinque stalle abusive costruite a Partinico dalla famiglia mafiosa Vitale detta \"Fardazza\" e denunciate da Telejato: Michele Vitale, figlio allora minorenne del boss Vito Vitale, il 30 gennaio del 2008 ha cercato di strozzare il giornalista con la sua stessa cravatta, senza successo grazie al doppio nodo. L'aggressione ha per\u00f2 provocato a Maniaci diversi ematomi, fratture e la tumefazione dell'occhio destro. L'indomani ha condotto il telegiornale mostrando in diretta i lividi visibili sul viso.\nIl 17 luglio del 2008 viene incendiata una delle auto dell'emittente parcheggiata sotto la sede della televisione. Un episodio che si aggiunge alle altre minacce ricevute, dalle gomme tagliate, ai cavi dei freni manomessi, al parabrezza della macchina frantumato dai proiettili.\nManiaci, direttore della televisione comunitaria Telejato, \u00e8 sotto tutela da parte dei carabinieri.\nIl blog di Telejato \u00e8 stato alcune volte bloccato o reso inaccessibile ai motori di ricerca sul web, presumibilmente a seguito di hacking ordinato dalla mafia.\nCittadini, organizzazioni sindacali, organizzazioni laiche ed ecclesiali, associazioni (e tra queste l'associazione Rita Atria) hanno promosso l'iniziativa \"\"Siamo tutti Pino Maniaci\" in solidariet\u00e0 a Pino Maniaci.\nNel 2010, Maniaci e i suoi familiari vengono minacciati di morte, con una lettera contenente frasi intimidatorie come: \"Ci pensiamo noi a te e alla tua famiglia. La sentenza \u00e8 stata emessa\"\".\nA settembre 2011, sui muri della citt\u00e0 di Partinico sono apparse frasi offensive e minacciose, come: \"Hai rovinato questo paese\" e \"Pino Maniaci w la mafia\".\nIl 26 aprile 2012, Maniaci ha ricevuto una lettera di minacce presso la sede di Telejato.\nIl 29 novembre 2014 \u00e8 stata data alle fiamme la vecchia auto di Pino Maniaci, la stessa che compare anche nella puntata \"Lo scassaminchia\" del programma di MTV \"Il testimone.\"\nIl 3 dicembre del 2014 sono stati ritrovati i suoi cani impiccati.\nIl 12 agosto 2017, Pino Maniaci riceve minacce di morte su Facebook da parte di una pagina che inneggia a Nitto Santapaola e ad altri boss mafiosi.\nPremi e riconoscimenti.\nL'emittente televisiva Telejato e i suoi collaboratori, hanno ricevuto diversi premi e riconoscimenti, tra questi:\nProcedimenti giudiziari.\nA seguito di intercettazioni, Pino Maniaci il 22 aprile 2016 \u00e8 stato accusato di estorsione semplice ai danni di due amministratori comunali. Per questo il 4 maggio dello stesso anno gli \u00e8 stato notificato il divieto di dimora nelle province di Palermo e Trapani.\nL'8 aprile 2021 \u00e8 stato assolto con formula piena perch\u00e9 \"il fatto non sussiste\".\nDocumentari su Telejato.\nIl 6 novembre 2015 viene trasmesso sulla televisione britannica Channel 4, nel programma Unreported World, un documentario sulla storia di Maniaci dal titolo \"Mafia hunter\". Lo stesso \u00e8 andato in onda sul canale televisivo australiano ABC il 12 aprile 2016, e su Netflix nel 2017. Il 29 marzo 2016, inoltre, \u00e8 andato in onda sul canale televisivo Belga Canvas il documentario \"Kleine helden\", mentre il 24 settembre 2021 Netflix ha rilasciato la docuserie \"Vendetta, guerra nell'antimafia\", sulla storia di Telejato e Pino Maniaci."}
{"id": "1876329", "revid": "599013", "url": "https://it.wikipedia.org/wiki?curid=1876329", "title": "Vlado Scepanovi\u0107", "text": ""}
{"id": "1876336", "revid": "339392", "url": "https://it.wikipedia.org/wiki?curid=1876336", "title": "Sncf Fret Italia", "text": ""}
{"id": "1876337", "revid": "76963", "url": "https://it.wikipedia.org/wiki?curid=1876337", "title": "Nikki Cox", "text": "\u00c8 nota al pubblico per i ruoli di \"Nikki White\" nella serie televisiva \"Nikki\", \"Tiffany Malloy\" nella serie \"E vissero infelici per sempre\" e \"Mary Connell\" nella serie \"Las Vegas\".\nIl 29 dicembre 2006 si \u00e8 sposata con l'attore e comico \"Jay Mohr\" a Los Angeles. Nel dicembre 2008, Mohr ha chiesto a un tribunale di Los Angeles di consentirgli di aggiungere il cognome della moglie Cox al suo, diventando quindi legalmente Jon Ferguson Cox Mohr."}
{"id": "1876346", "revid": "1318658", "url": "https://it.wikipedia.org/wiki?curid=1876346", "title": "Vijayanagara", "text": "Vijayanagara (kannada: \u0cb5\u0cbf\u0c9c\u0caf\u0ca8\u0c97\u0cb0) \u00e8 il nome dell'antica capitale dell'Impero Vijayanagara che all'apice del suo potere si estendeva su buona parte dell'India meridionale e nell'altopiano del Deccan. \u00c8 situata nel distretto di Bellary, nel nord dello stato indiano del Karnataka.\nFra le sue rovine si trova il complesso di Hampi dichiarato Patrimonio dell'Umanit\u00e0 dall'UNESCO.\nLa maggior parte delle citt\u00e0 si trovava sulla riva sud del fiume Tungabhadra. La citt\u00e0 venne costruita intorno al centro religioso originale del tempio Virupaksha ad Hampi e fior\u00ec tra il secolo XIV e il secolo XVI, durante lo splendore dell'Impero Vijayanagara.\nNel 1565 nella guerra contro i Sultanati del Deccan l'Impero Vijayanagara sub\u00ec una grave sconfitta, e la stessa capitale venne occupata, saccheggiata e distrutta."}
{"id": "1876352", "revid": "1393243", "url": "https://it.wikipedia.org/wiki?curid=1876352", "title": "Id Tech 5", "text": "id Tech 5 \u00e8 il motore grafico di id Software alla base di \"Rage\". \u00c8 stato mostrato per la prima volta durante l'edizione 2007 del WWDC, su un computer Apple Macintosh eight-core dotato di scheda video nVidia Quadro.&lt;ref name=\"http://www.Gaminggroove.com posting\"&gt;&lt;/ref&gt; La particolarit\u00e0 di questo motore grafico \u00e8 l'utilizzo delle MegaTexture. Queste permettono di avere una buona visuale grafica, anche con schede grafiche non di ultima generazione."}
{"id": "1876353", "revid": "767487", "url": "https://it.wikipedia.org/wiki?curid=1876353", "title": "Mario Ferrero (calciatore 1903)", "text": "Carriera.\nEsord\u00ec nei primi anni 1920 con i torinesi del , passando poi nel 1924 ai pi\u00f9 noti concittadini della dove rimase per il successivo decennio; riserva di Virginio Rosetta e Umberto Caligaris, in un'epoca in cui non erano ancora consentite sostituzioni, si ritagli\u00f2 comunque un suo spazio in bianconero contribuendo da comprimario alla conquista di ben cinque scudetti \u2014 tra cui i primi quattro del Quinquennio d'oro. Si accas\u00f2 infine per un'ultima stagione ai genovesi della , dove chiuse la carriera nel 1935."}
{"id": "1876354", "revid": "1873017", "url": "https://it.wikipedia.org/wiki?curid=1876354", "title": "Torre Colimena", "text": "Torre Colimena (\"Torri Colum\u00e8na\" in dialetto manduriano oppure \"La Culim\u00e8na - La Culum\u00e8na\" in dialetto avetranese) \u00e8 una frazione balneare del comune di Manduria (prima fu una frazione balneare del comune di Avetrana), in provincia di Taranto, Puglia\nOrigini del nome.\nIl significato del nome di questa localit\u00e0 \u00e8 ancora piuttosto incerto.\nTuttavia, l'etimologia del nome \u00e8 di evidente derivazione ellenica, che conoscitori delle realt\u00e0 e tradizioni locali ritengono risalente al periodo della Magna Grecia e alla successiva presenza ellenofona in Salento.\nProbabilmente il nome Colimena \u00e8 dovuto alla contrazione di \u03ba\u03b1\u03bb\u03ae \u03bb\u03b9\u03bc\u03ad\u03bd\u03c9\u03bd (\"kal\u00ec lim\u00e8non\", buoni porti), oppure da \u03ba\u03bf\u03bb\u03bb\u03b7\u03bc\u03ad\u03bd\u03b1 (\"kollim\u00e8na\", attaccati), in quanto la baia di Torre Colimena e l'attuale Salina dei Monaci apparivano agli occhi dei navigatori come due sicuri porti attaccati, attigui.\nO, ancora, il nome potrebbe essere la contrazione di \u03ba\u03bf\u03bb\u03cd\u03bc\u03c0\u03b9 \u03bc\u03ad\u03c1\u03b7 (\"kolympi m\u00e8ri\", luoghi per nuotare), oppure la crasi delle parole \u03ba\u03b1\u03b9 e \u03bf\u03c5, (\"kai\" e \"ou\", e non) e \u03bb\u03af\u03bc\u03bd\u03b7 (\"l\u00ecmni\", palude), cio\u00e8 una zona non paludosa.\nIn alcune mappe del XVII secolo la localit\u00e0 \u00e8 nominata con le varianti \u201dColimeno\u201d e \u201cColmeno\u201d la cui assonanza, ancora una volta, riconduce all'ipotesi che il toponimo derivi dal neo-greco, forse da \u03ba\u03c1\u03c5\u03bc\u03bc\u03ad\u03bd\u03bf (\"krymm\u00e8no\", nascosto) che in forma deteriore in Griko salentino viene talvolta pronunciato anche \"climm\u00e8no\", alludendo ad un porto nascosto, chiuso (3).\nDa testi del Rohlfs, si potrebbe assumere che il nome derivi dal greco \u03ba\u03c9\u03bb\u03c5\u03bc\u03ad\u03bd\u03bf\u03c2 (\"kolym\u00e8nos\", scostato) o da \u03ba\u03c9\u03bb\u03c5\u03bf\u03bc\u03ad\u03bd\u03b7 (\"kolyom\u00e8ne\"), rispettivamente participio presente singolare maschile e femminile del verbo \u03ba\u03c9\u03bb\u03cd\u03c9 (\"koli\u00f9o\", dividere) (4).\nAltri, invece, ritengono che il nome derivi dal latino columna (\"colonna\") in quanto, sul luogo, sono state reperite diverse colonne risalenti al periodo romano.\nPur mantenendo la sua inequivocabile origine greca, il nome Colimena \u00e8 ricorrente anche nella letteratura spagnola come nome proprio femminile che si rif\u00e0, secondo note di Gil Vicente (5), drammaturgo bilingue portoghese/spagnolo del XVI secolo, presumibilmente al nome della ninfa Climene, una nereide marina della mitologia greca (6).\nLa principessa Colimena, figlia di Cerid\u00f2n re di Cordova e Andalusia, \u00e8, infatti, la protagonista della \"Commedia sullo stemma della citt\u00e0 di Coimbra\"(pubblicata nel 1527), che nella finzione scenica viene rapita e rinchiusa, per coincidenza, in una torre solitaria (7).\nLa soluzione del controverso enigma linguistico si riduce, infine, alla conclusione pi\u00f9 semplice e ovvia, cio\u00e8 che siano stati gli Spagnoli stessi, costruttori e a lungo gestori della torre, a rendere omaggio all'eroina di moda nel loro momento storico dedicando, per analogia, il suo nome al baluardo.\nStoria.\nIl centro \u00e8 sorto attorno all'omonima torre, presente proprio sul lungomare del paese, la quale comunica a ovest con Torre di San Pietro in Bevagna in San Pietro in Bevagna e ad est con Torre Castiglione, nel comune di Porto Cesareo.\nTorre Colimena fa parte di un sistema difensivo di torri costiere volute dall'imperatore Carlo V, re di Spagna, dopo l'invasione di Otranto da parte dei Turchi nel 1480, per difendere la penisola del Salento dalle loro frequenti incursioni.\nCarlo V \u00e8 spesso citato per aver pronunciato la nota frase \"Nel mio regno non tramonta mai il sole\", riferendosi ad Ovest alle prime nuove conquiste spagnole in America dopo il 1492 e, ad Est, al Salento, il possedimento pi\u00f9 orientale del regno di Spagna di allora (1).\nTramite il vicer\u00e9 di Napoli Pedro Af\u00e1n de Ribera, la costruzione della torre venne commissionata a Camillo Chiarello e completata attorno al 1568.\nL'unico episodio storico di rilievo che riguarda la piccola localit\u00e0 di Torre Colimena, risale al 1547 quando circa 100 predoni Turchi sbarcarono da 5 velieri approdati nel tranquillo e sabbioso porticciolo di Torre Colimena, per spingersi in un'incursione nell'entroterra, depredando i raccolti delle masserie attorno a San Pancrazio e Avetrana guidati da Khria, un personaggio locale convertito all'Islam (2).\nNote.\n(1) Antonio Brancati, Trebi Pagliarani, 20. L'Impero di Carlo V, una formazione anacronistica in Dialogo con la storia 1, Firenze, La Nuova Italia, p.\u00a0263.\n(2) Girolamo Marciano, Descrizione, origine e successi della provincia d'Otranto, Napoli 1855\n(3) www.glossagrika.it\n(5) Subs\u00eddios para o estudo da Hist\u00f3ria da Literatura Portuguesa, XVII Tomo Terceiro, Obras de Gil Vicente, Com revis\u00e3o, pref\u00e1cio e notas de Mendes dos Rem\u00e9dios, Tipografia Fran\u00e7a Amado, Coimbra, 1912\n(6) Omero, Iliade (XVII, 47), Odissea (XI, 326), nella forma greca \u039a\u03bb\u03c5\u03bc\u03ad\u03bd\u03b7\n(7) Subs\u00eddios para o estudo da Hist\u00f3ria da Literatura Portuguesa, XV Tomo Segundo, Obras de Gil Vicente, Com revis\u00e3o, pref\u00e1cio e notas de Mendes dos Rem\u00e9dios, Comedia sobre a divisa da cidade de Coimbra, da p.\u00a062 in avanti, Tipografia Fran\u00e7a Amado, Coimbra, 1912"}
{"id": "1876356", "revid": "767487", "url": "https://it.wikipedia.org/wiki?curid=1876356", "title": "Persischer-Marsch", "text": "Persischer-Marsch (Marcia persiana) op.289, \u00e8 una marcia di Johann Strauss II.\nNell'autunno del 1864 la collezione di medaglie di Johann Strauss contava un ricco assortimento di onorificenze, che gli furono conferite nel corso degli anni come ricompense per le varie composizioni che aveva dedicato alle teste coronate di tutta Europa.\nFra le sue medaglie era inclusa anche la \"Persischen Sonnenorden\" (Persiana dell'Ordine del Sole), conferita al compositore da sua maest\u00e0 imperiale lo Sci\u00e0 di Persia, Nasser al-Din Shah Qajar (1831-1896), che sal\u00ec al trono nel 1848 e vi rimase fino al giorno del suo assassinio a Teheran nel 1896.\nIl riconoscimento fu concesso a Strauss per merito della sua \"Persischer-Marsch\", che il compositore diresse a Vienna per la prima volta il 4 dicembre 1864 ad un festival di concerti nei \"Volksgarten\" celebrando, in ritardo, il 20 \u00b0 anniversario del suo debutto come compositore e direttore d'orchestra al casin\u00f2 \"Dommayer\" di Hietzing nel mese di ottobre del 1844."}
{"id": "1876357", "revid": "1234826", "url": "https://it.wikipedia.org/wiki?curid=1876357", "title": "Bontempi (azienda)", "text": "Bontempi \u00e8 stata un'azienda italiana di strumenti musicali, fondata nel 1937 a Potenza Picena (MC) e con un altro stabilimento a Martinsicuro (TE).\nDescrizione.\n\u00c8 conosciuta principalmente per la costruzione di organi in plastica detti Chord Organ, piccoli strumenti a tastiera nei quali il suono \u00e8 prodotto da aria soffiata attraverso delle ance da un piccolo motore. Bontempi ha prodotto anche diversi modelli di tastiere elettroniche.\nBontempi ha prodotto inoltre, strumenti musicali a scopo educativo come, strumenti a fiato, tastiere, chitarre, batterie e percussioni varie destinati al mercato dei giocattoli musicale e scolastico.\nBontempi \u00e8 anche stata proprietaria del celebre marchio di strumenti musicali Farfisa.\nNel gennaio 2014 l'azienda ha richiesto il concordato preventivo liquidatorio.\nDalla liquidazione della Bontempi sono nate due aziende, la Cooperativa Industria Abruzzo SpA di Martinsicuro e la Icom SpA.\nA capo dell'azienda c'\u00e8 l'imprenditore Andrea Ariola.\nLa Cooperativa Industria Abruzzo SpA, azienda produttiva e di servizi di logistica, per conto della ICom SpA produce strumenti musicali tradizionali giocattolo a marchio Bontempi."}
{"id": "1876364", "revid": "767487", "url": "https://it.wikipedia.org/wiki?curid=1876364", "title": "Piero Aggradi", "text": "\u00c8 scomparso nell'estate 2008 all'et\u00e0 di 73 anni, stroncato da un malore nella sua casa di Pescara, dove da tempo risiedeva.\nCarriera.\nGiocatore.\nCresciuto nelle giovanili della , esord\u00ec in Serie A con i bianconeri il 30 ottobre 1955, in occasione dell'incontro Roma-Juventus. In totale collezion\u00f2 14 presenze con la maglia bianconera, senza mai riuscire a segnare una rete.\nTerminata l'esperienza con la Juventus, pass\u00f2 prima al Palermo in Serie B, poi all'Alessandria, con cui disput\u00f2 alcune gare di Coppa Italia nel 1958, e infine al Pordenone. Con Aggradi in campo nel ruolo di centromediano, la squadra friulana conquist\u00f2 nel campionato di Serie C 1959-1960 il suo miglior piazzamento di sempre: terzo, a pari punti con la .\nSuccessivamente Aggradi gioc\u00f2 a , e infine con i dilettanti del Chieri.\nIn carriera ha totalizzato complessivamente 13 presenze in Serie A e 16 in Serie B\nDirigente.\nCessata la carriera agonistica intraprese quella dirigenziale.\nIl primo incarico da direttore sportivo fu con il nel 1974; tre anni dopo, la squadra abruzzese ottenne la sua prima promozione in Serie A.\nDopo un'esperienza a (sulla cui panchina sedeva all'epoca Carlo Mazzone), dal 1981 al 1986 \u00e8 direttore sportivo del Campobasso. In quegli anni la societ\u00e0 molisana conquist\u00f2 la promozione in Serie B e una storica vittoria sulla Juventus in Coppa Italia, nel giorno dell'inaugurazione dello Stadio Nuovo Romagnoli.\nDal 1989 al 1996 ha ricoperto la carica di direttore sportivo del Calcio Padova. Le sue intuizioni (a lui si deve la valorizzazione di giovani quali Alessandro Del Piero, Antonio Benarrivo, Demetrio Albertini e giocatori pi\u00f9 esperti come Angelo Di Livio) portarono la societ\u00e0 biancoscudata a conquistare, al termine della stagione 1993-1994, la promozione in Serie A dopo 32 anni di attesa.\nNel 1998 torn\u00f2 a lavorare per il Padova, al posto del dimissionario Altobelli. Tra gli acquisti pi\u00f9 riusciti di questa seconda esperienza patavina si ricorda quello di Vincenzo Iaquinta.\nSuccessivamente, nel 2000, ebbe una breve parentesi con il Chieti e dal 2001 con la Cavese. "}
{"id": "1876365", "revid": "110263023", "url": "https://it.wikipedia.org/wiki?curid=1876365", "title": "Bad Saarow", "text": "Bad Saarow (letteralmente: \u00abSaarow Terme\u00bb) \u00e8 un comune di abitanti del Brandeburgo, in Germania.\nAppartiene al circondario dell'Oder-Sprea ed \u00e8 capoluogo dell'Amt Scharm\u00fctzelsee.\nGeografia antropica.\nAppartengono al comune di Bad Saarow le frazioni (\"Ortsteil\") di Neu Golm e Petersdorf.\nOgni frazione \u00e8 amministrata da un \"consiglio locale\" (\"Ortsbeirat\") di tre membri e da un \"presidente di frazione\" (\"Ortsvorsteher\")."}
{"id": "1876366", "revid": "149727", "url": "https://it.wikipedia.org/wiki?curid=1876366", "title": "Saarow", "text": ""}
{"id": "1876368", "revid": "1839090", "url": "https://it.wikipedia.org/wiki?curid=1876368", "title": "Neu Golm", "text": "Neu Golm (in basso sorabo \"Nowy Ch\u00f3\u0142m\") \u00e8 una frazione del comune tedesco di Bad Saarow, nel Land del Brandeburgo.\nAmministrazione.\nLa frazione \u00e8 amministrata da un \"consiglio locale\" (\"Ortsbeirat\") di tre membri e da un \"presidente di frazione\" (\"Ortsvorsteher\")."}
{"id": "1876369", "revid": "339392", "url": "https://it.wikipedia.org/wiki?curid=1876369", "title": "Cannonieri del campionato italiano di calcio", "text": ""}
{"id": "1876376", "revid": "123730507", "url": "https://it.wikipedia.org/wiki?curid=1876376", "title": "Pino Maniaci", "text": "Biografia.\nRileva Telejato nel 1999. Al momento dell'acquisto, l'emittente era sull'orlo del tracollo finanziario. Maniaci salda i debiti ereditati dalla precedente gestione ma deve comunque far fronte con gli obblighi previsti per le televisioni comunitarie, come il limite di pubblicit\u00e0 di tre minuti all'ora. Ci\u00f2 nonostante, quello di Telejato diventa il telegiornale pi\u00f9 lungo del mondo, con una diretta di due ore, tanto che viene considerato una sorta di \"CNN amatoriale e in miniatura\". Negli anni, da editore passa alla realizzazione di servizi giornalistici. Il modo di fare informazione della piccola tv a conduzione familiare, rivoluzionario e \"fuori dagli schemi\", attira l'attenzione dei mafiosi e in particolare dell'ex boss di Cosa nostra Bernardo Provenzano, il quale prima di essere arrestato nel 2006 dopo il suo lungo periodo di latitanza, si fece installare un'antenna per seguire il Tg condotto da Maniaci che, ogni 31 gennaio, gli faceva ironicamente gli auguri in onda e gli diceva \"di non fare il p.d.m. e di consegnarsi\".\nIl 4 ottobre 2012, dopo il passaggio al digitale terrestre di Telejato, per il quale si erano mobilitate diverse associazioni, cittadini e non solo, inaugura la nuova sede dell'emittente. Nell'occasione presenta anche il nuovo canale, Telejunior, riservato ai giovani aspiranti giornalisti. All'evento prendono parte numerose personalit\u00e0, tra cui il Prefetto di Palermo, il Questore, alcuni magistrati e i sindaci del comprensorio, oltre alla stampa e agli esponenti del mondo dell'associazionismo antimafia.\nIl 12 gennaio 2016, Reporter Senza Frontiere inserisce Pino Maniaci tra i 100 eroi mondiali dell'informazione.\nCarriera.\nLa sua attivit\u00e0 giornalistica all'interno dell'emittente televisiva Telejato, comincia con i reportage sul presunto inquinamento ambientale prodotto dalla Distilleria Bertolino di Partinico. Per i suoi servizi, Maniaci ha ricevuto oltre 300 querele, vincendo poi ogni causa. Il 14 maggio 2004 organizza una fiaccolata che vede sfilare 10.000 persone dalla piazza principale della cittadina ai cancelli dello stabilimento. A seguito di tale attenzione mediatica e delle numerose segnalazioni, il 23 marzo 2005 la magistratura riconosce motivate le proteste dei cittadini e dispone la chiusura parziale di una parte degli impianti della Distilleria.\nContestualmente, Pino Maniaci si occupa anche di notizie relative alla criminalit\u00e0 organizzata, spesso con toni di denuncia in un bacino d'utenza caratterizzato storicamente dalla forte presenza mafiosa: Alcamo, Partinico, Castellammare del Golfo, San Giuseppe Jato, Corleone, Cinisi, Montelepre, oltre agli altri comuni delle province di Palermo, Trapani e Agrigento.\nSpesso invitato nelle scuole, Maniaci sottolinea la responsabilit\u00e0 del giornalista, che per lui \"deve essere un missionario\" e \"deve avere il coraggio di liberare la propria terra dai mali che la affliggono\" a partire dal \"cordone ombelicale che lega la mafia alla politica\". Attraverso il telegiornale di Telejato, fa nomi e cognomi dei mafiosi denunciando i loro affari illeciti. Nel 2008, punta le telecamere di Telejato Notizie contro un abuso edilizio, le vecchie stalle di Valguarnera di propriet\u00e0 del boss mafioso di Partinico. Grazie ai suoi interventi, le forze dell'ordine aprono un'inchiesta che porta successivamente alla loro demolizione. In seguito, Maniaci viene aggredito dal rampollo del clan, che cerca di strozzarlo con la sua stessa cravatta.\nIn pi\u00f9 occasioni ha inoltre evidenziato come la sua emittente non riceva alcun finanziamento pubblico: \"L'antimafia non deve diventare un business, anzi dovrebbe essere nel cuore di tutti, altrimenti si rischia di diventare come i mafiosi. Io sostengo l'antimafia sociale dal basso, non quella che riceve finanziamenti a iosa. Telejato non si fa pagare da nessuno\".\nAd un incontro organizzato nell'ambito del Festival internazionale del giornalismo di Perugia, il 23 aprile 2010, ha inoltre specificato che \"Il giornalismo antimafia non esiste, non \u00e8 altro che giornalismo. Se la mia \u00e8 controinformazione, allora l'informazione cos'\u00e8? Io credo ancora al nostro mestiere come cane da guardia del potere: se dovete fare i chiwawa, cambiate lavoro\".\nNel 2013, Pino Maniaci, insieme ad alcuni suoi collaboratori, ha realizzato e mandato in onda un'inchiesta giornalistica dal titolo \"La mafia dell'antimafia\", accendendo per primo i riflettori sulla presunta mala gestione dei beni sequestrati da parte della sezione Misure di prevenzione del Tribunale di Palermo sotto la gestione di Silvana Saguto. Il 15 maggio 2015, rivolge un appello alla commissione nazionale antimafia, nel 2014, su sua richiesta, \u00e8 stato ascoltato al tribunale di Caltanissetta anche se per Telejato, tale audizione \"sembra essere scomparsa dagli atti oggi all'esame processuale\". Il 25 giugno dello stesso anno, a seguito della sua attivit\u00e0 di denuncia, Maniaci viene denunciato per stalking dall'avvocato Gaetano Cappellano Seminara, ritenuto \"il re degli amministratori giudiziari\". Il 9 settembre 2015, Silvana Saguto, presidente della sezione Misure di prevenzione del Tribunale di Palermo, il marito, l'ingegnere Lorenzo Caramma e l'avvocato Cappellano Seminara, vengono indagati per corruzione, induzione e abuso d'ufficio. L'indagine, coordinata dalla Procura di Caltanissetta e condotta dalla sezione Nucleo Polizia tributaria della Guardia di Finanza, nasce dopo i servizi giornalistici trasmessi sul tg di Telejato, ai quali si interessa anche Matteo Viviani, inviato del programma televisivo di Mediaset \"Le Iene\", che dedica al caso diversi servizi, intervistando anche Maniaci. Le vicende sono state raccontate nella serie originale Netflix del 2021 \"Vendetta, guerra nell'antimafia\", che vede protagonista lo stesso Maniaci, e nel libro \"In nome dell'antimafia\" (edizioni Iod 2021) scritto da Salvo Vitale.\nAlla conduzione del telegiornale di Telejato, Maniaci non risparmia attacchi nemmeno al latitante Matteo Messina Denaro, che chiama ironicamente \"Soldino\": \"Consegnati p.d.m., il tuo habitat naturale \u00e8 all'interno delle patrie galere\". Ad agosto 2017, diffonde a Partinico alcuni manifesti che ritraggono il boss travestito da donna, con la domanda: \"Matteo dove sei?\", e poco pi\u00f9 sotto: \"Secondo i magistrati il travestimento tra i boss mafiosi \u00e8 pi\u00f9 diffuso di quanto si pensi ed \u00e8 uno stratagemma per scappare\".\nAltri temi trattati dall'emittente sono quelli relativi alla gestione amministrativa, economia, degrado del clima politico, speculazioni sul territorio.\nLe aggressioni mafiose e le minacce.\nPino Maniaci e la sua emittente hanno ricevuto molteplici minacce e attentati mafiosi. Tra i pi\u00f9 gravi c'\u00e8 il pestaggio subito da Maniaci in seguito all'abbattimento di cinque stalle abusive costruite a Partinico dalla famiglia mafiosa Vitale detta \"Fardazza\", denunciate da Telejato, tanto che lo stesso Maniaci ha partecipato alla demolizione guidando personalmente una ruspa: Michele Vitale, figlio allora minorenne del boss Vito Vitale, il 30 gennaio del 2008 ha cercato di strozzare il giornalista con la sua stessa cravatta, senza successo grazie al doppio nodo. L'aggressione ha per\u00f2 provocato a Maniaci diversi ematomi, fratture e la tumefazione dell'occhio destro. L'indomani ha condotto il telegiornale mostrando in diretta i lividi visibili sul viso. Qualche giorno prima, aveva presentato il notiziario proprio dal sito in cui sorgevano le stalle: \"quelle che per decenni sono state il simbolo del potere mafioso nel Partinicese, oggi, visto l'abbattimento, rappresentano l'inizio del riscatto degli onesti, il punto da cui ripartire\".\nIl 17 luglio del 2008 viene incendiata una delle auto dell'emittente parcheggiata sotto la sede della televisione. Un episodio che si aggiunge alle altre minacce ricevute, dalle gomme tagliate, ai cavi dei freni manomessi, al parabrezza della macchina frantumato dai proiettili.\nPino Maniaci \u00e8 sotto tutela da parte dei carabinieri.\nCittadini, organizzazioni sindacali, organizzazione laiche ed ecclesiali, associazioni (e tra queste l'associazione Rita Atria) hanno promosso l'iniziativa \"\"Siamo tutti Pino Maniaci\" in solidariet\u00e0 a Pino Maniaci.\nA ottobre 2010, Maniaci e i suoi familiari ricevono una lettera con minacce di morte: \"Ci pensiamo noi a te e alla tua famiglia. La sentenza \u00e8 stata emessa\". In quel periodo, l'emittente stava conducendo un'inchiesta giornalistica sui beni confiscati alla mafia.\nA settembre 2011, sui muri della citt\u00e0 di Partinico sono apparse decine di frasi offensive e minacciose rivolte al giornalista, come \"Hai rovinato questo paese\", \"Pino Maniaci w la mafia\", \"Sei lo schifo della terra\", \"Maniaci sei un figlio di...\" e una bara disegnata accanto. Poco tempo prima, il giornalista ha trovato un gatto con la testa schiacciata nel parcheggio a lui riservato.\nAd aprile 2012, Maniaci ha ricevuto l'ennesima lettera di minacce, recapitata presso la sede di Telejato.\nIl 29 novembre 2014 \u00e8 stata data alle fiamme la vecchia auto di Pino Maniaci, la stessa che compare anche nella puntata \"Lo scassaminchia\" del programma di MTV \"Il testimone.\"\nIl 3 dicembre del 2014 sono stati ritrovati i suoi cani impiccati, si presume che sia stato il marito della sua amante.\nIl 12 agosto 2017, Pino Maniaci riceve minacce di morte su Facebook da parte di una pagina che inneggia a Nitto Santapaola e ad altri boss mafiosi: \"Giornalista di mer** la fine al posto di Fava dovevi farla tu\". Il giornalista aveva denunciato la pagina nell'ambito di una sua campagna contro i contenuti sui social network a favore della criminalit\u00e0 organizzata, con la quale \u00e8 riuscito a fare chiudere alcune pagine dedicate a Tot\u00f2 Riina e Matteo Messina Denaro.\nPremi e riconoscimenti.\nNel corso della sua carriera giornalistica, Pino Maniaci ha ricevuto numerosi premi e riconoscimenti, tra i quali:\nOnorificenze.\nCittadinanza onoraria Comune di Volpiano (TO), 27 settembre 2015\nNei media.\nNumerose testate e programmi televisivi di tutto il mondo hanno raccontato le battaglie dell'emittente Telejato e del giornalista Pino Maniaci, tra queste:\nManiaci \u00e8 comparso anche nei documentari di Franco Maresco \"Belluscone - Una storia siciliana\" (2014) e \"La mafia non \u00e8 pi\u00f9 quella di una volta\" (2019). \nHa recitato anche nel film \"Maledettissima tu\", vincitore della XXII edizione del Concorso Internazionale \"Antonio De Curtis\", sezione cinematografia, \"per i contenuti che stimolano le nuove generazioni al rispetto della legalit\u00e0\".\n\u00c8 il protagonista della serie originale Netflix \"Vendetta, guerra nell'antimafia\", disponibile sulla piattaforma dal 24 settembre 2021 e visibile in oltre 190 Paesi. \nProcedimenti giudiziari.\nEsercizio abusivo della professione di giornalista.\nManiaci, non essendo iscritto all'ordine dei giornalisti, il 30 marzo 2009 \u00e8 stato rinviato a giudizio dal tribunale di Partinico per esercizio abusivo della professione di giornalista, nonostante il 10 luglio 2008 fosse gi\u00e0 stato assolto con formula piena in un altro processo per la stessa accusa, perch\u00e9 il fatto non sussisteva. Il 4 maggio 2009 Maniaci ha richiesto l'iscrizione come giornalista pubblicista nell'albo dei giornalisti, iscrizione che gli viene concessa il 30 maggio di quell'anno, cosa che gli permette di essere il conduttore del Tg. Il 26 giugno 2009 viene quindi assolto.\nL'inchiesta per estorsione.\nA seguito di intercettazioni, Pino Maniaci il 22 aprile 2016 \u00e8 stato accusato di estorsione semplice ai danni di due amministratori comunali. Per questo il 4 maggio dello stesso anno gli \u00e8 stato notificato il divieto di dimora nelle province di Palermo e Trapani.\nManiaci ha scritto una lettera ai colleghi giornalisti accusandoli di essere \"porgitori di microfono\".\nPer Salvo Vitale \"la motivazione strisciante di tutto quello che \u00e8 successo sar\u00e0 stata presa un po' pi\u00f9 in alto, da parte di qualcuno che ha ritenuto essere arrivato il tempo di chiudere un'emittente anomala che non sa stare in linea con il modo di agire delle altre emittenti\". Pare che l'inchiesta sui beni sequestrati condotta da Telejato abbia infastidito i membri del cosiddetto \"cerchio magico\" di Silvana Saguto, ex Presidente della sezione Misure di Prevenzione del Tribunale di Palermo, oggi accusata di corruzione, induzione, abuso d'ufficio. In una intercettazione, l'ex giudice parla della TV di Partinico, Telejato, con l'ex Prefetto Cannizzo, che le chiede \"che tempi abbiamo\". La risposta: \"Appunto, quello dice: ha le ore contate\" - riferendosi proprio a Pino Maniaci. E il 14 maggio la Saguto dichiara in un'altra conversazione privata resa pubblica dagli inquirenti: \"Se questi si spicciassero a fare le indagini che stanno facendo, noi non avremmo bisogno di fare niente. Se quei co*****i della procura indagassero su Maniaci l'avrebbero gi\u00e0 arrestato\". Le intercettazioni sono state trasmesse dal programma televisivo Le Iene, in un servizio di Matteo Viviani e Riccardo Spagnoli del 10 dicembre 2019, in cui viene descritto il processo Maniaci, partendo dalle indagini su Silvana Saguto che, al telefono con Cappellano Seminara, diceva: \"Quello che non capisco \u00e8 per quale ragione ancora nessuno si muove ancora contro questo str***o di Telejato\".\nAl sindaco di Borgetto (PA), secondo l'accusa Maniaci avrebbe estorto 366 euro in cambio di un ammorbidimento dei suoi attacchi nei confronti dell'amministrazione comunale, cifra che, si difende il giornalista, fa riferimento al costo della pubblicit\u00e0 fatta al negozio della moglie del primo cittadino sull'emittente Telejato, comprensivo di IVA. Il 2 maggio 2017 il Comune di Borgetto viene sciolto per mafia, Antonio Ingroia, legale assieme a Bartolo Parrino di Pino Maniaci, dichiara: \"Lo scioglimento per infiltrazione mafiosa del Comune di Borgetto conferma che Pino Maniaci aveva ragione sulle collusioni con Cosa nostra all\u2019interno dell\u2019Amministrazione e rappresenta un\u2019ulteriore dimostrazione del fatto che non \u00e8 e non \u00e8 mai stato un estortore. La banale verit\u00e0 \u2013 aggiunge l\u2019ex pm \u2013 \u00e8 che Pino \u00e8 un giornalista bravo, che sa trovare le notizie, e che nel caso del sindaco di Borgetto ha semplicemente pensato bene di avvisarlo affinch\u00e9 facesse pulizia all\u2019interno del suo Comune, liberandosi di quelle presenze mafiose che hanno portato poi allo scioglimento. Pino non ha commesso alcun reato, tanto pi\u00f9 che poi la linea del suo tg non \u00e8 affatto cambiata. Chiss\u00e0 come mai \u2013 conclude \u2013 quando la stessa cosa le fanno certi giornalisti vengono celebrati come grandi firme, esempio di impegno civile, se la fa invece Pino Maniaci va a processo per estorsione\".\nIngroia, inoltre, afferma che l'indagine su Maniaci \u00e8 stata sollecitata da Silvana Saguto.\nIl 4 ottobre 2017, il tribunale condivide la tesi della difesa, secondo la quale non c'\u00e8 nessun nesso tra le accuse rivolte al giornalista e quelle contestate agli altri imputati che rispondono, a vario titolo, di estorsione aggravata e associazione mafiosa. Maniaci \u00e8 stato dunque stralciato dall'operazione Kelevra e affidato a un giudice monocratico.\nIl 12 novembre 2018, viene sentito come testimone l'ex Sindaco di Partinico Salvo Lo Biundo, che dichiara di non aver mai subito minacce ed estorsioni da parte di Pino Maniaci.\nIl 21 giugno 2019, viene ascoltato in aula il maggiore De Chirico, l'ex capitano della compagnia dei carabinieri di Partinico che all'epoca ha condotto le indagini su Maniaci e che, rispondendo alle domande della difesa, ha ammesso di non avere riscontrato cambi di linea nel tg di Telejato.\nAvvocato Ingroia: \"Avete acquisito tutti i video di tutte le trasmissioni di Telejato dalla sua fondazione al momento in cui avete svolto le indagini o avete fatto una selezione?\"\nDe Chirico: \"\"Abbiamo rilevato quelli che potevano avere rilevanza investigativa. Non ricordo adesso nello specifico il numerico, pero 4 o 5 insomma sono stati acquisiti di video\".\"\nAvvocato Parrino: \"In questi 4 o 5 video si \u00e8 potuto constatare se dal momento in cui c'era la dazione di denaro il Maniaci non faceva pi\u00f9 il servizio contro il comune? Telejato si zittiva?\"\nDe Chirico: \"\"Non necessariamente, il modo di fare dell'emittente televisiva era continuamente quello di attaccare tutti\".\"\nAnche questi passaggi dell'udienza sono stati trasmessi da Le Iene nel servizio del 10 dicembre 2019. Intervistato dall'inviato del programma di Italia 1 Matteo Viviani, che gli chiede \"ma non \u00e8 mica il contrario di quello che si \u00e8 sostenuto fino a poco prima?\", Maniaci dichiara: \"E adesso? Io ho deciso anche di rinunciare all'eventuale prescrizione, voglio essere condannato o assolto, me la voglio vedere tutta\".\nIl 5 novembre 2019, depone in aula Gioacchino Polizzi, ex assessore di Borgetto a cui, secondo la Procura di Palermo, Maniaci avrebbe imposto di cedere duemila euro di magliette e di pagargli tre mesi di affitto di una casa, il quale ha negato categoricamente di avere ricevuto richieste estorsive da parte del giornalista: \"Io affittato case? Io ceduto magliette gratis? Io non ho mai fatto queste cose. Minacce da parte di Maniaci? No, assolutamente no, mai subito niente. N\u00e9 ho mai subito richieste estorsive da parte sua\".\nIl 10 dicembre 2019, vengono interrogati in aula il professore Salvo Vitale, amico di Peppino Impastato e collaboratore di Telejato, e il brigadiere Nicola Liberti, uno dei carabinieri che in passato si \u00e8 occupato della tutela di Maniaci. Il militare ha dichiarato di \"non aver mai visto Maniaci prendere soldi di nascosto o sotto forma di mazzette, io queste cose non le ho mai viste altrimenti le avrei subito dichiarate al mio superiore\", mentre Vitale ha confermato che \"Telejato \u00e8 sempre stata coerente nella sua attivit\u00e0 di denuncia. Se avessi avuto sospetti di cambi di linea o di acquiescenza credo che avrei cambiato emittente, a me risulta che Pino Maniaci e Telejato siano stati sempre coerenti\". Per le prossime udienze, sono stati ammessi a testimoniare anche Silvana Saguto, ex giudice ed ex presidente delle misure di prevenzione di Palermo e il tenente colonnello della Dia Rosolino Nasca. Inoltre, su richiesta della difesa, \u00e8 ufficialmente entrato nel processo il video dei carabinieri che fu inviato alla stampa. Il perito informatico di parte, nel corso dell'udienza del 25 febbraio 2020, ha messo a confronto il video diffuso dai media e quello originale, evidenziando alcune anomalie che dimostrerebbero l'innocenza di Pino Maniaci. \nAll'udienza del 14 luglio 2020, dopo numerosi rinvii a causa delle ripetute assenze in aula di Saguto e Nasca, i legali di Maniaci rinunciano a sentirli. \nIl 7 dicembre 2020, al termine della sua requisitoria, il pubblico ministero chiede 11 anni e 6 mesi di reclusione per estorsione e diffamazione. \nIl 9 febbraio 2021, l'avvocato difensore Antonio Ingroia, durante la sua arringa difensiva, afferma che \"Pino Maniaci ha resistito alla corruzione dei sindaci che volevano ammorbidirlo ma lui andava per la sua strada e si \u00e8 cercato di punirlo\". Inoltre, il legale ricorda che all'udienza del 25 febbraio 2020 \"la deposizione dei carabinieri Genco e Tummina ha dimostrato che la Saguto venne pi\u00f9 volte presso la caserma dei carabinieri di Partinico che indagava su Maniaci\". Secondo Ingroia, l'indagine \u00e8 stata sollecitata dall'ex giudice Silvana Saguto, che il 28 ottobre 2020 \u00e8 stata condannata a 8 anni e 6 mesi di reclusione, al processo di primo grado nato dopo l'inchiesta di Telejato che per prima ha denunciato la cattiva amministrazione dei beni sequestrati. \nL'8 aprile 2021, Pino Maniaci viene assolto con formula piena dall'accusa di estorsione perch\u00e9 \"il fatto non sussiste\" e condannato per diffamazione a 1 anno e 5 mesi. \nLa denuncia per diffamazione.\nIl 21 aprile 2016, sul blog di Telejato, viene pubblicato un articolo firmato da Salvo Vitale, in cui si farebbe riferimento al presunto interesse della presidente della Corte dei conti Luciana Savagnone, per fare lavorare il genero presso l'emittente \"Trm\", a quel tempo affidata a Walter Virga (figlio di Tommaso, presidente della seconda sezione penale del Tribunale di Palermo) da parte della sezione Misure di prevenzione di Palermo allora presieduta da Silvana Saguto, oggi indagata per corruzione, induzione e abuso d'ufficio. Savagnone ha fatto causa per diffamazione e nel settembre 2018, Maniaci, Vitale e Riccardo Orioles, direttore responsabile di Telejato, sono stati riconosciuti colpevoli e condannati al pagamento di una multa di 15.000 euro.\nI giornalisti, tramite il blog dell'emittente, si difendono: \"La cosa avrebbe potuto essere risolta con una stretta di mano e invece l'alto magistrato ha preferito continuare nell'iter giudiziario, senza che sia stata notificata, da allora alcuna udienza o che ci sia stata data l'opportunit\u00e0 di far valere le nostre ragioni in tribunale. Si \u00e8 arrivati cos\u00ec a un processo fantasma e a una sentenza fantasma con la condanna di Pino Maniaci, di Salvo Vitale, estensore dell'articolo, e di Riccardo Orioles, colpevole, in quanto direttore, di non avere esercitato il controllo sulla veridicit\u00e0 della notizia. Naturalmente cercheremo di riportare i fantasmi in terra e di andare in appello, oppure di chiedere l'annullamento della sentenza, ove se ne riscontrassero gli elementi\"."}
{"id": "1876384", "revid": "1776051", "url": "https://it.wikipedia.org/wiki?curid=1876384", "title": "Diensdorf-Radlow", "text": "Diensdorf-Radlow \u00e8 un comune di 548 abitanti del Brandeburgo, in Germania.\nAppartiene al circondario dell'Oder-Sprea (targa LOS) ed \u00e8 parte della comunit\u00e0 amministrativa (\"Amt\") dello Scharm\u00fctzelsee.\nSuddivisione amministrativa.\nIl territorio comunale comprende 2 centri abitati (\"Ortsteil\"):"}
{"id": "1876385", "revid": "149727", "url": "https://it.wikipedia.org/wiki?curid=1876385", "title": "Diensdorf", "text": ""}
{"id": "1876387", "revid": "1776051", "url": "https://it.wikipedia.org/wiki?curid=1876387", "title": "Langewahl", "text": "Langewahl \u00e8 un comune di 856 abitanti del Brandeburgo, in Germania.&lt;br&gt;\nAppartiene al circondario dell'Oder-Sprea (targa LOS) ed \u00e8 parte della comunit\u00e0 amministrativa (\"Amt\") dello Scharm\u00fctzelsee."}
{"id": "1876388", "revid": "287204", "url": "https://it.wikipedia.org/wiki?curid=1876388", "title": "Campionato mondiale Supermoto 2004", "text": "Nel 2004 per la prima volta il Campionato del Mondo Supermoto viene diviso in due classi:\nLa formula di gara \u00e8 uguale a quella utilizzata nella stagione 2003, ovvero due manche e una superfinale per ogni GP. Dall'anno successivo verr\u00e0 modificata.\nS1.\nIn S1 a conquistare il titolo \u00e8 Thierry Van Den Bosch dopo il rientro da una stagione nel Mondiale Supersport. Il titolo costruttori finisce a KTM.\nS2.\nIl primo campione del mondo S2 \u00e8 J\u00e9r\u00f4me Giraudo in sella alla bicilindrica Aprilia che vince cos\u00ec un titolo al debutto nel Supermotard.\nIl titolo costruttori va invece alla Honda."}
{"id": "1876389", "revid": "81103", "url": "https://it.wikipedia.org/wiki?curid=1876389", "title": "Dinaro della Repubblica Srpska", "text": ""}
{"id": "1876390", "revid": "1272592", "url": "https://it.wikipedia.org/wiki?curid=1876390", "title": "Maranola", "text": "Maranola (pronuncia \"Mar\u00e0nola\") \u00e8 una frazione del comune di Formia, in provincia di Latina.\nIl borgo sorge su di una roccia ai piedi del monte Altino e si affaccia sul golfo di Gaeta.\nOrigini del nome.\nSecondo Mario Falso, il toponimo Maranola \u00e8 un composto di \"mara\" e di \"nola\". L'elemento linguistico \"mara\", che deriva, per semplificazione della vibrante, dalla base preindoeuropea \"marra\", fenomeno fonetico, questo, peculiare del sostrato mediterraneo, aveva il valore semantico di zona di massi rocciosi in leggero pendio e, con successiva evoluzione ideologica, di territorio roccioso con posizione di dominio sul mare poich\u00e9 la voce \"mar\" (= acque), per i popoli preindoeuropei, aveva anche il significato, secondo la loro rappresentazione mentale, di zona infeconda simile alla roccia. E la parola \"nola\", che deriva dalla voce osca \"nuvla\", aveva il significato di una comunit\u00e0 di un villaggio nuovo (nuv = nuovo; -la = villaggio). Quindi l'etimologia rappresenta, nel periodo preromano della prima met\u00e0 del VII secolo av. Cr., un villaggio nuovo ubicato in una zona rocciosa in leggero pendio con posizione dominante sull'odierno Golfo di Gaeta.\nStoria.\nL'origine del borgo \u00e8 legata alla necessit\u00e0 delle popolazioni che abitavano sul golfo di Gaeta a spostarsi in nuovi insediamenti in posizione protetta sulle alture circostanti, a difesa dalle incursioni saracene. Maranola \u00e8 citata per la prima volta nel 1029 e ancora nel 1045, quando viene indicata come \"castrum\", luogo fortificato con mura e torri. Nel 1041 \u00e8 attestata inoltre l'esistenza di una \"via carraria de Maranola\".\nUna bolla del 1158 di papa Adriano IV ne elencava le chiese dipendenti: San Martino, San Giovanni, San Angelo sul monte Altino, San Giovanni di Palazzo, San Nazario e la chiesa di Santa Croce detta \"in fiumicello\". In una seconda bolla del 1170 di papa Alessandro III si aggiunsero all'elenco anche le chiese di Santa Maria in Castagneto e di San Nicola \"de Militis\".\nNel luglio del 1191, Tancredi di Sicilia cedette Maranola a Gaeta.Sotto i Caetani venne quindi costruita una nuova cinta muraria con tre torri, il cui unico accesso era il cosiddetto rivellino, abbattuto alla fine del XIX secolo. Il borgo venne posto sotto assedio nel 1347 da Nicola Caetani nell'ambito degli scontri condotti per riconquistare Mola, Castellone e Traetto. Il figlio, Onorato I Caetani, vi fece erigere un castello che prese da lui il nome di \"Castello Onorato\". Nell'aprile del 1400 venne assediata dalle truppe di Ladislao I di Napoli.\nNel XV secolo ebbe lo status di universit\u00e0 e dallo statuto si rileva che comprendeva nel suo territorio i casali di Mamurrano, Ponzanello e Trivio.\nNel 1414 il possedimento fu venduto a Pietro Origlia, conte di Caiazzo, ma Cristoforo Caetani se ne riappropri\u00f2 con la forza.\nNel 1428 Castellonorato divenne comune autonomo insieme a un quarto del territorio di Maranola. Nel 1491 fu in possesso di Caterina Pignatelli, nel 1504 di Prospero Colonna e nel 1691 pass\u00f2 ai Carafa, che la mantennero fino all'abolizione del feudalesimo nel 1806. In quello stesso anno Castellonorato venne di nuovo aggregato a Maranola; nel 1852 Castellonorato ridivenne comune autonomo.\nNel 1928 Maranola, con le sue frazioni di Mamurrano, Ponzanello e Trivio, venne aggregata, insieme a Castellonorato, a Formia.\nDal 1974 si svolge un suggestivo Presepe Vivente tra i vicoli e nelle vecchie cantine del borgo medioevale. Circa 400 persone in costume locale rappresentano circa 100 antichi mestieri. Alla conclusione del percorso la chiesa di S. Maria dei Martiri, con al suo interno il Presepe in terracotta del XVI sec., ospita la Sacra Famiglia in una cornice davvero emozionante.\nMonumenti e luoghi d'interesse.\nIl borgo conserva l'aspetto medievale con la cinta di mura accessibile da un unico ingresso. La torre pi\u00f9 alta \u00e8 la \"tore Caetani\" fatta erigere da Onorato I.Del rivellino rimane il cosiddetto \"seggio\", in posizione panoramica sul golfo di Gaeta.\nLa chiesa di Santa Maria di Martiri conserva all'interno decorazioni barocche, affreschi e un presepe del XVI secolo; al suo interno si trova un pregevole organo a canne del XVIII secolo.\nLa chiesa parrocchiale di San Luca Evangelista \u00e8 a navata unica con abside quadrangolare ed \u00e8 decorata con stucchi e affreschi barocchi. Ma \u00e8 nella cripta che si nasconde un tesoro con le sue numerose madonna del latte affrescate sulle pareti.\nFuori le mura si trovano la chiesa in stile gotico dell'Annunziata, con le opere di Arcuccio Angelillo, e la cappella di Sant'Antonio edificata con i contributi degli emigrati maranolesi in America.\nSul monte Altino si trova il monumento al \"Redentore\", realizzato nel 1901 e, in un incavo della roccia poco sotto la vetta, l'Eremo di San Michele Arcangelo."}
{"id": "1876392", "revid": "36426", "url": "https://it.wikipedia.org/wiki?curid=1876392", "title": "Colonia Olivetti", "text": ""}
{"id": "1876395", "revid": "1446238", "url": "https://it.wikipedia.org/wiki?curid=1876395", "title": "Reichenwalde", "text": "Reichenwalde \u00e8 un comune di 1.095 abitanti del Brandeburgo, in Germania.&lt;br&gt;\nAppartiene al circondario dell'Oder-Sprea (targa LOS) ed \u00e8 parte della comunit\u00e0 amministrativa (\"Amt\") dello Scharm\u00fctzelsee.\nStoria.\nIl 31 dicembre 2001 vennero aggregati al comune di Reichenwalde i comuni di Dahmsdorf e Kolpin.\nSuddivisione amministrativa.\nIl territorio comunale si divide in 3 zone, corrispondenti al centro abitato di Reichenwalde e a 2 frazioni (\"Ortsteil\"):"}
{"id": "1876397", "revid": "149727", "url": "https://it.wikipedia.org/wiki?curid=1876397", "title": "Dahmsdorf", "text": ""}
{"id": "1876400", "revid": "149727", "url": "https://it.wikipedia.org/wiki?curid=1876400", "title": "Kolpin", "text": ""}
{"id": "1876403", "revid": "827882", "url": "https://it.wikipedia.org/wiki?curid=1876403", "title": "Accelerationen", "text": "Accelerationen-Walzer (Valzer delle Accelerazioni) op. 234, \u00e8 un valzer di Johann Strauss (figlio).\nEduard Hanslick osserv\u00f2 che il giovane Johann Strauss scrisse per il ballo degli studenti di ingegneria dell'Universit\u00e0 di Vienna, tenutosi nella \"Sofienbad-Saal\" durante il giorno di san Valentino del 1860.\nLa scelta del titolo del nuovo valzer, \"Accelerationen\", prese spunto dai termini tecnici utilizzati nell'ingegneria, e l'introduzione del valzer, ricorda efficacemente l'accensione di una potente macchina.\nIl lavoro fu oggetto di un aneddoto ripreso poi in pi\u00f9 biografie di Strauss scritte da Rudolph Freiherr von Proch\u00e1zka (1900), Erich Wilhelm Engel (1911) e Ernst Decsey (1922).\nSecondo la storia, alle prime ore del 14 febbraio 1860 uno stremato Johann Strauss, dopo aver diretto per tutta la notte alla \"Sofienbad-Saal\", si rilass\u00f2 bevendo un bel bicchiere di vino. Un membro del comitato gli si avvicin\u00f2, e gli domand\u00f2 se avesse gi\u00e0 completato il valzer che aveva promesso per il ballo che si sarebbe tenuto in quella serata.\nRendendosi conto di aver del tutto trascurato la questione, Strauss ebbe appena mezz'ora per comporre e annotare il valzer...sul retro di un men\u00f9.\nQuando questo racconto giunse all'attenzione di Strauss, durante gli ultimi anni della sua vita, lo neg\u00f2."}
{"id": "1876410", "revid": "1494169", "url": "https://it.wikipedia.org/wiki?curid=1876410", "title": "Decozione", "text": ""}
{"id": "1876411", "revid": "174925", "url": "https://it.wikipedia.org/wiki?curid=1876411", "title": "Pellegrino, Arcivescovo di Colonia", "text": ""}
{"id": "1876415", "revid": "110262834", "url": "https://it.wikipedia.org/wiki?curid=1876415", "title": "Wendisch Rietz", "text": "Wendisch Rietz (letteralmente: \u00abRietz veneda\u00bb) \u00e8 un comune di abitanti del Brandeburgo, in Germania.&lt;br&gt;\nAppartiene al circondario dell'Oder-Sprea ed \u00e8 parte dell'Amt Scharm\u00fctzelsee.\nStoria.\nDal 1937 al 1945 Wendisch Rietz port\u00f2 il nome di M\u00e4rkisch Rietz (\u00abRietz della Marca\u00bb)."}
{"id": "1876416", "revid": "287204", "url": "https://it.wikipedia.org/wiki?curid=1876416", "title": "Piccoli uomini", "text": "Piccoli uomini \u00e8 un romanzo del 1871 scritto da Louisa May Alcott. Le vicende raccontate seguono quelle narrate in \"Piccole donne\" (1868) e \"Piccole donne crescono \" (1869) e si concluderanno nell\u2019ultima parte della saga, \"I ragazzi di Jo\" (1886).\n\"Piccoli uomini\" narra gli esordi della scuola Plumfield di Jo descrivendo le avventure degli allievi, tra cui Rob e Teddy (figli di Jo e Fritz), Demi, Daisy e Josie (figli di Meg e John) e Beth (figlia di Laurie e Amy). Tra gli altri personaggi vi sono l'ingenuo violinista Nat, il suo amico scapestrato Dan, l'esperto di mare Emil, il pi\u00f9 maturo Franz, i vivaci Nan e Tom, Dolly e Stuffy."}
{"id": "1876417", "revid": "149727", "url": "https://it.wikipedia.org/wiki?curid=1876417", "title": "M\u00e4rkisch Rietz", "text": ""}
{"id": "1876418", "revid": "101175", "url": "https://it.wikipedia.org/wiki?curid=1876418", "title": "Cagiva Canyon 600", "text": ""}
{"id": "1876419", "revid": "767487", "url": "https://it.wikipedia.org/wiki?curid=1876419", "title": "Rashad Anderson", "text": "Caratteristiche tecniche.\nPotente guardia in grado di giocare anche come ala piccola, giocatore discontinuo anche all'interno della stessa partita.\nSoprannominato \"The Dagger\" (il pugnale) per il micidiale tiro da fuori, sa rendersi utile anche a rimbalzo ed in difesa.\nCarriera.\nSi forma alla University of Connecticut chiudendo l'ultimo anno, il 2005-06, con 13 punti a partita ed il 40% nel tiro da tre punti.\nDisputa la sua prima stagione da professionista, 2006-07, nell'A1 greca con l'Egaleo registrando 14,1 punti a gara con il 36% da tre punti in 26 partite.\nNel 2007-08 arriva in Italia contribuendo alla salvezza della TDShop.it Livorno in Legadue con una media di 19,9 punti (4\u00ba marcatore assoluto del campionato) e 5,1 rimbalzi a partita ed il 35,9% da tre punti.\nNel 2008-09 esordisce in Lega A con la Snaidero Udine."}
{"id": "1876430", "revid": "36426", "url": "https://it.wikipedia.org/wiki?curid=1876430", "title": "Stabilimento Balneare Principe di Piemonte", "text": ""}
{"id": "1876435", "revid": "268111", "url": "https://it.wikipedia.org/wiki?curid=1876435", "title": "Spillover (economia)", "text": "Parlando di inflazione con il termine spillover si intende l'impennata puntuale dei prezzi di alcuni prodotti.\nLa presenza di spillover, pur contribuendo all'aumento dell'inflazione, ha un carattere limitato e non legato alle condizioni macroeconomiche generali. Ad esempio l'aumento del prezzo dei prodotti petroliferi legata alla minore disponibilit\u00e0 di greggio a fronte di una domanda crescente, \u00e8 legato a cause che non dipendono da fattori macroeconomici, quali ad esempio i tassi di interesse, ma alla reale disponibilit\u00e0 del prodotto."}
{"id": "1876437", "revid": "536103", "url": "https://it.wikipedia.org/wiki?curid=1876437", "title": "Ghione", "text": "Ghione \u00e8 un cognome italiano che pu\u00f2 riferirsi a:"}
{"id": "1876443", "revid": "339392", "url": "https://it.wikipedia.org/wiki?curid=1876443", "title": "Circuito di Okayama", "text": ""}
{"id": "1876444", "revid": "640389", "url": "https://it.wikipedia.org/wiki?curid=1876444", "title": "Giovani Padani", "text": ""}
{"id": "1876447", "revid": "599013", "url": "https://it.wikipedia.org/wiki?curid=1876447", "title": "Jacek Wszo\u0142a", "text": "Biografia.\nJacek Wszo\u0142a \u00e8 il pi\u00f9 famoso saltatore in alto polacco, e ha preso parte a due Olimpiadi. Alle Olimpiadi di Montr\u00e9al 1976, durante una gara caratterizzata da una pedana bagnata dalla pioggia, ha vinto a sorpresa la medaglia d'oro con la misura di 2,25\u00a0m, superando atleti molto pi\u00f9 quotati, tra i quali lo statunitense Dwight Stones, dato per favorito alla vigilia. Alle Olimpiadi di Mosca 1980 ha conquistato la medaglia d'argento dietro al tedesco orientale Gerd Wessig. Sempre nel 1980 ha stabilito il record mondiale di salto in alto con la misura di 2,35\u00a0m."}
{"id": "1876452", "revid": "729019", "url": "https://it.wikipedia.org/wiki?curid=1876452", "title": "Stazione di Catanzaro", "text": "La stazione di Catanzaro, detta comunemente \"Catanzaro Germaneto\" per distinguerla dalle altre stazioni della citt\u00e0, \u00e8 una stazione ferroviaria posta sulla linea Lamezia Terme-Catanzaro Lido, a servizio del capoluogo calabrese.\n\u00c8 posta a 38 metri sul livello del mare, nel quartiere Germaneto, ad alcuni chilometri di distanza dal centro cittadino.\nStoria.\nLa stazione ferroviaria di Catanzaro venne attivata il 15 giugno 2008, in contemporanea con l'apertura della variante di tracciato fra Settingiano e Catanzaro Lido.\nSostitu\u00ec la vecchia stazione di Catanzaro, posta nel quartiere Sala alle pendici del colle dove \u00e8 ubicato il centro storico cittadino.\nStrutture e impianti.\nLa stazione dispone di 3 binari per il servizio viaggiatori. Le banchine laterali, sono collegate tra di loro da un sottopassaggio pedonale, inoltre \u00e8 presente un monitor per fornire informazioni ai passeggeri.\nMovimento.\nLa stazione \u00e8 servita da treni regionali operanti sulla relazione Lamezia Terme-Catanzaro Lido/Crotone/Locri"}
{"id": "1876457", "revid": "198277", "url": "https://it.wikipedia.org/wiki?curid=1876457", "title": "Tifoseria dell'Associazione Calcio Milan", "text": "Nella presente pagina sono riportate informazioni sui tifosi dell'Associazione Calcio Milan, societ\u00e0 calcistica italiana con sede a Milano.\nLa curva sud di Milano nasce nel 1968.\nLe origini.\nIl tifo calcistico in Italia, fenomeno sociale e culturale, nasce negli anni 1920 con il diffondersi su tutto il territorio nazionale della pratica agonistica del calcio. A Milano, era l'inizio di una rivalit\u00e0 storica. Da una parte i \"casciav\u00ect\" e dall'altra i \"ba\u00f9scia\". Nella periferia milanese sostenuta dalla gente delle popolari case di ringhiera, i milanisti superano i \"ba\u00f9scia\" nerazzurri della centrale Arena Civica e della ricca borghesia dei bei palazzi cittadini. I rossoneri erano i rappresentanti della Milano proletaria, della Milano che per campare faceva lavori manuali, lavori di forza e fatica. Abituata a usare il cacciavite, casciavit nell'idioma meneghino.\nQuesta classificazione terminologica tra le due tipologie di tifosi andr\u00e0 spegnendosi sul finire degli anni 1980 insieme alla riconfigurazione dell'assetto socio-economico dell'Italia e della realt\u00e0 lombarda, sino a essere ormai inutilizzabile se non per ragioni puramente burlonesche e di sfott\u00f2.\nComposizione demografica e record.\n. A livello europeo quella rossonera risulta la settima squadra per numero di tifosi, prima delle italiane, come emerso da uno studio pubblicato dalla societ\u00e0 tedesca \"Sport+Markt\" nel 2010. Nella stagione 1992-93 i tifosi del Milan hanno stabilito il record degli abbonamenti nella storia della serie A con 71.895 tessere.\nLa tifoseria organizzata.\n\"Fossa dei Leoni\".\nLa \"Fossa dei Leoni\" \u00e8 stata un'associazione di tifosi del , nata nel 1968. Fu il primo gruppo ultras vero e proprio nato in Italia. Nacque quando un gruppo di ragazzini inizi\u00f2 a ritrovarsi presso la \"rampa 18\" dei settori popolari dello Stadio di San Siro, indossando la maglia del e portando bandiere e sacchetti di coriandoli.\nVenne scelto questo nome ispirandosi al soprannome dato dal vecchio campo del , un campo di periferia milanese vicino a Linate. In pi\u00f9 la disposizione del gruppo nella curva, sopra l'ingresso dei popolari, dava l'idea di entrare per l'appunto in una fossa di leoni. Nel 1972 dalla rampa 18 la \"Fossa dei Leoni\" si spost\u00f2 sul rettilineo. Nello stesso anno venne ideato l'inno, tratto dal film \"L'armata Brancaleone\". In quegli anni andavano stringendosi anche le identificazioni politiche dei vari gruppi ultras, la gran parte della \"Fossa\" si identific\u00f2 con gli ambienti di sinistra, altra verso ambienti di destra anche se non c'\u00e8 mai stato un preciso schieramento politico vista l'eterogeneicit\u00e0 del pensiero politico delle migliaia di iscritti e simpatizzanti.\nNegli anni la \"Fossa\" \u00e8 stata un modello per numerosi gruppi ultras italiani, entrando anche nella storia del cinema in seguito all'interpretazione, da parte di Diego Abatantuono, del \"ras della Fossa\" nel film \"Eccezzziunale veramente\". \u00c8 stata sciolta il 15 novembre 2005 in seguito alle polemiche relative a uno striscione rubato dopo la partita - del precedente 29 ottobre. La decisione dei dirigenti della \"Fossa\" di terminare l'esperienza arriv\u00f2 in un contesto di minacce e aggressioni e di un conflitto strisciante tra tifosi, durante il quale la \"Fossa\" fu accusata da altri gruppi ultras di aver richiesto l'intermediazione della Digos per ottenere la restituzione dello striscione (comportamento inaccettabile secondo le logiche ultras).\nTale accusa tuttavia, non \u00e8 mai stata dimostrata e, secondo alcuni osservatori e commentatori, lo scioglimento del gruppo \u00e8 da ricondursi a questione politiche (la \"Fossa\" era da tempo entrata in contrasto con gli altri gruppi ultras milanisti, legati ad ambienti di destra) ed economiche (il controllo della gestione dei biglietti, del merchandising e dell'organizzazione delle trasferte). In seguito a vari tentativi di rifondazione, nacque poco dopo (il 31 dicembre 2005) il gruppo \"Guerrieri Ultras Curva Sud Milano\", in cui confluirono alcuni ex esponenti della \"Fossa dei Leoni\".\n\"Brigate Rossonere\".\nLe \"Brigate Rossonere\" (\"BRN\"), nascono nel 1975 dall'unione di due gruppi: \"Cava del demonio\" e \"Ultras\". \nInsieme alla \"Fossa dei Leoni\" e con i \"Commandos Tigre\" hanno costituito l'asse portante della curva sud rossonera per 30 anni. La prima uscita dello striscione delle Brigate avvenne il 12 ottobre 1975 per un Milan - Sampdoria.\nNel corso della propria storia le \"Brigate\" hanno seguito il Milan in tutte le partite di campionato, Coppa dei Campioni, Coppa Intercontinentale, Coppa UEFA, e le altre competizioni a cui il Milan ha partecipato. Per anni sono stati uno dei gruppi all'avanguardia nell'organizzazione del tifo e delle coreografie. \u00c8 delle \"Brigate\" l'allargamento dello strumento della vendita di materiale da stadio (adesivi, sciarpe, magliette, foulards, bandiere, spille e posters) non pi\u00f9 col solo simbolo del Milan ma con il proprio \"logo\" per autofinanziamento. La raccolta di notevoli quantit\u00e0 di denaro ha permesso al gruppo di poter portare tanti ragazzi a San Siro e, soprattutto, in trasferta a prezzi ridotti; allargando in tal modo il numero dei propri associati. \nNei momenti migliori le Brigate hanno avuto diverse migliaia di tesserati e una quindicina di sezioni su tutto il territorio italiano. La notoriet\u00e0 e il prestigio delle \"Brigate Rossonere\" nel mondo degli Ultras italiani, indipendentemente dalle rivalit\u00e0 e da alcuni episodi di cronaca nera, non sono mai stati in discussione. Quando lo striscione del gruppo \u00e8 sparito dagli spalti di San Siro molti attestati di stima sono arrivati anche dai pi\u00f9 acerrimi rivali.\nNel 1995 sono state al centro di un triste avvenimento accaduto allo stadio Marassi di Genova prima di un Genoa-Milan, quando un giovane tifoso genoano fu accoltellato all'addome da un esponente di un gruppo di milanisti giunti nella citt\u00e0 ligure separatamente dal resto della curva. In seguito, questo gruppetto fu ricondotto a una scissione delle stesse \"Brigate\". Il direttivo in seguito a questi fatti fu ricomposto, salvando le storiche Brigate da un sicuro scioglimento. Il 19 ottobre 2005 hanno festeggiato a San Siro il loro trentennale in occasione della partita di Champions League contro il Psv Eindhoven, e per l'occasione hanno edito un DVD celebrativo. Oggi, anche se alcuni tentano di impadronirsi del loro nome e della loro tradizione, di fatto non esistono pi\u00f9.\nNanni Balestrini raccontava nel suo romanzo \"I furiosi\" (1994) la storia di una serie di tifosi milanisti appartenenti alle BRN, nelle loro trasferte e nelle violenze dentro e fuori dagli stadi. Attraverso i racconti in prima persona di alcuni di questi tifosi, vengono raccontati i viaggi in pullman e in treno, le sfide con le tifoserie avversarie, gli scontri con la polizia, la vita nei quartieri di Milano ai margini della societ\u00e0 e lo sviluppo di una coscienza di gruppo.\n\"Commandos Tigre\".\nNati nel dall'unione tra \"Commandos Clan\" e \"Fedelissimi\", i \"Commandos Tigre\" si posizionano fino al 1985 nei distinti nord (attuale primo anello verde). Nel 1985 si sposteranno al primo anello della curva sud andando a formare, con la \"Fossa dei Leoni\" e le \"Brigate Rossonere\", la triade \"Commandos-Fossa-Brigate\" che per venti anni guider\u00e0 la curva sud.\nVivono il periodo di maggiore crescita a livello di numero (circa 2.000 tesserati) nel decennio del Milan di Sacchi e Capello. Contano un centinaio di aderenti compresi gli appartenenti alle sezioni \"Brianza\" (nata nel 1990), \"Parabiago\" e \"Toscolano Maderno\".\nSono affiancati al primo anello dello stadio dal gruppo dei \"Rams\", nato nel 1984, e dai \"Fanatic\", gruppo nato nella stagione 2008-2009. A seguito delle nuove norme relative all'ingresso degli striscioni negli stadi lo storico striscione \"Commandos Tigre\" non viene esposto e al suo posto dalla stagione 2013-2014 compare lo striscione \"TIGRE 1967\". Il gruppo attualmente ha sospeso la propria attivit\u00e0 allo stadio, ma a differenza di quanto riportato in un falso comunicato non \u00e8 sciolto.\nAltri gruppi storici.\nL\"'Alternativa Rossonera\" (abbreviazione \"ARN\") \u00e8 il gruppo pi\u00f9 giovane della \"Curva Sud\". Nato il 6 luglio 1994, nel corso degli anni si \u00e8 messo in evidenza in modo sempre pi\u00f9 deciso all'interno della curva per colore, iniziative e presenza, nonostante sia nato in un'epoca di crisi per il mondo ultras. Il nome deriva dalla concezione della mentalit\u00e0 del gruppo, collocato a met\u00e0 fra la visione di Milan Club e il concetto estremo di gruppo ultras. Gode di numerose sezioni in tutta Italia, e nel 2004 ha celebrato il suo decennale. Da novembre 2008, causa problemi interni al gruppo,\" Alternativa Rossonera\" non fa pi\u00f9 parte della Curva Sud. Dalla stagione 2009-2010 il gruppo si \u00e8 spostato nel secondo anello verde di San Siro. Dal marzo 2011 \u00e8 sparita dal secondo anello verde.\nIl \"Gruppo Veleno\" nasce nel 1999 dall'idea di un gruppo di ragazzi della zona nord di Milano e della Brianza gi\u00e0 facenti parte delle \"Brigate Rossonere\", sempre al fianco delle \"Brigate\" nelle partite in casa e dei \"Commandos\" in trasferta, dopo circa sei anni di assidua militanza e presenza al secondo blu il gruppo si scioglie per motivi politici, tuttora qualche militante dell'ex \"Gruppo Veleno\" (che arriva a toccare i 50 tesserati) fa parte dei \"Commandos Tigre\".\nNel 2005 nasce il gruppo \"Guerrieri Ultras Curva Sud Milano\" dalla sinergia di alcuni militanti della ex \"Fossa dei Leoni\" e appunto i nuovi \"Guerrieri\" che, in serenit\u00e0 e accordo con il resto dei gruppi della curva, ha colmato il vuoto lasciato sia in curva sud che nel cuore di molti milanisti. Come altre tifoserie italiane, i \"Guerrieri\" non sono contraddistinti da nessuna ideologia politica (\u00abn\u00e9 rossi n\u00e9 neri, ma solo rossoneri\u00bb). \u00c8 un gruppo indipendente che ha come unico scopo quello di tifare e battersi per una sola causa: il Milan.\nSituazione attuale.\nDal 2010, la maggioranza dei gruppi preesistenti della tifoseria del Milan si sono riunite sotto il nome di \"Curva Sud Milano\" con sede in via Sacco e Vanzetti 53, nella zona industriale di Sesto San Giovanni e con sezioni a Torino, Toscana, Emilia-Romagna, Nordest, Quarto, Belgio, Sondrio, Aosta, Ivrea e Roma. Lo striscione occupa la transenna principale dello stadio, affiancate dai sottogruppi \"Estremi rimedi\", \"Vecchia maniera\", \"Ultras 1976\". \nDalla gara contro l' dell'11 settembre 2016 fino alla gara contro il del 21 maggio 2017 la Curva Sud decise di tornare a esporre sulla transenna del primo anello blu gli striscioni della \"Fossa dei Leoni\" e delle \"Brigate Rossonere\" riportando le date di nascita e scioglimento, volendo in questo modo rendere omaggio alla loro storia, \"perch\u00e9 \u00e8 doveroso per noi ricordare da dove nasciamo e dove siamo cresciuti, tramandando il passato alle nuove generazioni\".\nDalla gara contro il Craiova del 3 agosto 2017 sulla transenna del primo anello blu \u00e8 esposto lo striscione del gruppo \"Nativi Milano\" mentre dalla gara contro la del 31 marzo 2018, la \"Curva Sud Milano\" ha esposto il nuovo striscione che occupa la transenna principale al secondo anello.\nIn occasione del primo derby del post Berlusconi, gli striscioni delle tifoserie storiche tornano al secondo anello blu.\nGemellaggi e rivalit\u00e0.\nGemellaggi.\nI tifosi del Brescia, sono gli storici gemellati con quelli del Milan, legame nato nel 1986. L'ultimo gemellaggio \u00e8 con la tifoseria della Reggina, nato ufficialmente durante la stagione 2007 per via della massiccia presenza di emigrati calabresi nella curva milanista. Altri legami esistono con le tifoserie del Cska Sofia e del Partizan Belgrado; questo, siglato col gruppo \"40+\", \u00e8 stato caratterizzato inizialmente dalla difficile convivenza interna dei gruppi serbi, con tanto di aggressione subita da parte dei milanisti, ospiti a Belgrado nel 2012; un successivo chiarimento ha permesso lo sviluppo dell'amicizia.\nEsiste un rapporto di stima con la tifoseria del Siviglia, nato durante la partita di Supercoppa UEFA 2007: in quella gara \u00e8 stato osservato un minuto di raccoglimento in memoria di Antonio Puerta, difensore degli spagnoli scomparso tragicamente nei giorni precedenti, e per ricordarlo tutti i giocatori di entrambe le squadre hanno indossato una maglia che, sotto il proprio numero, riportava il suo nome e in tribuna vi erano numerosi striscioni dedicati al difensore; inoltre, durante l'intervallo, due ultras del Milan hanno portato sotto la curva del Siviglia uno striscione recante la scritta \"Onore a Puerta\", con i tifosi spagnoli che hanno ringraziato quelli rossoneri con il coro \"Milan, Milan\". Da tempo tuttavia le due tifoserie non si incontrano.\nIn passato esistettero diversi gemellaggi, oggi conclusi: con Bologna (da fine anni 1970 al 1996), , (siglato nei primi anni 1980 e concluso con lo scioglimento della \"Fossa Lariana\", gruppo di tifosi comaschi nel 1992), Napoli (1982-1990), Genoa (1973-1982), Verona (1973-1975), Pescara (1988-1992). Sono esistiti importanti rapporti di amicizia anche con le curve di Vicenza (1976-1999), Torino (anni 1980), Roma (fine anni 70-1986), Pisa (anni 1980), Venezia (1999, scemato nel tempo), Atletico Madrid (anni 1990), Panathinaikos (primi anni 2000), Dinamo Zagabria(anni 90). Rispetto in passato anche con la tifoseria del (fu siglato un gemellaggio nel 1981, subito rotto).\nIl settore giovanile, invece, ha numerose Scuole Calcio e societ\u00e0 dilettantistiche gemellate con cui ha rapporti di collaborazione tecnica per la formazione dei giovani.\nRivalit\u00e0.\nLa rivalit\u00e0 pi\u00f9 antica dei tifosi milanisti \u00e8 quella in essere con i concittadini dell'. Il derby tra le due squadre milanesi viene detto \"Derby della Madonnina\" per la statua della Madonna (appunto Madonnina) in cima al Duomo di Milano; numerosi e gravi gli incidenti durante gli anni 1970; dal 1983, per porre fine alla violenza ordinaria, le due tifoserie sono giunte a un accordo di non belligeranza.\nAnche con la Juventus vi \u00e8 da sempre una rivalit\u00e0 molto accesa: le due squadre sono le pi\u00f9 titolate in Italia e si sono affrontate svariate volte per il conseguimento del titolo di campione d'Italia, oltre che nella finale di Champions League del 28 maggio 2003 a Manchester, vinta dai rossoneri ai rigori, cinque volte in finale di Coppa Italia e tre in Supercoppa italiana.\nSono presenti accese rivalit\u00e0 con le curve di Fiorentina, Sampdoria, Lazio, Cagliari, Atalanta e Udinese. Recentemente, a seguito di violenti scontri durante un torneo ultras dovuti a questioni personali, \u00e8 nata una rivalit\u00e0 con la curva nord di Latina.\nVa fatto notare come dalla rottura di alcuni gemellaggi siano sorte delle inimicizie: con il Verona (gemellato fino ai primi anni 1970), contro cui il Milan perse due scudetti a vantaggio di Juventus e Napoli (la \"Fatal Verona\"); con il Napoli, a seguito della citata beffa scudetto del 1990; con la Roma, acuitasi dopo la morte del tifoso romanista Antonio De Falchi avvenuta a Milano nel 1989.\nAnche i tifosi del Genoa sono considerati rivali di quelli del Milan. Dopo la rottura del gemellaggio, a seguito di uno scontro-salvezza vinto dal Milan a Marassi nel 1982, sorse una rivalit\u00e0, acuita poi nel 1995 dall'uccisione di Vincenzo Spagnolo, tifoso genoano, da parte di un tifoso milanista. L'omicidio fu fra i motivi della tensione con i bolognesi nel 1996, a causa del gruppo \"Mods Bologna\", ostile al rapporto (cui erano favorevoli gli altri gruppi felsinei). Minori i contrasti esistenti con gli ex amici di Vicenza e Torino, mentre totale indifferenza \u00e8 nutrita verso reggini, comaschi, cesenati, pisani e pescaresi."}
{"id": "1876461", "revid": "112258276", "url": "https://it.wikipedia.org/wiki?curid=1876461", "title": "Agostino Mattoli", "text": "Biografia.\nFino all'et\u00e0 di sette anni visse in famiglia, pass\u00f2 poi al Seminario regionale di Assisi che abbandon\u00f2 dopo poco tempo per recarsi in Francia al Collegio Militare di la Fl\u00e8che, secondo gli usi in voga nelle nobili famiglie durante l'occupazione francese. (Per questo partecip\u00f2 da cadetto alla battaglia di Waterloo).\nRitornato dopo l'abdicazione di Napoleone, fece il corso di studi preliminari a Spello, nel Collegio retto da Vitale Rosi, educatore da cui il collegio ha poi preso il nome, che gli offr\u00ec la cattedra di Retorica e l'aggregazione tra i soci dell'Accademia di Scienze ed Arti di Viterbo. Mattoli rifiut\u00f2 l'insegnamento e si trasfer\u00ec a Roma per laurearsi in Medicina.\nMediante concorso ottenne un posto nell'Archiospedale di Santo Spirito in Saxia, dove rest\u00f2 per cinque anni, al termine dei quali il Collegio Medico-Chirurgico gli confer\u00ec il nulla osta per il libero esercizio, che svolse per due anni a Roma e poi in Sabina a Palombara e a Vetralla. Fu ideatore di cure omeopatiche che applic\u00f2 durante le epidemie di colera del 1855 e del 1867.\nAttivit\u00e0 politica.\nFin da giovane consolid\u00f2 conoscenze politiche che lo portarono a contatto con la \u201cGiovine Italia\u201d: la sua corrispondenza con Giuseppe Mazzini, Carlo Armellini, Aurelio Saffi, i triunviri della Repubblica Romana con cui era amico, \u00e8 andata perduta assieme alla sua vasta biblioteca anche a causa degli eventi della seconda guerra mondiale. Per la partecipazione al movimento mazziniano fu condannato all'esilio perpetuo a Firenze, inflittogli dal Papato. Qui, dopo essersi convertito tra i primi in Italia all'omeopatia, pot\u00e9 esercitare la sua professione, e il merito di aver guarito la sorella del Granduca di Toscana concorse a fargli ottenere il permesso del rimpatrio (il Granduca stesso intervenne presso papa Pio IX per farlo tornare a Bevagna). Anche se graziato, non rinunci\u00f2 a partecipare nuovamente attivamente ai moti del 1848 - 1849 che sancirono la nascita della Repubblica Romana: durante questo periodo infatti venne eletto deputato alla Costituente Romana con 660 suffragi.\nCaduta la Repubblica segu\u00ec la restaurazione dello Stato Pontificio e venne iscritto nelle Liste di Proscrizione stilate dalla Santa Sede, costringendolo a rifugiarsi nuovamente a Firenze, subendo un secondo esilio ancor pi\u00f9 duro del primo (esiste ancora il documento originale della scomunica Papale indirizzata a Mattoli e la condanna all'esilio perpetuo) ma che grazie alla sua influenza gli venne condonato dopo poco.\nRitorn\u00f2 quindi a Bevagna dove diede dapprima vita a iniziative di promozione dell'economia locale come mostre agricole e premi. Con l'avvento dell'Unit\u00e0 d'Italia nel 1861 e la formazione del nuovo Stato unitario, torn\u00f2 all'attivit\u00e0 politica sia a livello comunale che provinciale, con la nomina a consigliere provinciale.\nA Perugia accett\u00f2, dichiarandosi liberale progressista, nel 1865 la candidatura a deputato del suo collegio alla Camera; fu eletto infine a sindaco di Bevagna."}
{"id": "1876469", "revid": "729019", "url": "https://it.wikipedia.org/wiki?curid=1876469", "title": "Funivia Stresa-Alpino-Mottarone", "text": "La funivia Stresa-Alpino-Mottarone \u00e8 un impianto di risalita, situato nel comune di Stresa, in Piemonte, il cui scopo \u00e8 quello di collegare la famosa cittadina del Lago Maggiore con la vetta del Mottarone.\nStoria.\nIl progetto e lo smantellamento della Ferrovia del Mottarone.\nL'idea di realizzare una funivia di collegamento tra Stresa e la cima del Mottarone risale agli anni '60, quando la societ\u00e0 gestore della Ferrovia del Mottarone inizi\u00f2 a pensare di sostituire la preesistente ferrovia - datata 1911 - con un nuovo impianto pi\u00f9 funzionale, veloce e con maggiore portata oraria. Fu cos\u00ec che nella seconda met\u00e0 del 1963 partirono i lavori per procedere allo smantellamento della celebre Ferrovia del Mottarone che rimase operativa fino al luglio dello stesso anno.\nLa realizzazione e inaugurazione della funivia.\nPensionato il vecchio e lento trenino, di l\u00ec a poco, iniziarono i lavori per la realizzazione della funivia, affidati alla ditta Piemonte Funivie.\nI lavori e i collaudi termineranno con l'inaugurazione del 1\u00ba agosto 1970. In questo lasso di tempo di quasi sei anni, tuttavia, il collegamento Stresa-Mottarone venne comunque garantito da un autobus.\nSuccessivi interventi.\nNel 2002 la funivia \u00e8 stata sottoposta a una revisione straordinaria eseguita dalla ditta Poma Italia (poi divenuta Agudio).\nNel 2009, a completamento dell'opera, \u00e8 stata costruita dalla societ\u00e0 Leitner una seggiovia biposto che dalla stazione di arrivo della funivia al Mottarone conduce alla croce in vetta al monte (1491 m s.l.m.), alle piste da sci e ad Alpyland, una nuova area divertimenti sorta nel 2010, e costituita da un alpine coaster (bob su rotaia).\nChiusa nel 2014 per garantirne una revisione generale, dopo diverse incertezze, la manutenzione e l'ammodernamento della funivia \u00e8 stata affidata alla societ\u00e0 Leitner. Il 13 agosto 2016 \u00e8 stata inaugurata la riapertura della funivia. Tra ottobre-dicembre 2016 sono state anche rinnovate le relative stazioni di riferimento della funivia.\nIncidenti.\nIl 23 maggio 2021, intorno alle ore 12.15, una delle cabine della funivia \u00e8 precipitata al suolo a circa 100 metri dalla stazione di vetta; dei 15 passeggeri a bordo, 14 sono morti e uno \u00e8 rimasto gravemente ferito.\nUn precedente incidente sulla funivia risale a vent'anni prima \u2013 nel luglio del 2001 \u2013 con il blocco momentaneo di una cabina e il soccorso a 40 turisti rimasti illesi.\nCaratteristiche e percorso.\nLa funivia \u00e8 strutturata in due tronconi, aventi ciascuno due cabine dalla portata di 35 persone. All'interno delle cabine c'\u00e8 un monitor e una voce che avverte i passeggeri dell'arrivo a destinazione e soprattutto fornisce informazioni sulle attrazioni che attorniano la vetta.\nIl primo troncone della funivia parte a 205 m s.l.m. in localit\u00e0 Lido di Carciano, a Stresa e raggiunge la Localit\u00e0 Alpino, dove si trova il Giardino botanico Alpinia. \nIl secondo tronco parte agli 803 m s.l.m. dell'Alpino e raggiunge un pianoro immediatamente sotto la vetta del Mottarone, posto a 1385 m s.l.m. Da questa posizione \u00e8 possibile raggiungere i 1491 m s.l.m. della vetta - oltre che a piedi - anche per mezzo di una seggiovia realizzata nel 2009."}
{"id": "1876474", "revid": "1457847", "url": "https://it.wikipedia.org/wiki?curid=1876474", "title": "Circuito di Pau", "text": "Il circuito di Pau \u00e8 un tracciato lungo 2,76\u00a0km ricavato dalle strette strade della cittadina pirenaica di Pau, in Francia.\nVi si svolge da decenni il \"Grand Prix de Pau\", riservato dal 1999 al 2006 alle vetture di Formula 3 e dal 2007 valevole per il Campionato del mondo turismo (WTCC).\nStoria.\nLa prima gara si tenne a Pau nel 1901 .\nSuccessivamente si dovette attendere il 1933 per vedere di nuovo sfrecciare le auto in citt\u00e0 lungo un tracciato di 2,65\u00a0km solo leggermente diverso da quello che fu tracciato nel 1935 e ancora oggi usato, poich\u00e9 dopo il tornante le Lyc\u00e9e, i concorrenti raggiungevano la curva Foch percorrendo All\u00e9e Anna de Noailles invece di All\u00e9e Alfred de Musset.\nNell'ottobre del 2002 \u00e8 stato annunciato l'allungamento del circuito per poter ospitare gare di categoria superiore, portando la lunghezza a 3,23\u00a0km. L'idea alla base del progetto prevedeva di svoltare su avenue de Bar\u00e8ges all'altezza della \"chicane\" e, percorrendo place Gambetta e rue de Bizanos, ritornare verso avenue Gaston Lacoste ma alla fine il progetto non \u00e8 mai stato realizzato.\nRecentemente \u00e8 entrato in funzione nei pressi della citt\u00e0 un autodromo permanente, il circuito di Pau-Arnos."}
{"id": "1876480", "revid": "729019", "url": "https://it.wikipedia.org/wiki?curid=1876480", "title": "Guerra lazica", "text": "La guerra lazica, anche conosciuta come grande guerra di Egrisi (Georgiano: \u10d4\u10d2\u10e0\u10d8\u10e1\u10d8\u10e1 \u10d3\u10d8\u10d3\u10d8 \u10dd\u10db\u10d8, \"Egrisis Didi Omi\") nella storiografia georgiana e guerra della Colchide, fu combattuta tra l'Impero romano d'Oriente (anche conosciuto con il nome di Impero bizantino) e i Sasanidi per il controllo della regione della Lazica, corrispondente all'odierna Georgia. La Guerra lazica dur\u00f2 venti anni, dal 541 al 562, con alterni successi e termin\u00f2 con la vittoria bizantina. La Guerra Lazica \u00e8 narrata nei minimi particolari nelle opere di Procopio di Cesarea e Agazia.\nLa Lazica, che si trovava vicino al Mar Nero, aveva una forte importanza strategica per i due imperi. Infatti se i Persiani l'avessero conquistata, avrebbero avuto accesso al Mar Nero e porre in grave pericolo Costantinopoli, che poteva essere facilmente raggiunta via mare.\nCasus belli.\nI persiani Sasanidi riconobbero la Lazica (Egrisi) come stato dipendente da Bisanzio nella \"Pace Eterna\" del 532. Tuttavia, la presenza di soldati bizantini nella zona, e soprattutto l'arrivo in Lazica dell'ufficiale Giovanni detto \"Tzibo\", alienarono le simpatie del popolo lazico. Tal Giovanni Tzibo, definito un \"furfante\" da Procopio (\"La Guerra Persiana\", II, 15), convinse l'imperatore a costruire una cittadella in Lazica di nome Petra e da l\u00ec inizi\u00f2 sistematicamente a danneggiare economicamente i Lazi. Infatti istitu\u00ec il monopolio del sale secondo cui i Lazi potevano comprare solo da lui il sale, venduto tra l'altro a prezzi elevatissimi; gli altri commercianti non lo potevano pi\u00f9 vendere. Se a questo si aggiungeva la presenza dell'esercito bizantino nella zona, la situazione era diventata intollerabile per i Lazi che cos\u00ec chiesero aiuto ai Persiani (541).\nNel 541, rispondendo alla richiesta di aiuti del sovrano lazico Gubazes, lo sci\u00e0 di Persia Cosroe I con un grosso esercito, entr\u00f2 in Lazica, venendo accolto con grandi onori da Gubazes che gli consegn\u00f2 il paese nelle sue mani. Cosroe affid\u00f2 al suo generale Aniabede il compito di espugnare Petra, difesa dal gi\u00e0 citato Giovanni. Ma quest'ultimo si dimostr\u00f2 astuto e fece credere ai Persiani che la citt\u00e0 fosse stata abbandonata dai Bizantini; in questo modo i Persiani assaltarono la citt\u00e0 impreparati alla battaglia (non pensando che ci fossero soldati bizantini in citt\u00e0) e, quando l'esercito di Giovanni usc\u00ec allo scoperto, molti persiani furono massacrati mentre gli altri si diedero alla fuga. Quando Cosroe scopr\u00ec dell'insuccesso del suo generale, ordin\u00f2 che fosse impalato (tuttavia Procopio (II, 17) sostiene che a subire l'impalamento potrebbe essere stato un altro soldato). Cosroe non si arrese e assalt\u00f2 di nuovo le mura. I Persiani furono di nuovo respinti ma una freccia colp\u00ec al collo Giovanni che cos\u00ec mor\u00ec, lasciando il suo esercito privo di un abile comandante. Cosroe prov\u00f2 a prendere la citt\u00e0 scavando un tunnel che permise loro di giungere sotto una torre della citt\u00e0 e di incendiarla; con parte delle sue difese distrutte, la citt\u00e0 cos\u00ec si arrese al nemico che entr\u00f2 trionfante (541). I Bizantini della citt\u00e0, avendo conservato i loro beni, si unirono ai Persiani.\nVenne cos\u00ec istituito un protettorato persiano sulla regione. Tuttavia, il tentativo dello Sci\u00e0 di Persia di controllare direttamente la regione e lo zelo missionario dei sacerdoti zoroastriani causarono ben presto il malcontento della popolazione, di religione cristiana, della Lazica. Cosroe I era inoltre intenzionato a cacciare dalla Lazica gli abitanti nativi e il loro re Gubaze ripopolando poi la regione di coloni persiani. Intenzionato a sbarazzarsi di Gubaze, nel 548 il re persiano invi\u00f2 in Lazica Phabrizius con trecento uomini proprio con questo incarico. Quando Phabrizius scopr\u00ec che un tal Pharsenses aveva litigato con Gubaze cerc\u00f2 di mettersi d'accordo con lui svelandogli il complotto contro Gubaze e cercandolo di coinvolgerlo. Sembrava che Pharsenses fosse d'accordo e si decise che avrebbero convinto il re a recarsi a Petra con la scusa che Phabrizius in quel luogo gli avrebbe detto quello che il re persiano aveva deliberato riguardo agli interessi dei Lazi. Ma Pharsenses svel\u00f2 il complotto a Gubaze il quale si rivolt\u00f2 contro il dominio persiano e chiese aiuti a Giustiniano, chiedendo perdono per i loro precedenti dissidi che avevano fatto cadere la Lazica in mano persiana.\nGuerra lazica (549-556).\nGubaze II chiese aiuto all'imperatore Giustiniano I (527-565) e strinse un'alleanza con gli Alani e i Sabiri. Giustiniano mand\u00f2 7.000 Romani e 1.000 Zani (Sanni, imparentati con i Lazici) ausiliari sotto il comando di Dagisteo per soccorrere Gubazes, e assedi\u00f2 la fortezza di Petra. Cosroe invi\u00f2 allora dei rinforzi persiani, sotto il comando di Mermeroes (Mihr-Mihroe), per liberare la fortezza dall'assedio. Gubaze consigli\u00f2 allora a Dagisteo a mandare degli uomini a sorvegliare un valico ma Dagisteo invi\u00f2 solo 100 soldati.\nNel frattempo l'assedio proseguiva con il nemico che resisteva tenacemente nonostante fosse in piccolo numero; Dagisteo trov\u00f2 un modo per conquistare la citt\u00e0: scavare trincee lungo le mura per minare le loro fondamenta e farle quindi crollare. Tuttavia, invece di attuare questa tattica, perse tempo nell'attendere la risposta dell'imperatore a una sua richiesta di un premio consistente in caso di presa della citt\u00e0. Alla fine grazie alla tattica parte delle mura croll\u00f2 ma nonostante tutto i Bizantini non riuscirono a conquistare la citt\u00e0. Nel frattempo l'esercito persiano sconfisse, nonostante la perdita di 1000 uomini, in battaglia i 100 soldati bizantini che sorvegliavano le gole di montagna; quando Dagisteo lo seppe lev\u00f2 l'assedio a Petra e si incammin\u00f2 in direzione del fiume Fasi; i soldati lasciarono i loro beni nell'accampamento, nel quale rimasero gli Tzani. Quando i Persiani lo seppero, attaccarono l'accampamento per impossessarsi dei beni contenuti in esso ma vennero sconfitti dagli Tzani che subito dopo ritornarono nella loro patria.\nNove giorni dopo la partenza di Dagisteo, i Persiani entrarono a Petra: in citt\u00e0 trovarono 350 soldati della guarnigione e inadatti al combattimento e solo 150 integri; tutti gli altri erano periti. Mermeroes decise di ricostruire le mura ma non avendo la calce riemp\u00ec di sabbia dei sacchetti di tela e li us\u00f2 per edificare le mura collocandoli al posto delle pietre. Mermeroes lasci\u00f2 3.000 uomini a presidiare la fortezza e si diresse in Armenia. Nel frattempo Gubaze continuava a presidiare il passo concentrando tutte le sue speranze su esso: infatti i Persiani non potevano entrare in Lazica perch\u00e9 non potevano attraversare il fiume Fasi non disponendo di imbarcazioni. Nel frattempo Giustiniano strinse un'alleanza con i Sabiri e invi\u00f2 un altro esercito in Lazica sotto il comando di Recitanco.\nNel frattempo Mermeroes invi\u00f2 5.000 soldati a saccheggiare la Lazica. Questo esercito venne per\u00f2 annientato da Dagisteo presso il fiume Fasi nel 549, grazie anche all'aiuto dei Lazi che attraversarono il fiume, sconfissero i 1.000 soldati persiani mandati in avanscoperta e successivamente assalirono l'accampamento persiano mentre l'esercito nemico stava ancora dormendo. I Persiani abbandonarono la Lazica mentre i Bizantini lasciarono un forte esercito a sorvegliare il valico per impedire ai Persiani di rifornire di provviste Petra.\nLa successiva offensiva persiana si rivel\u00f2 un insuccesso; infatti il comandante Chorianes venne ucciso in una decisiva battaglia combattuta presso il fiume Hippis (l'odierno Tskhenistskali). Il nuovo comandante bizantino Bessa sed\u00f2 una rivolta pro-persiana della trib\u00f9 dei Abasgoi, prese Petra e sconfisse Mermeroes a Archaeopolis nel 551. Tuttavia, quest'ultimo riusc\u00ec a prendere la citt\u00e0 di Kutatisi e la fortezza di Uchimerion. Nell'estate del 555, ottenne un'impressionante vittoria a Telephis e costrinse le forze bizantino-laziche a ritirarsi da Nesos.\nDopo la morte di Mermeroes, Nachoragan venne nominato capo dell'esercito persiano nel 555. Egli respinse una controffensiva bizantina a Onoguris e cacci\u00f2 il nemico fuori da Archaeopolis, una citt\u00e0 che Mermeroes aveva provato inutilmente a prendere per due volte. Queste sconfitte causarono incomprensioni tra i generali lazici e bizantini. Il re Gubaze litig\u00f2 con i comandanti bizantini Bessa, Martino e Rustico, lamentandosi con l'imperatore Giustiniano. Bessas venne richiamato, ma Rustico e suo fratello Giovanni alla fine assassinarono Gubaze. Il popolo lazico elesse come suo nuovo re Tzathes, fratello minore di Gubaze, e il senatore Atanasio indag\u00f2 sull'assassinio. Rustico e Giovanni vennero arrestati, processati e giustiziati. Nel 556, gli alleati ripresero Archaeopolis e sconfissero il generale persiano Nachoragan a Phasis. Nell'autunno e inverno dello stesso anno, i Bizantini sedarono una rivolta della trib\u00f9 dei Misimiani e riuscirono finalmente a espellere i Persiani dal paese.\nNel 557 finirono le ostilit\u00e0 tra Bizantini e Sasanidi. Nel 562 Giustiniano, intenzionato a stringere una pace con l'Impero sasanide, invi\u00f2 il \"magister officiorum\" Pietro in Persia. Incontratosi con l'ambasciatore persiano Iesdegunasph, negozi\u00f2 con lui la pace e trovarono l'accordo su queste condizioni (cfr. Menandro Protettore, frammento 11):\nIn un secondo convegno i due imperi discussero la questione della Suania, territorio un tempo sotto l'influenza bizantina ma passato ai Persiani con l'inganno; tuttavia non si raggiunse un accordo su questo punto perch\u00e9 i Persiani erano contrari alla cessione del territorio. Si decise di rimandare la questione al re di Persia. L'ambasciatore persiano pretese che l'Imperatore d'Oriente pagasse una certa somma al re dei Lakhmidi; l'ambasciatore bizantino non era d'accordo. Discusso di questo e di altre questioni, venne firmata dai due imperi una pace di 50 anni."}
{"id": "1876483", "revid": "599013", "url": "https://it.wikipedia.org/wiki?curid=1876483", "title": "Martin Ringstr\u00f6m", "text": "Giocava nel ruolo di ala, \u00e8 alto 206\u00a0cm."}
{"id": "1876489", "revid": "118729891", "url": "https://it.wikipedia.org/wiki?curid=1876489", "title": "Robert Borden", "text": "Fu l'ottavo Primo ministro del Canada dal 10 ottobre 1911 al 10 luglio 1920.\nBiografia.\nRobert Borden nacque in Grand-Pr\u00e9, Nuova Scozia da Andrew Borden e Eunice Jane Laird. Nel 1889, spos\u00f2 Laura Bond (1863-1940) da cui ebbe nessun figlio.\nBorden fu un massone, iniziato nel 1880 nella St Andrew's lodge N.1."}
{"id": "1876492", "revid": "17511248", "url": "https://it.wikipedia.org/wiki?curid=1876492", "title": "House jazz", "text": ""}
{"id": "1876493", "revid": "767487", "url": "https://it.wikipedia.org/wiki?curid=1876493", "title": "Phil Martin (cestista 1980)", "text": "Carriera.\nNato in Canada da madre italiana, cresce cestisticamente negli Stati Uniti nella University of Hawaii. Nel 2006 viene ingaggiato nella Legadue italiana da Castelletto Ticino e l'anno successivo si trasferisce a Novara assieme alla squadra.\nNel 2008 passa in Serie A, trasferendosi all'Orlandina Basket, la quale per\u00f2 viene esclusa dal massimo campionato italiano. A quel punto a lui si interessa la Juvecaserta Basket, neopromossa in Serie A, che se lo assicura facendogli sottoscrivere un contratto biennale. Il 3 dicembre 2008 firma un contratto con la Dinamo Sassari per rimpiazzare Andrea Iannilli.\nNel 2011-12 veste la maglia della Sigma Barcellona, nuovamente in Legadue. La formazione peloritana si qualifica per i play-off, ma il pivot \u00e8 trovato positivo al controllo antidoping del 5 maggio 2012, nella partita contro la Biancobl\u00f9 Bologna, ed \u00e8 quindi sospeso dal suo club."}
{"id": "1876496", "revid": "1543377", "url": "https://it.wikipedia.org/wiki?curid=1876496", "title": "Filosofia della matematica", "text": "La filosofia della matematica \u00e8 la branca della filosofia della scienza che cerca di dare risposta a domande quali: \"\"perch\u00e9 la matematica \u00e8 utile nella descrizione della natura?\", \"in quale senso, qualora se ne trovi uno, le entit\u00e0 matematiche (in particolare i numeri) esistono?\" \"perch\u00e9 e in che modo gli enunciati matematici sono veri?\"\". In questo articolo sono presentati i vari approcci che vengono seguiti per rispondere a questioni come le precedenti. \u00c8 utile precisare che tre sono i problemi della filosofia della matematica: \nQuesti sono i problemi che la maggior parte dei filosofi, oggigiorno, ritengono debbano essere risolti da una buona filosofia della matematica.\nDescrizione.\nRelazione con la filosofia in generale.\n\u00abMi propongo di parlare dei fondamenti della matematica. Un problema importante \u00e8 posto dalla materia stessa: come posso io \u2013 o chiunque non sia un matematico \u2013 parlare di queste cose? Che diritto ha un filosofo di parlare di matematica?\u00bb\n\u2014 L. Wittgenstein, \"Lezioni sui fondamenti della matematica\", \u00a7 1.\nWittgenstein apre le sue lezioni sui fondamenti della matematica, a Cambridge, nel 1939, con questa domanda e si risponde poco pi\u00f9 avanti dicendo \u00ab [...] Mi \u00e8 possibile, come filosofo, parlare di matematica perch\u00e9 mi occuper\u00f2 soltanto di certi rompicapi che nascono dalle parole del nostro comune linguaggio quotidiano, da parole come \"dimostrazione\", \"numero\", \"serie\", \"ordine\", ecc. Conosco il nostro linguaggio di tutti i giorni: ecco una ragione per cui posso parlare di questi termini\u00bb. Il filosofo della matematica, dunque, ragiona sui termini e gli oggetti specifici della matematica, sulle sue relazioni e le sue specificit\u00e0. Suo principale compito sar\u00e0 quello di ragionare sugli oggetti specifici di questa materia, ossia i numeri e tentare di capire se essi esistono, cosa sono e come possiamo conoscerli. Questa disciplina, dunque, \u00e8 fortemente relazionata con le branche dell'ontologia, della metafisica e dell'epistemologia; pur tuttavia non pu\u00f2 essere inscritta in nessuna di queste tre branche, trovandosi, per cos\u00ec dire, nell'intersezione di esse. A queste tematiche, si deve aggiungere un attento studio delle diverse discipline matematiche, (dall'analisi, alla matematica discreta, ai diversi sistemi logici) e dei rapporti che intercorrono tra le matematiche e le scienze, (quest'ultimo \u00e8 uno dei problemi pi\u00f9 pressanti della filosofia della matematica contemporanea).\nAlcuni filosofi della matematica considerano, inoltre, come loro compito quello di rendere conto della pratica della matematica cos\u00ec come si presenta, fornendo una loro interpretazione piuttosto che una loro critica. D'altra parte, le critiche possono implicare conseguenze importanti per la pratica della matematica e in questo senso la filosofia della matematica pu\u00f2 interessare anche il lavoro del matematico. Questo vale in particolare per i nuovi settori nei quali il processo della revisione paritaria delle dimostrazioni matematiche non ha ancora carattere consolidato rendendo rilevante la probabilit\u00e0 che sfugga qualche errore. Si possono contenere questi errori capendo in quali situazioni risulta pi\u00f9 probabile incorrano. Questa \u00e8 considerata una delle principali preoccupazioni della filosofia della matematica.\nPi\u00f9 recentemente alcuni suoi studiosi hanno anche cercato di collegare la matematica agli interessi generali della filosofia, in particolare all'epistemologia e all'etica. Queste tendenze sono trattate alla fine di questo articolo.\nPerch\u00e9 la matematica funziona?\nNella filosofia della matematica si individuano parecchie scuole o tendenze, che primariamente si impegnano su questioni di metafisica come quelle relative ai due seguenti interrogativi collegati ma logicamente distinti:\n\"Perch\u00e9 la matematica funziona?\" e \"Per quale ragione la matematica spiega cos\u00ec bene il mondo fisico come noi lo vediamo?\"\nLa scoperta/invenzione della logica matematica da parte di Frege, la derivazione dell'inconsistenza nel sistema logico da lui creato a opera di Russell, la costruzione dei problemi di Hilbert, l'inizio dello studio dei diversi modelli delle teorie sono solo alcuni passi fondamentali che hanno portato gli studiosi a ritenere la matematica non pi\u00f9 cos\u00ec certa come in passato. In particolare, la diffusione delle geometrie non euclidee e la conseguente sfiducia nel kantismo hanno portato numerosi filosofi a cercare un'alternativa al sintetico a priori, quale era stato proposto da Kant, come risposta alla necessit\u00e0 delle verit\u00e0 matematiche. Le proposizioni della matematica, per Kant, erano universali e necessarie perch\u00e9 erano il prodotto delle nostre costruzioni concettuali sulle intuizioni di spazio e tempo. Lo spazio, in particolare, era ci\u00f2 che fondava le verit\u00e0 della geometria euclidea, rendendole necessarie. Gli enunciati della geometria e dell'aritmetica erano, quindi, sintetici a priori: \"sintetici\" perch\u00e9 si riferivano a intuizioni pure (il nostro accesso allo spazio e al tempo), \"a priori\" poich\u00e9 esse erano le nostre forme della sensibilit\u00e0 e, quindi, non potevano essere diversamente. La scoperta delle geometrie non euclidee mostr\u00f2, semplicemente, che la geometria euclidea non \u00e8 che uno dei diversi (infiniti) modelli di geometria possibili, pur essendo l'unica oggettiva, perch\u00e9 intuitiva.\nVolendo entrare pi\u00f9 nel tecnico, ogni teoria matematica si scopr\u00ec essere un insieme di enunciati coerente dal punto di vista logico (ovvero senza contraddizioni). Ogni insieme di enunciati di un linguaggio logico L, se \u00e8 coerente, ha almeno un modello. Un modello \u00e8 una dupla &lt;D,I&gt;, dove D \u00e8 un dominio, ossia un insieme di oggetti e I \u00e8 la funzione di interpretazione che mappa ogni costante individuale del linguaggio L in cui \u00e8 scritta la teoria con un oggetto del dominio e ogni simbolo relazionale con un insieme di n-uple di oggetti. Il fatto che ogni teoria avesse un modello, port\u00f2 a ragionare sull'assiomatizzazione delle teorie, ossia la riduzione di esse a basi di assiomi, ossia di enunciati le cui conseguenze sono le stesse della teoria cui fanno da base. Ci\u00f2 significa che ogni teoria ha infinite basi di assiomi, (infatti possiamo scrivere gli assiomi di Peano dell'aritmetica sotto diverse forme tutte ugualmente efficaci). La scoperta dell'assiomatizzazione, dell'esistenza di modelli di teorie differenti da quelle usate quotidianamente, lo sviluppo della teoria dei modelli e i risultati strabilianti che essa ha portato, hanno condotto i matematici a ragionare su che cosa significhi studiare una teoria matematica. Facendo un esempio, studiare l'aritmetica dei numeri naturali non \u00e8 pi\u00f9 una cosa cos\u00ec semplice, come lo poteva essere nel 1700. Infatti, l'aritmetica non studia pi\u00f9 N come un insieme in s\u00e9 stesso compiuto, ma la struttura algebrica, (il modello), &lt;N, +, 0&gt;, che avr\u00e0 delle caratteristiche differenti in base al significato di questi simboli. Lo stesso N avr\u00e0 una struttura differente se interpretato in un modello di ZFC o di ZF, ossia in base alla teoria degli insiemi che si \u00e8 scelto di abbracciare \u2014 pi\u00f9 o meno esplicitamente, (in questo caso la differenza, significativa, sta nell'adozione o meno dell'assioma della scelta). Questo fatto dovrebbe far ragionare anche sul concetto di \"verit\u00e0\" in matematica. Cosa significa che \u00e8 \"vero\" un enunciato piuttosto che un altro? Cosa significa un teorema? Qual \u00e8 il suo potere epistemico? E metafisico?\nAll'inizio del XX secolo sono sorte tre scuole, intuizionismo, logicismo e formalismo. Ciascuna delle tre scuole si rivolge ai temi che vengono alla ribalta in quel periodo, o per cercare di risolverli, o per dichiarare che la matematica non merita lo status di conoscenza pi\u00f9 degna di fede. Esse sono quasi interamente abbandonate. Vero \u00e8 che alcune di esse sono rinate con nuovo fervore negli ultimi decenni. Nelle tre sezioni che seguono vengono presentate separatamente le tre scuole e i loro presupposti. Successivamente, riprendiamo con alcuni sviluppi odierni di queste scuole.\nRealismo matematico, ovvero platonismo.\nIl \"realismo matematico\" sostiene che le entit\u00e0 matematiche esistono indipendentemente dalla mente umana.\nQuindi gli umani non inventano la matematica, ma piuttosto la scoprono, e ogni altro essere intelligente dell'universo presumibilmente farebbe lo stesso. Per questa posizione spesso si usa il termine \"platonismo\" in quanto essa si avvicina molto al credere di Platone in un \"mondo delle idee\", una realt\u00e0 superiore immutabile che il mondo che ci si presenta quotidianamente pu\u00f2 approssimare solo imperfettamente.\nProbabilmente la concezione di Platone deriva da Pitagora e dai suoi seguaci, i \"pitagorici\", che pensavano che il mondo fosse, letteralmente, fatto di numeri. Questa idea pu\u00f2 avere origini ancor pi\u00f9 antiche che ci sono sostanzialmente sconosciute.\nMolti matematici militanti sono realisti per quanto riguarda la matematica, e si vedono come degli scopritori; due esempi famosi sono Paul Erd\u0151s e Kurt G\u00f6del.\nSono state suggerite motivazioni psicologiche per questa preferenza: sembra molto duro impegnarsi per lunghi periodi in investigazioni sopra entit\u00e0 nella cui esistenza non si crede con una certa fermezza.\nG\u00f6del credeva in una realt\u00e0 matematica obiettiva che potrebbe essere percepita in un modo analogo alla percezione dei sensi. Certi principi (ad es., per ogni due oggetti matematici, esiste una collezione di oggetti costituita precisamente da quei due oggetti)\npotrebbero essere direttamente considerati come veri, ma alcune congetture, come l'ipotesi del continuo, potrebbero dimostrarsi indecidibili proprio sulla base di tali principi.\nG\u00f6del suggerisce che si potrebbe usare una metodologia quasi empirica per fornire una evidenza sufficiente a renderci capaci di assumere ragionevolmente una tale congettura.\nLa tesi platonica, nella sua forma standard \u00e8 quindi una tesi, innanzitutto ontologica. Il realista si impegna ontologicamente sull'esistenza degli enti matematici. Esistono le entit\u00e0 matematiche. Esse generalmente vengono identificate con degli oggetti astratti, ossia a-causali, impercettibili, eterni, etc., analoghi alle idee platoniche. Questa \u00e8 la tesi metafisica standard. Per quel che riguarda il problema epistemologico, esso \u00e8 il baluardo da demolire dal platonista, che deve spiegare come pu\u00f2 accedere epistemicamente alla conoscenza della matematica. Quindi: \"Dove e come precisamente esistono le entit\u00e0 matematiche? Esiste un mondo completamente separato dal nostro mondo fisico che \u00e8 occupato dalle entit\u00e0 matematiche? Come si pu\u00f2 accedere a questo mondo separato e scoprire le verit\u00e0 relative alle entit\u00e0 matematiche?\" Le risposte di G\u00f6del e di Platone a ciascuna di queste questioni sono oggetto di molte critiche. Entrambi ricorrono allo strumento dell'intuizione intellettuale, ma questa pare a molti una spiegazione pi\u00f9 oscura del problema cui vuole rispondere.\n\u00c8 utile chiarire che esistono numerosissime posizioni realiste in filosofia della matematica. Questo fatto \u00e8 principalmente dovuto alla forza di questa posizione, che \u00e8 capace di rispondere a due problemi su tre, lasciando aperta la questione epistemologica a differenti linee di sviluppo. In questo senso, gran parte delle forme di logicismo (v. qui di seguito) sono forme di realismo matematico, che provano a risolvere il problema epistemologico ricorrendo all'uso della logica di second'ordine o della teoria degli insiemi. Posizioni realiste sono anche lo strutturalismo in rem, (vd. Stewart Shapiro), che ricorre all'impegno ontologico su strutture algebriche e non su singoli oggetti e il platonismo ultraricco di Balaguer, che postula l'esistenza di qualsiasi modello matematico possibile. Putnam ha aspramente rifiutato il termine \"platonista\" in quanto implica una ontologia di copertura specifica che non risulta necessaria per la pratica della matematica in alcun senso reale. Egli ha sostenuto una forma di \"realismo puro\" che respinge nozioni mistiche di verit\u00e0 e accetta molto quasi empirismo in matematica. Putnam ha contribuito a coniare il termine \"realismo puro\" (vedi oltre). Un ultimo esempio di teoria che abbraccia il realismo e respinge il platonismo \u00e8 la teoria della mente incorporata (vedi oltre).\nUn'importante argomentazione a favore del realismo matematico, formulata da W. V. Quine e Hilary Putnam, \u00e8 l'Argomento di indispensabilit\u00e0: \nSecondo le posizioni filosofiche generali di Quine e Putnam, questo \u00e8 un argomento naturalistico e basato anche sul olismo della conferma di Quine. Il naturalismo \u00e8 la tesi filosofica per cui non ci deve essere alcuna filosofia prima e per la quale l'impresa filosofica \u00e8 un continuum con l'impresa scientifica. La filosofia non \u00e8 privilegiata rispetto alla scienza e, quindi, non dispone di un vero e proprio potere normativo rispetto ad essa. Conseguentemente, se la metafisica deve essere sostituita dalla scienza, dobbiamo impegnarci ontologicamente verso le entit\u00e0 postulate dalle scienze. Questa \u00e8 la spiegazione del celebre motto quineano: \"Essere \u00e8 essere il valore di una variabile vincolata\", che significa che un oggetto dispone di una sua realt\u00e0 ontologica dal momento che esso \u00e8 il riferimento di una variabile vincolata all'interno di una specifica teoria scientifica, ossia dal momento in cui una teoria scientifica ci dice che esiste un certo oggetto. Cos\u00ec come ci dobbiamo impegnare ontologicamente, per esempio, nei confronti degli elettroni e delle molecole in virt\u00f9 degli enunciati della fisica, dovremmo anche impegnarci ontologicamente nei confronti dei numeri. L'olismo della conferma \u00e8, invece, la tesi epistemologica secondo cui le nostre teorie scientifiche sono strutturate a rete e, dunque, sono unite tra di loro in un blocco unico. Ad esempio, la biologia non pu\u00f2 essere spiegata senza far ricorso alla fisica, la fisica alla matematica, ecc. Quindi, quando noi confermiamo o disconfermiamo una teoria scientifica, confermiamo o disconfermiamo l'intero blocco di teorie. Cos\u00ec, se confermiamo qualche aspetto della fisica, confermeremo anche la matematica che usiamo per poter fare fisica.\nNonostante questo argomento sia molto forte, esistono numerose critiche che sono state rivolte a entrambe le premesse. Le pi\u00f9 famose sono quelle di Hartry Field, (vd. \"Science without numbers\", (1980)), ma molto importanti sono anche quelle di Penelope Maddy. Hartry Field ha criticato la seconda premessa dell'argomento, dimostrando \u2014 sebbene si discuta tutt'oggi della correttezza e della rappresentativit\u00e0 dei suoi risultati teorici \u2014 che \u00e8 possibile una scienza che non fa uso della matematica, (in particolare, Field costruisce un modello nominalista della fisica classica). Penelope Maddy ha, invece, criticato la prima premessa, dichiarando che per far matematica non \u00e8 necessario impegnarsi ontologicamente verso gli oggetti di cui si sta parlando. Allo stesso modo, gli scienziati non si impegnano quotidianamente nei confronti degli enti che studiano e, conseguentemente, la premessa 1 non \u00e8 necessaria. Queste due critiche non sono affatto definitive e, ancora oggi, sebbene molti siano concordi che perlomeno la risposta di Field segni un cambiamento nelle discussioni su questo tema, l'Argomento di Indispensabilit\u00e0 \u00e8 molto studiato e ancora usato legittimamente da numerosi realisti.\nFormalismo.\nIl formalismo sostiene che gli enunciati matematici possono essere pensati come affermazioni intorno alle conseguenze di certe regole di manipolazione di stringhe. L'idea base del formalismo \u00e8 che i numeri non sono entit\u00e0 n\u00e9 astratte n\u00e9 di altro genere. Non ci dobbiamo impegnare ontologicamente nei loro confronti. Essi sono segni di gesso su una lavagna o simboli che tracciamo con la penna. Ci\u00f2 che importa al formalista \u00e8 il sistema formale della logica che si usa in matematica e la teoria che si sta studiando. In base alle regole logiche si possono derivare teoremi dagli assiomi e, di conseguenza, scoprire nuove proposizioni aritmetiche. Non c'\u00e8 alcunch\u00e9 che, per\u00f2, ci porti a considerare \"vere\" nei termini di una corrispondenza metafisica con qualcosa tali enunciati. In questo senso, dalle forme pi\u00f9 estreme di formalismo, la matematica viene considerata un \"gioco\". Per esempio dalle regole di inferenza e gli assiomi della geometria euclidea si pu\u00f2 dimostrare il teorema di Pitagora, cio\u00e8 si riesce a generare una stringa che corrisponde al suo enunciato. La \"verit\u00e0\" di tale enunciato \u00e8 dovuta alla consistenza della teoria della geometria euclidea. Ogni base di assiomi consistente d\u00e0 origine a modelli di teorie e ogni modello di una teoria \u00e8 tale da derivare una teoria completa, (in base al Teorema di completezza e alla categoricit\u00e0 della teoria del modello). Ma le basi di assiomi sono infinite per ogni singola teoria, perci\u00f2 esistono, almeno, infiniti modelli isomorfi della stessa teoria. Ci\u00f2 che i matematici formalisti volevano fare era studiare quali modelli erano o meno isomorfi, ricorrendo allo studio delle basi di assiomi e all'uso della logica. Questo fu principalmente il nucleo del programma di David Hilbert, il fautore del formalismo, volto a dimostrare la consistenza dell'aritmetica e la sua completezza proprio usando il sistema assiomatico e studiando i modelli di tale teoria.\nIl programma di Hilbert era una completa e consistente assiomatizzazione di tutta la matematica. (\"Consistente\" qui significa che dal sistema non si pu\u00f2 derivare alcuna contraddizione.) Hilbert intendeva mostrare la consistenza dei sistemi matematici a partire dall'assunzione che fosse consistente la cosiddetta \"aritmetica finitaria\", un sottosistema della usuale aritmetica degli interi naturali, scelta in quanto non soggetta a controversie filosofiche. Il programma di Hilbert ha ricevuto, secondo molti, un colpo mortale dal secondo dei teoremi di incompletezza di G\u00f6del, il quale stabilisce che ogni sistema di assiomi sufficientemente espressivo non pu\u00f2 mai dimostrare la propria consistenza. Questo fatto dimostrerebbe che all'interno di un sistema assiomatico S, quale l'aritmetica, \u00e8 impossibile derivare la sua stessa consistenza. Il risultato di G\u00f6del, per\u00f2, non \u00e8 come molti lo hanno interpretato la derivazione di un \"teorema vero e indimostrabile\", bens\u00ec un risultato metateorico, che, basato sull'accettazione di certi principi base del nostro sistema formale, (quali la sua consistenza), implica l'incompletezza del sistema stesso. Esistono, ad esempio, matematiche non classiche, dove il sistema logico usato \u00e8 quello di una logica paraconsistente non esplosiva. Una logica non esplosiva \u00e8 una logica in cui la legge di Scoto, (\"ex falso quodlibet\"), non vale.\nTale legge, in logica classica enuncia che da una contraddizione \u00e8 possibile derivare qualsiasi enunciato, (questo \u00e8 il problema che ha condotto i matematici di inizio XXI secolo a cercare una possibile contraddizione nascosta nel loro sistema formale, impauriti dell'inconsistenza dei loro risultati teorici). Di conseguenza, da una contraddizione, come formula_1, non possiamo derivare ogni cosa, ma lavoreremo come con una normale congiunzione derivando uno dei due congiunti. Questo fatto potrebbe essere uno spunto di riflessione per capire la profondit\u00e0 dei risultati di G\u00f6del, i quali, se interpretati in un sistema matematico paracoerente, ad esempio, non segnerebbero pi\u00f9 alcun trionfo dell'incompletezza, ma svilupperebbero solo una delle nostre conoscenze sul sistema formale stesso. \u00c8 utile notare, inoltre, che le proposizioni che tali teoremi esprimono non sono di per s\u00e9 \"vere\", ma il loro valore di verit\u00e0 dipenda dal modello che stiamo usando della nostra teoria. Siccome, per\u00f2, l'aritmetica finitaria \u00e8 il sistema pi\u00f9 debole su cui costruire la matematica, qualsiasi base di assiomi sufficientemente potente da avere il potere espressivo dell'aritmetica dovr\u00e0 convivere con il teorema di G\u00f6del. Ci\u00f2 implica che \u00e8 impossibile dimostrare la consistenza del sistema a partire da quella dell'aritmetica finitaria stessa. Quindi, non \u00e8 possibile dimostrare la consistenza della matematica per via metamatematica, come desiderava fare Hilbert.\nAlla base del formalismo estremo, (game formalism), si pone un'idea di base deduttivista (if-the-ism), secondo cui i risultati matematici sono dovuti a deduzioni a partire dagli enunciati che compongono gli assiomi e dalle regole logiche. Questa idea, di per s\u00e9, \u00e8 riconosciuta da gran parte della comunit\u00e0 matematica, che formalizza le teorie in sistemi assiomatici, cos\u00ec da offrire delle chiare rappresentazioni di come si sono potuti raggiungere certi risultati. Il deduttivismo non implica, quindi, un rifiuto del realismo nei confronti della matematica, a differenza del game-formalism, che \u00e8 e rimane una posizione antirealista, (ossia che non si impegna ontologicamente nei confronti dell'esistenza di entit\u00e0 matematiche). Questo fatto \u00e8 dovuto, perci\u00f2, a una posizione ontologica definita, che il formalista sceglie sulla base del deduttivismo. Non a caso, Hilbert, inizialmente, fu un deduttivista, ma, come pu\u00f2 essere chiaro da quanto sopra, egli riteneva che certi metodi metamatematici conducessero a risultati intrinsecamente significativi ed era, dunque, realista nei confronti della aritmetica finitaria. Pi\u00f9 tardi si convinse che non ci fosse nessun'altra matematica significativa, al di fuori di quella finitaria \u2014 una posizione simile, questa, per certi versi, a quella di Kronecker che era realista nei confronti dei numeri naturali, ma costruttivista nei confronti di tutte le altre tipologie di numeri.\nIl maggiore problema che incontra il formalismo sta nel fatto che le idee matematiche delle quali si occupano effettivamente i matematici sono ben distanti dai dettagli dei giochi di manipolazioni di stringhe invocati all'inizio di questa posizione filosofica. Vero \u00e8 che, potenzialmente, le dimostrazioni matematiche possono essere ridotte a applicazioni di regole logiche su assunzioni e ipotesi, al fine di verificare una tesi e, quindi, possono essere fatte, in linea di principio, equivalere a derivazioni per mezzo di opportuni calcoli logici, ma questo non implica che si debba accettare una posizione antirealista in ontologia. N\u00e9 tantomeno il fatto che esistano modelli o logiche non standard dovrebbe spingerci a rifiutare ogni tipo di impegno ontologico. Potremmo, cio\u00e8, dire che non c'\u00e8 ragione sufficiente, al di l\u00e0 della sola parsimonia ontologica, che ci dovrebbe spingere a rinunciare a un'ontologia realista. Il formalista, in questo senso, non ci offre vere e proprie ragioni per non impegnarci ontologicamente. Ma se il suo \u00e8 solo un deduttivismo, unito a un'istanza del rasoio di Ockham, allora si potrebbe dubitare dell'efficacia di questa posizione come opposta alle altre tesi. Questo \u00e8 uno dei motivi, assieme alla problematicit\u00e0 del programma di Hilbert, che ha spinto molti dei filosofi odierni ad allontanarsi da questa posizione, considerandola poco soddisfacente. Vero \u00e8 che il formalismo resta una posizione molto interessante filosoficamente, che ha visto personalit\u00e0 molto grandi, quali Hilbert e lo stesso Wittgenstein, in certe sue proposizioni, avvicinarsi alle tesi che propugna. Resta, dunque, un tesoro sepolto di speculazioni filosofiche ancora oggi decisamente interessanti.\nLogicismo.\nIl logicismo \u00e8 la tesi filosofica che intende ridurre metafisicamente le entit\u00e0 dell'aritmetica alle entit\u00e0 della logica. Tale posizione intende rispondere principalmente a una domanda epistemologica: \"Come possiamo conoscere le verit\u00e0 dell'aritmetica?\". Per rispondere a tale domanda, il logicista intraprende una riduzione metafisica delle entit\u00e0 aritmetiche a quelle logiche. Questa \u00e8 una tesi metafisica forte, che si impegna, quindi, attorno alla natura degli oggetti matematici. In sostanza, dunque, il logicista vuole fondare gli assiomi di Peano dell'aritmetica di Peano su verit\u00e0 logiche. Questo fatto permetter\u00e0 al filosofo di fondare su verit\u00e0 logiche l'intera teoria assiomatica dei numeri di Peano. Infatti, la teoria dei numeri di Peano \u00e8 una teoria assiomatizzabile, ossia possiamo trovare una base coerente di assiomi, di enunciati elementari, tali che, dalla loro unione, possiamo derivare gli stessi teoremi che deriveremmo dall'intera teoria. Ci\u00f2 significa che fondare la base di assiomi su verit\u00e0 logiche equivale a fondare l'intera aritmetica su di esse. Il lavoro del logicit\u00e0 \u00e8, perci\u00f2, un lavoro formale, innanzitutto, e anche, secondariamente, metaforico, metafisico, che implica la risposta al suo problema epistemologico. Il programma logicit\u00e0 \u00e8, quindi, un programma fondazionalista e riduzionista. Fondazionalista, perch\u00e9 intende trovare un'adeguata base epistemologica, che faccia da giustificazione all'aritmetica; riduzionista perch\u00e9, per far questo, opera una riduzione di un certo tipo di oggetti a un insieme di oggetti di altro tipo.\nIl logicismo \u00e8 stato fondato da Gottlob Frege. Nella sua opera seminale \"Die Grundgesetze der Arithmetik\" (\"Le leggi fondamentali dell'aritmetica\") costruisce l'aritmetica da un sistema logico che comprendeva la cosiddetta V legge di base: \"Dati i concetti F e G, l'estensione di F coincide con l'estensione di G se e solo se per tutti gli oggetti x, F si applica a x se e solo se G si applica a x\":\nformula_2\nFrege assunse che questo principio fosse accettabile come parte della logica. Questo assioma V, scritto da Frege nella forma\n\u03b5'\u0192(\u03b5) = \u03b1\u2019\"g\"(\u03b1) \u2261 \u2200\"x\"[\u0192(\"x\") = \"g\"(\"x\")]\nera da lui ritenuto cos\u00ec intuitivo da essere considerabile come un assioma della sua teoria. Esso, in realt\u00e0, come vedremo, determin\u00f2 un corollario equivalente al principio di comprensione della teoria degli insiemi, tale, cio\u00e8, da determinare una contraddizione all'interno del suo sistema formale.\nDa questo principio, Frege intendeva derivare il principio di Hume, che enuncia che: \"Il numero di oggetti che cadono sotto il dominio di F uguaglia il numero di quelli che cadono sotto il dominio di G se e solo se l'estensione di F e quella di G possono essere poste in corrispondenza biunivoca\", ovvero:\nformula_3\nQuesto principio \u00e8 un principio di astrazione, ossia un principio della forma:\nformula_4\nQuesto genere di principi non esiste solo in matematica, ma possiamo usarlo anche, per esempio, nel caso della definizione di qualcosa di particolare come le direzioni. L'idea \u00e8 che diamo delle condizioni di identit\u00e0 tra due oggetti x ambedue F. Il problema di tale principio \u00e8 che esso non offre alcuna condizione di applicabilit\u00e0, ossia non ci dice quando un oggetto x \u00e8 un F oppure no. Questo condusse Frege a dubitare del fatto che il principio di Hume possa valere come \"descrizione implicita del concetto di numero\". Infatti, i numeri sono concetti sortali, ossia concetti che applicati a una certa costante, fanno s\u00ec che l'estensione di tale fbf sia un oggetto di un certo tipo specifico, appartenente a una certa sorta. Avr\u00f2 bisogno, perci\u00f2 per definire un predicato sortale sia di un principio di identit\u00e0 che di applicabilit\u00e0. Senza uno di essi, non posso sapere, precisamente, che cos'\u00e8 un numero. Un numero, dice Frege, potrebbe essere anche Giulio Cesare, per quel che ci dice il principio di Hume. Questo \u00e8 il sunto del celebre problema di Cesare. Da ci\u00f2 segue la necessit\u00e0 di fondare questo principio su una definizione generale di numero naturale che ci dice che n \u00e8 un numero naturale se e soltanto se esiste un concetto F t.c. n \u00e8 il numero di F. Definiamo il numero del concetto F come l'estensione del concetto \"Essere equinumeroso al concetto F\", che possiamo trascrivere in forma canonica come:\nformula_5\nQueste idee di Frege fanno, per\u00f2, tutte riferimento alla legge base V, la quale, come abbiamo detto, risulter\u00e0 essere minata da una pecca interna, sebbene appaia intuitiva. In ogni caso, l'idea di Frege \u00e8 quella di costruire una gerarchia di concetti del tipo:\nformula_6\nformula_7\nformula_8\nformula_9\nformula_10\nCi\u00f2 permette a Frege di definire diversi numerali:\nformula_11\nformula_12\nformula_13\nformula_14\nformula_15\nOra, per derivare l'esistenza dei numeri naturali si proceda come segue. Innanzitutto, ci si renda conto che ci\u00f2 che ci \u00e8 sufficiente \u00e8 la derivazione dello 0. Infatti, data la gerarchia dei concetti, se abbiamo lo 0, allora abbiamo anche C0 e, quindi, possiamo costruire C1; ma se abbiamo C1, allora abbiamo 1 e cos\u00ec via. Quindi, deriviamo lo 0. Iniziamo supponendo il principio di Hume. Possiamo istanziarlo nella forma con concetto C0, t.c., cio\u00e8,\nformula_16\nMa sappiamo che il secondo lato del condizionale \u00e8 vero, perch\u00e9 entrambi i concetti hanno estensione vuota. Allora, possiamo derivare che esiste una funzione, la funzione \u00d8, tra i due insiemi. Ma se esiste tale funzione, che sar\u00e0 biiettiva, allora dal bicondizionale possiamo derivare l'identit\u00e0 a sinistra. Questo ci porta a concludere che la carnalit\u00e0 del concetto C0 \u00e8 uguale ad almeno una cosa, ossia a s\u00e9 stessa. Ma allora la nostra definizione \u00e8 soddisfatta ed esiste un oggetto che \u00e8 il numero 0. Da ci\u00f2 segue l'esistenza della serie dei numeri naturali. Da questa \u00e8 facile poi derivare la verit\u00e0 degli assiomi di Peano, che Frege usa per derivare la fondatezza dell'aritmetica.\nMa la costruzione di Frege, come abbiamo detto, presentava delle pecche. Bertrand Russell scopr\u00ec che la V legge di base \u00e8 inconsistente e lo dimostr\u00f2 con un celebre paradosso, il paradosso di Russell. Russell e Alfred North Whitehead hanno attribuito al paradosso una \"circolarit\u00e0 viziosa\" e per trattare situazioni di questo genere hanno costruito una elaborata teoria dei tipi ramificati. Essa si basa sull'idea che la relazione di appartenenza della teoria degli insiemi debba essere vincolata all'applicazione solo su certi tipi di identit\u00e0. In questo sistema essi sono riusciti a costruire gran parte della matematica del loro tempo ma in una forma lontana dalla usuale ed eccessivamente complessa; ad esempio i numeri sono entit\u00e0 diverse per ogni tipo e quindi esistono numeri di infiniti tipi. Inoltre Russel e Whitehead per riuscire a sistemare una parte estesa della matematica hanno dovuto raggiungere vari compromessi, come l'adozione di un \"assioma di riducibilit\u00e0\", quando anche Russell riconosceva che tale assioma non appartiene realmente alla logica, (come fa notare Wittgenstein in maniera neppure troppo implicita nel Tractatus logico-philosophicus). Questo segn\u00f2 la fine del programma logicista.\nGli odierni sostenitori del logicismo sono tornati a un programma pi\u00f9 vicino a quello di Frege. I principali sostenitori del neo-logicismo hanno abbandonato la V legge di base, in favore di una revisione del significato del principio di Hume. Questo fatto significa che il neo-logicista, in genere, intende dare una motivazione sul perch\u00e9 il principio di Hume dovrebbe essere considerato una \"definizione implicita del concetto di numero\". In questo modo, il neo-logicista vorrebbe mostrare che tale principio permette di derivare l'intera base assiomatica di Peano e quindi l'intera teoria dei numeri. Ci\u00f2 comporterebbe un grande sollievo per un filosofo attento a sviluppare un'ontologia realista per la matematica, perch\u00e9 potrebbe usare la riduzione dei numeri a verit\u00e0 logiche per rispondere alla domanda epistemologica sul come accediamo alla loro conoscenza. Questo fatto rende il logicismo una teoria filosofica, per molti studiosi, decisamente interessante.\nCostruttivismo e intuizionismo.\nQueste scuole asseriscono che solo le entit\u00e0 matematiche che possono essere costruite esplicitamente hanno diritto di essere considerate esistenti e solo esse dovrebbero essere oggetto del discorso matematico.\nUna tipica citazione in questo senso viene da Leopold Kronecker: \"I numeri naturali provengono da Dio,\ntutto il resto \u00e8 opera dell'uomo\". L'idea di Kronecker era che, a partire dai numeri naturali, si potessero costruire tutti gli altri insiemi numerici e che, quindi, gli unici numeri dotati di una vera e propria realt\u00e0 ontologica dovessero essere quelli appartenenti a N \u2013 Kronecker \u00e8 quindi un costruttivista, ma entro una posizione realista.\nIl maggiore sostenitore dell'intuizionismo fu L.E.J. Brouwer, che ha proposto una nuova logica differente dalla logica classica;\nla \"logica intuizionista\" non contiene il principio del terzo escluso e quindi rifiuta\nla dimostrazione per assurdo. Anche l'assioma della scelta viene rifiutato.\nPer questa posizione filosofica \u00e8 stato importante il lavoro svolto dagli anni 1960 fino al 1985 da Errett Bishop finalizzato alla stesura delle versioni dei pi\u00f9 importanti teoremi dell'analisi reale ammissibili nel quadro dell'intuizionismo.\nUna critica rivolta all'intuizionismo riguarda il fatto che il termine \"costruzione esplicita\" non viene definito in modo del tutto chiaro. Sono stati fatti tentativi di eliminazione di questa mancanza utilizzando i concetti di macchina di Turing o di funzione ricorsiva, giungendo a sostenere che per la matematica sono significative e degne di investigazione solo le questioni riguardanti il comportamento degli algoritmi finiti.\nQuesto ha condotto allo studio dei numeri computabili, entit\u00e0 introdotte da Alan Turing.\nTeorie della mente incorporata.\nQueste teorie sostengono che il pensiero matematico sarebbe un prodotto naturale dell'apparato cognitivo umano, che si trova nel nostro universo fisico. Per esempio, il concetto astratto di numero deriva dall'esperienza del contare oggetti discreti. Sostiene anche che la matematica non \u00e8 universale e non possiede una sua esistenza in senso reale, al di fuori del cervello umano. Secondo questa prospettiva, gli umani \"costruiscono\" la matematica, non la \"scoprono\".\nL'universo fisico viene quindi visto come il fondamento ultimo della matematica; esso ha guidato l'evoluzione del cervello, e successivamente ha determinato quali questioni questo cervello considera degne di investigazione. Tuttavia, la mente umana non avanza pretese sulla \"realt\u00e0\" o sugli approcci alla realt\u00e0 costruita mediante la matematica. Se un costrutto come l'identit\u00e0 di Eulero, formula_17 \u00e8 \"vero\", \u00e8 tale in quanto rappresentazione derivata dalla mente umana e dai suoi processi cognitivi, e non in quanto rappresentazione di qualcosa che la mente \u00e8 in grado di \"vedere\".\nSi spiega quindi facilmente l'efficacia della matematica: questa disciplina \u00e8 stata costruita dal cervello al fine di costituire uno strumento efficace in questo nostro universo.\nLa trattazione pi\u00f9 accessibile, famosa e discussa di questa prospettiva \u00e8 il volume \"Where Mathematics Comes From\" (\"Da dove viene la matematica\", 2000) di George Lakoff e Rafael E. N\u00fa\u00f1ez. Una disciplina che ha avuto un ruolo importante nell'ispirare questa prospettiva \u00e8 la Scienza cognitiva della matematica.\nCostruttivismo sociale o realismo sociale.\nQuesta teoria vede la matematica primariamente come un costrutto sociale, come un prodotto di una cultura, soggetto a correzioni e cambiamenti. Come le altre scienze, la matematica viene vista come sforzo empirico i cui risultati sono costantemente confrontati con la 'realt\u00e0' e possono essere scartati se non si accordano con l'osservazione o si dimostrano privi di senso.\nLa direzione della ricerca matematica viene dettata dalle mode del gruppo sociale che la pratica o dalle necessit\u00e0 della societ\u00e0 che la finanzia.\nTuttavia, sebbene queste forze esterne possono cambiare la direzione di qualche ricerca matematica, vi sono forti vincoli interni (la tradizione matematica, i metodi, i problemi, i significati e i valori entro i quali i matematici sono acculturati) i quali agiscono nella direzione della conservazione della disciplina definita storicamente.\nQuesto va contro il convincimento tradizionale dei matematici militanti che la matematica sia in qualche modo pura o obiettiva. I costruttivisti sociali sostengono che la permanenza della matematica in effetti \u00e8 fondata su molta incertezza: quando la pratica della matematica si evolve, lo status della matematica precedente\n\u00e8 posto in dubbio e viene corretto nella misura richiesta o desiderata dalla comunit\u00e0 matematica corrente. Questo pu\u00f2 vedersi nello sviluppo dell'analisi dal riesame del calcolo infinitesimale di Leibniz e Newton.\nI costruttivisti sostengono anche che alla matematica ben formalizzata spesso venga accordata una eccessiva considerazione, mentre alla matematica popolare ne verrebbe accordata troppo poca, per via di una fede eccessiva nelle pratiche della dimostrazione assiomatica e della revisione paritaria.\nI costruttivisti sociali vedono il processo del 'fare matematica' come effettiva creazione di significato, mentre i realisti sociali vedono una deficienza o della capacit\u00e0 umana di compiere astrazioni, o della propensione cognitiva umana, o della intelligenza collettiva come fattore che si oppone alla comprensione di un 'reale' universo di 'oggetti matematici'. I costruttivisti talora respingono anche la ricerca di fondamenti della matematica come destinata a fallire, come senza mordente o anche come mancante di senso. Alcuni scienziati sociali sostengono anche che la matematica non sia per nulla reale o obiettiva, ma risulti influenzata da eventuali vere e proprie forme di razzismo ed etnocentrismo.\nAlcune di queste idee sono vicine al postmodernismo.\nContributi a questa scuola sono stati dati da Imre Lakatos e Thomas Tymoczko, sebbene non sia chiaro se essi approvino di essere chiamati costruttivisti. Pi\u00f9 recentemente Paul Ernest ha formulato esplicitamente una filosofia costruttivista sociale della matematica. Alcuni ritengono che l'opera di Paul Erd\u0151s nel suo complesso abbia dato forza all'atteggiamento costruttivista (sebbene egli personalmente lo rifiutasse)\na causa della eccezionalmente ampia cerchia delle sue collaborazioni che ha sollecitato molti altri a vedere e studiare la \"matematica come un'attivit\u00e0 sociale\", in particolare con l'attenzione prestata al numero di Erd\u0151s dei ricercatori. Questa attenzione ha fortemente influenzato il lavoro sulla misurazione della reputazione, ma ha avuto poca influenza sulla matematica come disciplina.\nOltre le \"scuole\".\nInvece di focalizzarsi su dibattiti circoscritti sopra la \"vera natura\" della verit\u00e0 matematica, o anche sulle pratiche peculiari dei matematici come la dimostrazione, un movimento cresciuto dagli anni 1960 agli anni 1990 ha cominciato a discutere l'idea di cercare \"fondamenti\" o di trovare ogni \"buona risposta\" alla domanda \"perch\u00e9 la matematica funziona\". Il punto di partenza di questo movimento \u00e8 stato il famoso articolo di Eugene Wigner \"The Unreasonable Effectiveness of Mathematics in the Natural Sciences\" pubblicato nel 1960, nel quale si sosteneva che la felice coincidenza dell'ottimo accordo fra matematica e fisica apparisse \"irragionevole\" e difficile da spiegare.\nA questa sfida sono pervenute risposte dalla scuola della mente incorporata (o scuola cognitiva) e dalla scuola \"sociale\". Bisogna tuttavia segnalare che i dibattiti sollevati non si riescono a ridurre a questi due soli.\nQuasi-empirismo.\nUna preoccupazione parallela che attualmente non si vuole contrapporre direttamente alle scuole ma critica la loro focalizzazione consiste nell'atteggiamento del quasi empirismo in matematica. Questo \u00e8 derivato dalla affermazione sempre pi\u00f9 condivisa sul finire del XX secolo che non sia possibile dimostrare l'esistenza di alcun fondamento della matematica. Questo atteggiamento talvolta viene chiamato 'postmodernismo nella matematica', anche se questo termine sia considerato da alcuni sovraccaricato e da altri come una sorta di insulto. Si tratta di una forma molto minimale di realismo/costruttivismo che ammette che i metodi quasi-empirici e anche talvolta metodi empirici possano far parte della moderna pratica della matematica.\nCome dimostrano gli studi etnoculturali della matematica, tali metodi hanno sempre fatto parte della matematica popolare e in molte circostanze hanno consentito di effettuare moli rilevanti di calcoli e di misurazioni. In effetti per molte culture questi metodi forniscono le sole nozioni di \"dimostrazione\" delle quali possono disporre.\nHilary Putnam ha sostenuto che ogni teoria del realismo matematico dovrebbe includere metodi quasi empirici. Egli ha proposto che una specie aliena in grado di fare matematica potesse ragionevolmente basarsi primariamente su metodi quasi empirici, decidendo spesso di rinunciare alle \"dimostrazioni\" rigorose e assiomatiche, ma tuttavia riuscendo ancora a \"fare della matematica\", pur con qualche maggiore rischio di errori nei loro calcoli. Putnam ha sviluppato un'argomentazione dettagliata in favore di questa posizione per il volume \"New Directions\" pubblicato nel 1998 e curato da Tymockzo.\nMatematica e azione.\nMolti utenti della matematica e studiosi che non sono impegnati primariamente nelle dimostrazioni\nhanno fatto osservazioni interessanti e importanti sulla natura della matematica.\nJudea Pearl ha sostenuto che l'intera matematica come la si intende correntemente \u00e8 stata basata su una algebra del vedere - e ha proposto una algebra del fare che la possa complementare - Questa \u00e8 una preoccupazione centrale della filosofia dell'azione e di altri studi di come \nil \"conoscere\" si correli al \"fare\", o come la conoscenza si correli all'azione. La pi\u00f9 importante conseguenza di queste considerazioni \u00e8 la definizione di nuove teorie della verit\u00e0, particolarmente degne di nota quelle appropriate per l'attivismo e per i\nfondamenti dei metodi empirici.\nUnificazione con la filosofia.\nLa nozione di una filosofia della matematica separata dalla filosofia nel suo complesso disciplinare \u00e8 stato criticato in quanto rischia di portare a \"buoni matematici che fanno cattiva filosofia\" - in quanto pochi filosofi sono sufficientemente esperti da comprendere le notazioni matematiche e la cultura matematica da riuscire a correlare le nozioni convenzionali della metafisica alle nozioni metafisiche pi\u00f9 specializzate delle 'scuole' precedentemente presentate. Questo pu\u00f2 condurre a una sconnessione in conseguenza della quale i matematici continuano a produrre della cattiva e screditata filosofia finalizzata a giustificare una la loro \"Weltanschauung\" capace di valorizzare il loro lavoro.\nSebbene le teorie sociali, il quasiempirismo e, specialmente, la teoria della mente incorporata abbiano focalizzato maggiormente l'attenzione sulla epistemologia implicata dalle correnti pratiche della matematica, queste tendenze non riescono a collegare tali pratiche alla ordinaria percezione umana e alla comprensione quotidiana della conoscenza.\nEtica.\nL'etica del fare matematica \u00e8 un argomento che ha ricevuto ben poca considerazione. In una cultura tecnologica la matematica \u00e8 vista come un'assoluta necessit\u00e0 il cui valore non pu\u00f2 essere messo in discussione e le cui implicazioni non possono essere evitate. Occorre peraltro osservare che particolari branche della matematica non hanno finalit\u00e0 note o sono considerate utili primariamente per sostenere conflitti: ne sono esempi la crittografia e la steganografia che servono per conservare dei segreti e la matematica volta ad ottimizzare le reazioni di fissione nucleare nelle bombe H. Mentre molti ritengono che i fisici portano qualche responsabilit\u00e0 morale per attivit\u00e0 di questo genere, pochi hanno voluto rivolgere analoghe critiche ai matematici.\nAlcune di queste critiche sono state esplorate nell'ambito della sociologia della conoscenza, ma in generale la matematica stessa ha evitato di essere sottoposta ai giudizi cui vengono spesso sottoposte scienze come fisica, economia, genetica e medicina. Questa assenza di critiche \u00e8 interessante in s\u00e9, in quanto la matematica \u00e8 necessaria per l'avanzamento di queste e di altre scienze.\nAd esempio la psicologia evoluzionista ha preso in considerazione l'idea \"la mente \u00e8 un computer\", questo a sua volta schematizzabile con una macchina di Turing. Bisognerebbe chiedersi quali sono le implicazioni dell'adozione di un'astrazione originata dalla necessit\u00e0 di spiegare formalmente il computer al fine di spiegare la mente umana.\nUn contributo importante \u00e8 la teologia di Papa Giovanni Paolo II, la cui enciclica \"Fides et Ratio\" (\"Fede e ragione\") tenta di tracciare un confine etico tra l'applicabilit\u00e0 delle previsioni matematiche e quella dell'amore umano e della fede derivata da Dio. Questa non sembra un'affermazione stravagante data la storia del campo, e in effetti potrebbe essere l'opinione maggioritaria.\nEstetica.\nPrecise critiche sono rivolte all'idea, considerata ristretta, che la matematica sia essenzialmente la scienza della misurazione e un'ampia raccolta di accorgimenti molto attendibili in grado di ridurre le necessit\u00e0 di effettuare misure dirette e di semplificare i calcoli. Alcune scuole di pensiero attribuiscono alla matematica pi\u00f9 significato di questa \"mera\" utilit\u00e0, cercando talora nelle astrazioni una guida morale oppure l'estetica della verit\u00e0 e della bellezza. Altri considerano questi atteggiamenti sintomi di scientismo. Si ritiene che la filosofia della matematica sia una sottodisciplina che chiede solo o prevalentemente \"perch\u00e9 la matematica funziona?\" presumendo che essa effettivamente funzioni in un senso sociale o biologico, in contrapposizione con il senso stretto della fisica. Questo punto di vista \u00e8 considerato inappropriato, come, per fare un esempio, quello di una filosofia delle armi o della guerra separata da una filosofia di un pi\u00f9 ampio contesto (sociale, della specie o planetario) di questi fenomeni.\nIn genere i matematici militanti respingono questa questione come \"irrilevante\" va per\u00f2 osservato che queste sono proprio le persone la cui estetica della dimostrazione e del rigore \u00e8 stata sempre accettata; quindi essi praticano una autoselezione secondo una particolare estetica, e la diffondono con pochi vincoli, specialmente nei settori della matematica non immediatamente applicata a problemi concreti.\nLinguaggio.\nCome ultimo tema, sebbene molti dei matematici e dei filosofi, forse la loro maggioranza, accetti l'enunciato \"la matematica \u00e8 un linguaggio\", viene posta poca attenzione alle implicazioni di tale affermazione. La linguistica non viene applicata\nai discorsi o ai sistemi di simboli della matematica, cio\u00e8 la matematica viene studiata in un modo molto differente da come vengono esaminati gli altri linguaggi. La capacit\u00e0 di acquisire conoscenze matematiche e competenza nel loro utilizzo (la \"numeracy\" in inglese), viene vista come separate dalla alfabetizzazione e dalla acquisizione di un linguaggio naturale.\nAlcuni sostengono che questa separazione \u00e8 dovuta ai fallimenti non della filosofia della matematica, ma della linguistica e dello studio della grammatica naturale. Questi campi, essi affermano, non sono abbastanza rigorosi e la linguistica avrebbe la necessit\u00e0 di controllare maggiormente i suoi materiali. Ma una tale posizione implica che la matematica sia inerentemente superiore a tutte le altre conoscenze, ad esempio alla saggezza ecologica maturata da una cultura di gente che vive a contatto con la terra. Gli standard di rigore variano con i diversi linguaggi, ma \"maggior rigore\" pu\u00f2 non significare \"migliore\".\nSecondo altri, queste indagini pi\u00f9 \"linguistiche\" dovrebbero essere collocate nell'ambito dell'informatica, la cui analisi dei linguaggi di programmazione sarebbe spesso ugualmente applicabile alla matematica o almeno ad una parte della metamatematica.\nSu questi argomenti vedi anche: educazione al linguaggio e filosofia del linguaggio."}
{"id": "1876502", "revid": "198277", "url": "https://it.wikipedia.org/wiki?curid=1876502", "title": "Aprilia RSW-2 500", "text": "LAprilia RSW-2 500 \u00e8 una moto da competizione della casa Aprilia, che ha corso nella classe 500 del motomondiale dal 1994 al 2000 (con un'assenza nell'anno 1998).\nStoria.\nA met\u00e0 degli anni 1990 l'allora capoprogettista del reparto corse di Aprilia, Jan Witteveen, effettu\u00f2 dei calcoli comparativi tra le prestazioni in curva ottenute nel motomondiale dalle moto della classe 500 e quelle della 250: venne rilevato come le \"quarto di litro\", grazie alla maggiore velocit\u00e0 permessa dalla loro ciclistica, riuscivano a ottenere dei tempi di percorrenza minori rispetto alle pi\u00f9 potenti \"mezzo litro\". Pertanto l'ingegnere olandese ipotizz\u00f2 che, se una 250 avesse avuto a disposizione un motore pi\u00f9 potente per recuperare lo svantaggio in accelerazione e velocit\u00e0 massima lungo i rettilinei, teoricamente avrebbe avuto l'opportunit\u00e0 di competere contro le moto della classe superiore. Con il vantaggio di peso garantito dal regolamento (105\u00a0kg di peso minimo per le bicilindriche e 130\u00a0kg per le quadricilindriche), ecco che Witteveen si mise al lavoro per provare sul campo la bont\u00e0 della sua teoria.\nInizialmente la RSW-2 500 era una versione maggiorata della RSV 250, motocicletta impiegata dalla casa di Noale nella classe 250, la cui cilindrata fu portata inizialmente a 410\u00a0cm\u00b3; verso la fine della stagione 1996 fu innalzata a 430\u00a0cm\u00b3, poi a met\u00e0 della stagione 1997 fu di nuovo innalzata a 460\u00a0cm\u00b3, con alla guida Doriano Romboni. Nel 1998 la moto non venne schierata per via dello studio di un motore su misura, che permise nella stagione 1999 di ritornare in pista con un motore da 500\u00a0cm\u00b3, oltrech\u00e9 valvola RAVE allo scarico a comando elettronico, e manubrio affidato a Tetsuya Harada. Per la stagione 2000 l'Aprilia port\u00f2 in griglia due moto, guidate da Harada e Jeremy McWilliams. Quest'ultima evoluzione aveva un telaio a doppia trave inclinata in alluminio, forcella \u00d6hlins a steli rovesciati da 42\u00a0mm e sistema progressivo APS con ammortizzatore \u00d6hlins su un forcellone in carbonio; entrambe le sospensioni erano completamente regolabili. L'impianto frenante era dotato di doppio disco in carbonio all'anteriore e di un disco singolo in acciaio da 190\u00a0mm al posteriore, e i cerchioni delle ruote erano in lega di magnesio.\nLa RSW-2 500 non ebbe molto successo nella \"classe regina\". Il primo piazzamento di rilievo arriver\u00e0 solo nel 1997 con il terzo posto di Romboni ad Assen, mentre tra i pochi altri \"exploit\" si segnalarono le terze piazze di Harada al Paul Ricard e al Donington Park nel 1999, e quella di McWilliams sempre sul circuito inglese nel 2000; due le \"pole position\", ad opera di Harada al Mugello nel 1999 e di McWilliams a Phillip Island nel 2000. Infatti, sebbene fosse una motocicletta molto agile \u2014 con un peso complessivo di 110\u00a0kg, come la Honda NSR 500 V2, contro i 130\u00a0kg delle 4 cilindri \u2014, non riusc\u00ec mai a competere seriamente con le quadricilindriche: la 2 cilindri Aprilia aveva infatti una potenza di circa 140cv a 11.500 giri/min, contro i 200cv delle 4 cilindri; gli ultimi modelli prodotti vennero dotati d'iniettore per l'iniezione indiretta.\nDopo la chiusura del progetto RSW-2 500, l'Aprilia si ripresent\u00f2 in \"top class\" nella stagione 2002, stante l'introduzione della nuova classe MotoGP al posto della vecchia 500, con la RS Cube."}
{"id": "1876503", "revid": "188323", "url": "https://it.wikipedia.org/wiki?curid=1876503", "title": "Aprilia RSW 500", "text": ""}
{"id": "1876512", "revid": "1652635", "url": "https://it.wikipedia.org/wiki?curid=1876512", "title": "Filosofia", "text": "La filosofia (, composto di \u03c6\u03b9\u03bb\u03b5\u1fd6\u03bd (\"phile\u00een\"), \"amare\", e \u03c3\u03bf\u03c6\u03af\u03b1 (\"soph\u00eda\"), \"sapienza\", ossia \"amore per la sapienza\") \u00e8 un campo di studi che si pone domande e riflette sul mondo e sull'essere umano, indaga sul senso dell'essere e dell'esistenza umana. Come intrinseco nel nome stesso la filosofia \u00e8 l'amore per la sapienza (intesa come conoscenza) e la ricerca.\nPrima ancora che indagine speculativa, la filosofia fu una disciplina che assunse anche i caratteri della conduzione del \"modo di vita\", ad esempio nell'applicazione concreta dei principi desunti attraverso la riflessione o pensiero. In questa forma, essa sorse nell'antica Grecia. \nA rendere complessa una definizione univoca della filosofia concorre il dissenso tra i filosofi sull'oggetto stesso della filosofia: alcuni orientano l'analisi della filosofia verso l'uomo e i suoi interessi cos\u00ec come viene esposto nell\"Eutidemo\" di Platone, per cui essa sarebbe \u00ab\"l'uso del sapere a vantaggio dell'uomo\"\u00bb.\nNel prosieguo della storia della filosofia altri autori che seguono questa opinione sono per esempio Cartesio (\u00abTutta la filosofia \u00e8 come un albero, di cui le radici sono la metafisica, il tronco \u00e8 la fisica, e i rami che sorgono da questo tronco sono le altre scienze, che si riducono a tre principali: la medicina, la meccanica e la morale, intendo la pi\u00f9 alta e la pi\u00f9 perfetta morale, che presupponendo una conoscenza completa delle altre scienze, \u00e8 l'ultimo grado della saggezza\u00bb), Thomas Hobbes, e Immanuel Kant, il quale, definisce la filosofia come \u00abscienza della relazione di ogni conoscenza al fine essenziale della ragione umana\u00bb.\nAltri pensatori ritengono che la filosofia debba puntare alla conoscenza dell'essere in quanto tale secondo un percorso che, fatte le debite differenze, va dagli eleati sino a Husserl e Heidegger.\nGeneralit\u00e0.\nOrigine e significato del termine.\nLa datazione del primo utilizzo del termine greco antico \"philosophia\" e dei suoi derivati \"philosophos\" (filosofo) e \"philosophein\" (filosofare) \u00e8 controversa. La maggioranza degli studiosi ritiene che tali termini non possano essere fatti risalire in alcun modo ai presocratici del VII e VI secolo a.C. e per alcuni di questi nemmeno a Pitagora o ad Eraclito.\nSecondo Pierre Hadot: \nLa parola filosofia indica un nesso fondamentale fra il sapere e l'amore, inteso non tanto nella sua forma passionale (anche se l'eros, il desiderio, per Platone, \u00e8 il movente fondamentale della ricerca filosofica), ma in un'accezione pi\u00f9 vicina al sentimento dell'amicizia.\nAristotele dedica una parte importante della sua \"Etica Nicomachea\" (libri VIII e IX) alla discussione della \"phil\u00eca\", tradotto tradizionalmente con \"amicizia\". Per Aristotele la forma pi\u00f9 nobile di amicizia \u00e8 quella che non si basa solo sull'utile o sul dilettevole, ma sul bene. Il filosofo, sarebbe dunque l'\"amico del sapere\", cio\u00e8 del conoscere, non per usarlo come mezzo o solo per piacere intellettuale, ma come fine a s\u00e9 stesso. Come tale egli si accompagna al sapere, essendo consapevole di non poterlo possedere del tutto: cos\u00ec ad es. in Pitagora, indicato dalla tradizione come il creatore del termine \"filosofo\", quando avvertiva che l'uomo pu\u00f2 solo essere amante del sapere ma mai possederlo del tutto, poich\u00e9 questo appartiene interamente solo agli dei.\nIl bisogno di filosofare.\nIl bisogno di filosofare, secondo Aristotele - che segue in questo Platone - nascerebbe dalla \"meraviglia\", ovvero dal senso di stupore e di inquietudine sperimentata dall'uomo quando, soddisfatte le immediate necessit\u00e0 materiali, comincia ad interrogarsi sulla sua esistenza e sul suo rapporto con il mondo:\nTale 'meraviglia' per\u00f2 non va confusa con lo 'stupore intellettuale'; cos\u00ec Emanuele Severino:\nSullo stesso senso della filosofia come tentativo di liberazione dal dolore di vivere era la concezione di Schopenhauer:\nQueste domande di carattere universale, definibili come il problema del rapporto tra l'individuo e il mondo, tra il soggetto e l'oggetto, vengono trattate dalla filosofia secondo due aspetti: il primo \u00e8 quello della filosofia teoretica, che studia l'ambito della conoscenza, il secondo \u00e8 quello della filosofia pratica o morale o etica, che si occupa del comportamento della persona nei confronti degli oggetti e, in particolare, di quegli oggetti che sono gli altri uomini, che egli presume siano individui come lui, perch\u00e9 appaiono a lui simili, pur non potendoli veramente conoscere al di l\u00e0 delle apparenze esteriori.\nIl problema della definizione.\nSebbene l'etimologia ci consenta di trarre indicazioni precise, la determinazione della filosofia, come concetto e come metodo, resta tuttavia problematica ed \u00e8, pertanto, necessario premettere che una definizione ultimativa e specifica della filosofia non pu\u00f2 darsi; ogni sistema di pensiero infatti include al suo interno una ridefinizione del concetto di filosofia.\nLa riflessione filosofica, cio\u00e8, \u00e8 un contenitore che permane uguale a s\u00e9 stesso nella forma, ma il cui senso complessivo muta per il contenuto sempre diverso della speculazione stessa.\nLa questione si pone innanzitutto in senso epistemologico: ovvero, la delimitazione dei metodi, dei temi della conoscenza filosofica \u00e8 forse la prima e fondamentale questione su cui la filosofia stessa, si interroga; a seconda dei periodi storici e dei contesti culturali, questa domanda ha conosciuto e conosce tuttora risposte differenti.\nLe due prospettive: filosofia come storia della filosofia o indagine gnoseologica.\nIl problema di cosa sia la filosofia si pu\u00f2 tuttavia porre secondo due prospettive diverse:\nLa prima prospettiva \u00e8 stata seguita per lo pi\u00f9 dalla filosofia continentale nel suo sviluppo successivo alla diffusione del Cristianesimo, laddove si \u00e8 posta la necessit\u00e0 di individuare, nella storia del pensiero, il dipanarsi di un filo conduttore univoco.\nUn recente esempio di questo modo d'intendere la filosofia pu\u00f2 rintracciarsi nel pensiero di Gilles Deleuze, che nell'opera dedicata al senso della filosofia sostiene che la domanda su cosa sia la filosofia tende a porsela l'uomo maturo - non a caso -, proprio nell'et\u00e0 in cui non ha pi\u00f9 nulla da chiedere, quando \u00e8 in quell'intervallo tra la vita e la morte in cui gode di libert\u00e0 assoluta. La risposta a quella domanda ribadisce l'importanza della prospettiva storica nel senso che \u00abla filosofia, \u00e8 l'arte di formare, di inventare, di fabbricare concetti, ma non soltanto. \u00c8 altrettanto importante definire il contesto in cui opera e gli interlocutori cui si rivolge.\u00bb\nLa storia della filosofia consente cos\u00ec di rintracciare le varie linee evolutive del concetto di filosofia e quindi definire secondo un criterio unitario ed organico i problemi oggetto della conoscenza filosofica; essi possono tuttavia essere studiati, oltre che dal punto di vista storico, anche singolarmente, esaminando le varie posizioni filosofiche sugli specifici argomenti.\nLa seconda prospettiva, invece, trova il suo antico fondamento nella indagine \"scientifica\" della filosofia greca, rinnovatasi nell'ultimo secolo con la rinascita, accompagnata da una ripresa di interesse, degli studi di logica e con i tentativi del circolo di Vienna, di Bertrand Russell, di Wittgenstein ed altri, di fondare rigorosamente la conoscenza filosofica.\nSophia come saggezza o come scienza.\nNella cultura greca antica, il termine filosofia oscillava tra due significati estremi: in un senso, la filosofia, spesso identificata come sinonimo di \"sophia\", termine che la distingueva dalla \u03c6\u03c1\u03cc\u03bd\u03b7\u03c3\u03b9\u03c2 (\"phr\u00f2nesis\"), la prudenza, coincideva con la \"saggezza\" o, come anche si diceva, la \"paideia\" (educazione, formazione culturale): ad esempio Erodoto racconta di Solone come un uomo che aveva molto viaggiato per il mondo \u00abfilosofando\u00bb, per desiderio di sapere.\nAll'estremo opposto filosofia assume il significato di dottrina scientifica ben delineata, che Aristotele chiama \u00abfilosofia prima\u00bb indicante cio\u00e8, sia i principi primi, le cause prime, le strutture essenziali degli esseri, sia quel pensiero che studia il primo principio di tutto: Dio stesso.\n\u00c8 nell'ambito di questi due significati che si sviluppano gli usi pi\u00f9 particolari del termine filosofia.\nSophia come saper fare e capacit\u00e0 di governo.\nIl saggio, tuttavia, nel senso greco del termine, non \u00e8 l'uomo perso nelle sue riflessioni teoriche; egli, pur detenendo un sapere considerato astratto, possiede invece l'abilit\u00e0 di farne un uso concreto, pratico: filosofia come \u201cstile di vita\u201d, saggezza intesa come \u201csaper vivere\u201d, in un'unit\u00e0 di teoria e prassi tipica dell'epoca nella quale appunto nasce.\nIl tema \u00e8 trattato approfonditamente da Pierre Hadot in una delle sue opere principali, \u201cChe cos'\u00e8 la filosofia antica?\u201d, nella quale illustra quanto lontano fosse il pensiero greco dalla costruzione di sistemi ideali astratti ed avulsi dalla realt\u00e0. Questa sua tesi \u00e8 stata ampiamente sviluppata dal filosofo ispanico-indiano Raimon Panikkar, il quale, pur senza citare Hadot esplicitamente, \u00e8 in perfetta sintonia con la sua idea di filosofia come \u201cstile di vita\u201d.\nCon l'uso della sapienza sarebbe facile arricchirsi: \u00e8 ci\u00f2 che sostiene Ieronimo di Rodi, narrando di come si arricchisse Talete, il quale, prevedendo un'abbondante produzione di olive, affitt\u00f2 tutti i frantoi di un'ampia regione, monopolizzandone la molitura. L'aneddoto \u00e8 raccolto, oltre che da Cicerone, da Aristotele, il quale scrive che:\n\u00ab [...] siccome, povero com'era, gli rinfacciavano l'inutilit\u00e0 della filosofia, avendo previsto in base a calcoli astronomici un'abbondante raccolta di olive, ancora in pieno inverno, pur disponendo di poco denaro, si accaparr\u00f2 tutti i frantoi di Mileto e di Chio per una cifra irrisoria, dal momento che non ve n'era alcuna richiesta; quando giunse il tempo della raccolta, cercando in tanti urgentemente tutti i frantoi disponibili, egli li affitt\u00f2 al prezzo che volle imporre, raccogliendo cos\u00ec molte ricchezze e dimostrando che per i filosofi \u00e8 molto facile arricchirsi, ma tuttavia non si preoccupano di questo.\u00bb\nIn questo senso la filosofia greca \u00e8 permeata, fra l'altro, dal problema politico. Secondo Jean-Pierre Vernant \"...\u00e8 sul piano politico, di fatto, che in Grecia la Ragione si \u00e8 in primo luogo espressa, costituita, formata\", ovvero dal rapporto fra la sapienza e la capacit\u00e0 di governare il comportamento dell'uomo sia come singolo che come facente parte della comunit\u00e0 della \"polis\" stessa.\nPrincipali discipline filosofiche.\nSempre rinnovata, oggi la filosofia si \u00e8 specializzata in numerose discipline, che si occupano di determinati settori della riflessione filosofica, in alcuni casi confinanti con altre scienze umane.\nFilosofia teoretica.\nOggetto della filosofia teoretica \u00e8 la conoscenza nel senso pi\u00f9 astratto e generale; la possibilit\u00e0 e il fondamento del conoscere umano, e i suoi oggetti pi\u00f9 universali e astratti, quali l'essere, il mondo, ecc.\nStoria del pensiero occidentale.\nOrigini della filosofia.\nOrientalisti ed occidentalisti.\nSulla questione riguardante le origini della filosofia, ovvero se essa sia nata in Asia o in Europa, si sono confrontate due correnti di pensiero opposte: quelle degli \"orientalisti\" e degli \"occidentalisti\". Appare piuttosto probabile che all'ambito indiano (prima del 1100 a.C.) vadano riconosciuti i prodromi di ci\u00f2 che sar\u00e0 la speculazione filosofica, per quanto posti in una veste pi\u00f9 specificamente religiosa. Quella che invece sorger\u00e0 in ambito greco-ionico, e specificamente a Mileto nel VII secolo a.C., \u00e8 una filosofia laica, volta ad approfondire razionalmente le esperienze della conoscenza sensibile e a sostituire all'interpretazione mitica dei fenomeni naturali un'analisi attenta ai dati dell'esperienza.\nGli orientalisti affermano che la filosofia abbia avuto origini in Oriente circa nel 1300 a.C. e che la stessa filosofia greca derivi dall'antico pensiero sviluppatosi in Asia. A supporto di questa tesi si porta la prova degli intensi rapporti commerciali tra i greci e le popolazioni orientali. Poich\u00e9 la matematica nelle sue prime acquisizioni \u00e8 nata in India, si descrive come verosimile l'ispirazione orientale della dottrina pitagorica, mentre sembra meno probabile un contatto con l'Oriente della scuola di Mileto.\nTalete, in particolare, avrebbe tratto piuttosto dalla cultura egizia nozioni di tipo cosmologico. L'Egitto, infatti, all'epoca esprimeva un contesto assai pi\u00f9 progredito della Grecia sul piano tecnologico, con importanti acquisizioni nel campo della geometria e dell'astronomia, ma non solo; basti pensare che nel XII secolo a.C. gli egizi distinguevano gi\u00e0 la medicina dalla magia usando il metodo diagnostico. Gli egizi, come anche i babilonesi, facevano progressi in campo matematico mentre i Caldei gi\u00e0 nel 2000 a.C., erano in possesso di documenti di studio sui corpi celesti.\nMa le motivazioni degli orientalisti vanno oltre le prove sui contatti commerciali dell'Oriente con i greci e sui progressi culturali e scientifici orientali, poich\u00e9 essi sostengono che la riflessione speculativa, e quindi la filosofia, era gi\u00e0 presente in India nella religione brahmanica e poi nel buddhismo, nel confucianesimo e nel taoismo.\nTuttavia, pur accettando che la filosofia greca abbia ricevuto apporti tematici provenienti dalle culture orientali, l'approccio razionale e analitico era scarsamente utilizzato in Oriente, mentre sar\u00e0 alla base di quello greco, e la maggior parte degli storici della filosofia oggi afferma l'autonomia e l'originalit\u00e0 della filosofia greca nata a Mileto, colonia greca dell'Asia minore, nel VI secolo a.C. sostenendo:\nDall'unit\u00e0 di oriente ed occidente alla diversit\u00e0.\nSecondo il filosofo Karl Jaspers gli uomini ancora oggi sono debitori di ci\u00f2 che avvenne nel periodo assiale compreso tra l'800 a.C. e il 200 a.C. in cui l'intera umanit\u00e0, in India, Cina, Palestina, Iran e Grecia, avvia una rottura epocale in cui si dissolvono le civilt\u00e0 precedenti frutto di uno sviluppo storico monofiletico a favore di uno sviluppo policentrico caratterizzato da cerchie culturali separate.\nLe colonie ioniche.\nIntorno al 1200 a.C. mercanti-marinai dalla penisola ellenica vanno verso Oriente, fondando colonie nella Ionia.\nIn un secondo tempo, dall'VIII secolo a.C. in poi, \u00e8 da qui che (sotto la pressione persiana) avviene l'inverso con un ritorno verso la madrepatria; ci\u00f2 determina un rimescolamento di culture estremamente favorevole per l'evoluzione della filosofia.\nNei secoli VII e VI a.C. la Grecia si \u00e8 ormai trasformata da paese agricolo in artigiano e commerciale. Una nuova classe di mercanti basa la sua fortuna lontano dalle \"poleis\" d'origine, nelle colonie della Ionia (Asia Minore), come Mileto, Efeso, Clazomene, Samo, ecc.\n\u00c8 sulle coste della Ionia, e in particolare a Mileto, che l'evoluzione della societ\u00e0, i frequenti contatti mercantili con gli altri popoli del Mediterraneo, del mondo iranico e forse anche di quello indiano, portano un nuovo bisogno di conoscere.\nAl di fuori del mito il tentativo di fornire spiegazioni razionali ai fenomeni naturali, volto a soddisfare ad esempio le necessit\u00e0 della navigazione, trova nuovi sviluppi e pu\u00f2 nascere un pensiero filosofico laico.\nQuesta interpretazione \"scientifica\" della natura, che d\u00e0 un nuovo senso ai racconti mitologici, non viene ostacolata dal credo religioso, poich\u00e9 la religione greca era naturalistica, legata all'immanenza e all'antropomorfizzazione del divino.\n\u00c8 nelle libere colonie ioniche che nasce quindi la prima struttura della polis democratica greca che assieme con la filosofia, dopo la conquista persiana delle colonie, si trasferir\u00e0, dopo aver sopraffatto il vecchio regime aristocratico conservatore, nella madrepatria, facendo di Atene la capitale della filosofia e della libert\u00e0 greca.\nPensiero mitico e pensiero filosofico.\nA proposito dei rapporti tra la filosofia e il mito si possono sinteticamente indicare tre tesi sostenute dagli storici della filosofia:\nUna teoria vicina a questa concezione \u00e8 nell'opera pi\u00f9 conosciuta del filosofo francese Jean-Pierre Vernant: \"Les Origines de la pens\u00e9e grecque\" (Le origini del pensiero greco) pubblicata nel 1962 dove viene presentata una nuova interpretazione della storia greca avvalendosi degli studi antropologici di Georges Dum\u00e9zil, Claude L\u00e9vi-Strauss e Ignace Meyerson.\nL'autore cerca di trovare le cause del passaggio dal pensiero mitologico greco a quello razionale filosofico. Secondo Vernant il motivo di questo cambiamento va ricercato nel mito stesso oltrech\u00e9 nella stessa storia sociale, giuridica, politica ed economica dei greci. Il cammino verso la ragione, sostiene Vernant, porter\u00e0 nello stesso tempo alla nascita della democrazia greca.\nLa filosofia nella Grecia classica.\nI primi \"filosofi\". I presocratici.\nI pi\u00f9 antichi pensatori della storia della filosofia non ebbero consapevolezza di essere \"filosofi\": sia Diogene Laerzio che Cicerone indicano Pitagora come il primo a definirsi \"filosofo\".\nLo stesso Pitagora viene tradizionalmente indicato come l'autore dell'allegoria della filosofia come un mercato: la vita \u00e8 come una grande fiera dove si recano quelli che vogliono fare affari, quelli che vi vanno per divertimento ed infine, i \"migliori\", i filosofi, i quali non hanno altro scopo che osservare la varia umanit\u00e0. Questo secondo quanto Diogene Laerzio riprende da Eraclide Pontico, un discepolo di Platone: il che indicherebbe che questo fosse il significato in uso nella filosofia platonica.\nIn un frammento di Eraclito, riferito da Clemente Alessandrino, compare il termine \"filosofia\" e si dice che \"\u00e8 necessario che gli uomini filosofi siano indagatori di molte cose\".\nSembrerebbe che Eraclito volesse identificare la filosofia con la \"polimanthia\", il sapere molte cose, ma questa interpretazione \u00e8 esclusa da altri frammenti dove lo stesso filosofo afferma che questa \"non insegna l'intelligenza\" ma piuttosto che compito del filosofo \u00e8 quello di fare molte esperienze e da queste arrivare al principio primo unitario, che Eraclito chiama \"Logos\" (ragione, discorso).\nInizia quindi a delinearsi con Eraclito il significato di filosofia come conoscenza dei principi primi: scienza universale che tratta l'essere in generale e che quindi \u00e8 alla base e fondamento di tutte le forme di conoscenza che si occupano del particolare.\nLa scuola di Mileto e l'arch\u00e8.\nCon la scuola milesia di Talete, Anassimandro e Anassimene, il pensiero per la prima volta inizia ad emanciparsi dalla commistione con il mito e le tradizioni culturali poetiche per ricercare spiegazioni razionali ai fenomeni naturali e alle questioni cosmologiche abbandonando la cosmogonia.\nLa filosofia greca nasce quindi con interessi \"scientifici\" soprattutto per le necessit\u00e0 connesse alla navigazione e al commercio. Mileto infatti, sorta sulle coste della odierna Turchia, era il naturale punto d'incontro di frequenti scambi commerciali con la Grecia, l'Impero persiano e l'Egitto.\nL'interpretazione mitica dei fenomeni naturali non soddisfa pi\u00f9 e non serve: si cerca una causa che renda pi\u00f9 comprensibile la natura. I primi filosofi, pur naturalisti, non per questo si possono definire come materialisti: essi conservano uno spirito religioso che non contrasta con la religione greca che, del resto, priva com'era dell'autorit\u00e0 di testi sacri e di dogmi, permetteva una certa libert\u00e0 di pensiero.\nSi impone quindi il problema dell'identificazione dell'arch\u00e8, l'elemento costitutivo e animatore della realt\u00e0, indagato nello stesso periodo anche da Pitagora ed Eraclito.\nEssi pensarono che, pur essendo apparentemente diversi, i fenomeni naturali avessero un fondamento comune. Si trova nelle loro teorie la ricerca di una costante che metta ordine nella molteplicit\u00e0 caotica dei fenomeni. Se quindi, si riuscir\u00e0 a identificare la causa prima di tutti questi fenomeni si otterr\u00e0 una chiave universale per spiegare la formazione e il divenire di tutto il cosmo.\nPerci\u00f2 i primi filosofi presocratici ricercheranno quest'elemento primordiale da cui tutto si \u00e8 generato e a cui tutto ritorna: l'arch\u00e8, ci\u00f2 che successivamente verr\u00e0 definito sostanza, termine che racchiuder\u00e0 una pluralit\u00e0 di significati, ovvero ci\u00f2 che:\nInteressante notare come dalla iniziale speculazione sulla natura, ancora legata ad elementi fisici con Talete, il discorso filosofico si faccia pi\u00f9 astratto gi\u00e0 con Anassimandro, capace di concepire come principio ci\u00f2 che non \u00e8 materiale, l'indefinito, sino a giungere con la scuola pitagorica ad una visione matematica della natura, primo vero anello di congiunzione fra la filosofia e le scienze applicate.\nL'ontologia: il monismo parmenideo e il pluralismo ionico.\nUn altro percorso invece condurr\u00e0 la filosofia, con Parmenide e la scuola eleatica, alle prime speculazioni ontologiche; l'ontologia monistica, che nasce con Senofane di Colofone, trova infatti ad Elea, nell'ambito della Magna Grecia occidentale, i suoi principali sviluppi; in questi pensatori \u00e8 prevalente la percezione di un conflitto irriducibile tra la logica che governa la dimensione intellettuale e il contraddittorio divenire dei fenomeni testimoniato dai sensi. Tale contrasto verr\u00e0 variamente risolto dai successivi filosofi del VI-V secolo a.C. (fisici pluralisti) e rimarr\u00e0 centrale in tutta la storia del pensiero occidentale, dalla Scolastica ad Heidegger nel Novecento.\nIn opposizione al monismo eleatico, Anassagora (di Clazomene) e Leucippo (di Mileto) sostituivano la teoria parmenidea di un Essere unico e immutabile con una concezione pluralistica della \"physis\". Questa tesi si origin\u00f2 in ambito ionico e fu sviluppata da Anassagora e Leucippo in due modi differenti: il primo indicava come principi fondamentali i \"semi\" (che Aristotele ribattezzer\u00e0 \"omeomer\u00ece\"), il secondo era invece assertore di una teoria atomistica.\nL'espressione di tale pluralismo che risulter\u00e0 pi\u00f9 ricca di sviluppi sar\u00e0 l'atomismo leucippeo, che trover\u00e0 in Democrito un valido continuatore. Pi\u00f9 tardi, nel IV secolo a.C., Epicuro riformuler\u00e0 questa tradizione, negandone il rigido determinismo introdotto da Democrito.\nPer quanto il monismo determinista risulter\u00e0 prevalente e gli epigoni di Parmenide (tra essi Platone) vincenti dal IV secolo a.C. in poi, nel V secolo il dibattito risult\u00f2 assai fecondo per il pensiero greco. In ogni caso Aristotele, per quanto sostanzialmente monista, fu molto attento all'ontologia pluralistica, confrontandosi con essa a pi\u00f9 riprese sia nella \"Fisica\" che nella \"Metafisica\" (la filosofia \"prima\").\nLa Sofistica: filosofia come nuova educazione.\nAccanto a questo primo iniziale configurarsi della filosofia come conoscenza universale compare nella storia della filosofia un'applicazione pi\u00f9 pragmatica del filosofare: \u00e8 quella dei sofisti che non tramandano definizioni della filosofia, ma chiamano filosofia una particolare forma di educazione, dietro compenso, per i giovani che vogliano intraprendere una carriera politica.\nI sofisti compaiono nel periodo compreso fra il culmine della civilt\u00e0 ateniese e i primi sintomi della decadenza dovuta a tensioni individualistiche ed egoistiche gi\u00e0 evidenti nell'et\u00e0 di Pericle. Allo scoppio della guerra del Peloponneso e alla morte di Pericle, entrano in crisi il senso di supremazia culturale ed economica a cui si sostituisce la percezione della precariet\u00e0 dell'esistenza, cui i sofisti rispondono esibendo le capacit\u00e0 retoriche dell'individuo, educato con una nuova \"techn\u00e8\" (tecnica) oratoria.\nEssi insegnano in particolare l'\"arte della parola\", un'educazione retorica e letteraria che riporta la filosofia al suo primo significato di paideia ma con diversi contenuti rispetto a quella antica, basata sulla poesia e sul mito, attraverso i quali si realizzava l'aristocratico ideale della kalokagathia ossia l'unione del \"bello e del buono\".\nI sofisti non mettono in dubbio l'autorit\u00e0 dello Stato ma evidenziano attraverso un'analisi storica, l'origine umana delle leggi che lo regolano e il ruolo determinante di chi \u00e8 capace di influenzarne la formazione attraverso l'abilit\u00e0 nell'usare il linguaggio, non tanto per persuadere, quanto per far prevalere sull'interlocutore il proprio punto di vista con il suo eloquio.\nSocrate: filosofia come educazione al \"non sapere\".\nParadossale fondamento del pensiero socratico, ostile a quello dei sofisti, \u00e8 l'ignoranza, elevato a movente fondamentale del desiderio di conoscere. La figura del filosofo secondo Socrate \u00e8 completamente opposta a quella del saccente, ovvero del sofista.\nEgli diceva di ritenersi il pi\u00f9 saggio degli uomini, proprio in quanto cosciente del proprio non sapere. Il senso della sua filosofia \u00e8 quello di essere essenzialmente \"ricerca\" che caratterizza quella \"dotta ignoranza\" che permette di sviluppare lo spirito critico nei confronti di coloro che presumono di sapere in modo definitivo e invece non sanno rendere conto di quello che dicono.\nLa peculiarit\u00e0 di Socrate consiste infatti nel metodo di indagine filosofica basato sulla maieutica, ovvero sulla capacit\u00e0, attraverso un dialogo serrato fra il filosofo e coloro che lo ascoltano, di discernere la conoscenza vera dalla mera opinione soggettiva.\nPlatone: la riflessione sulla giustizia.\nLa filosofia platonica origina dalla riflessione sulla politica conseguente alla vicenda socratica. Secondo quanto scrive Alexandre Koyr\u00e9:\nOccorre tuttavia distinguere la \"riflessione sulla politica\" dalla \"attivit\u00e0 politica\". Non \u00e8 certo in quest'ultima accezione che dobbiamo intendere la centralit\u00e0 della politica nel pensiero di Platone.\nCome egli scrisse, in tarda et\u00e0, nella Lettera VII proprio la rinuncia alla politica attiva segna la scelta per la filosofia, intesa per\u00f2 come impegno \"civile\". Tuttavia i filosofi che vorrebbero dedicarsi alla meditazione devono invece essere costretti all'arte del governo, in quanto, proprio perch\u00e9 disinteressati, essi sono i pi\u00f9 affidabili come politici. La riflessione sulla politica diventa, in altre parole, riflessione sul concetto di giustizia e dalla riflessione su questo concetto sorge un'idea di filosofia intesa come processo di crescita dell'uomo come membro della \"polis\".\nFin dalle prime fasi di questa riflessione, appare chiaro che per il filosofo ateniese risolvere il problema della giustizia significa affrontare il problema della conoscenza. Da qui la necessit\u00e0 di intendere la genesi del \"mondo delle idee\" inteso come depositario della verit\u00e0 contrapposto al \"mondo delle cose\", mere \"copie\" delle idee, come frutto di un impegno \"politico\" pi\u00f9 complessivo e profondo. La vera educazione che assegnerebbe ai filosofi il diritto-dovere di governare non \u00e8 per\u00f2 quella dei sofisti, ma quella descritta nel settimo libro della \"Repubblica\" dove, attraverso il \"mito della caverna\", Platone delinea una formazione culturale che porti alla visione del mondo intelligibile, appresa la quale spetter\u00e0 ai filosofi la funzione politica, ma non in quanto addestrati all'uso della parola, bens\u00ec perch\u00e9 essi sono depositari di quella luce della verit\u00e0 a cui sono giunti liberandosi dalle catene dell'ignoranza. La loro formazione culturale quindi sopravanza quella dei non filosofi, in quanto essi saranno educati non solo nella ginnastica, nella musica e nelle arti ma anche nelle scienze esatte come la matematica e la geometria, che permettano loro di arrivare alla concezione intellettuale delle idee perfette ed immutabili. Tramite la dialettica, l'ascesa dalle forme sensibili all'intelligibile, \"si tratta di ribaltare un'anima da un giorno che \u00e8 come una notte, a un vero giorno, il che corrisponde all'ascesa all'essere; in una parola, all'autentica filosofia.\"\nI molti significati platonici della filosofia.\nCon Platone il termine filosofia ha raggiunto una tale vastit\u00e0 di significati che, secondo una celebre massima, in seguito la storia del pensiero non avrebbe fatto altro che svilupparne gli esiti. Essa assume cio\u00e8 il senso di:\nQuesta classificazione della filosofia nei suoi vari significati condizioner\u00e0 tutta la tradizione filosofica occidentale, almeno fino alle riflessioni filosofiche di Locke e Kant e alla filosofia contemporanea, che metter\u00e0 in discussione i presupposti e la possibilit\u00e0 stessa della filosofia.\nA differenza di altri (come Aristotele), Platone non \u00e8 un pensatore sistematico. I vari significati della filosofia sopra indicati appaiono e scompaiono in relazione alle fasi successive del suo pensiero. Si deve inoltre tenere presente che il senso della filosofia e quello dei suoi oggetti deve, per Platone, essere inseribile in un quadro cosmologico generale perfetto ed armonico, su base matematico-geometrica. Per quanto egli ammetta il divenire come una forma incipiente di \"essere\" (a differenza di Parmenide, che lo vedeva come non-essere), esso, in quanto imperfetto e passibile di disordine, esiste soltanto come evento variabile e mutevole che precede l'avvento della perfezione e dell'ordine di un \"essere\" che \u00e8 anche \"verit\u00e0\".\nCon queste premesse, la realt\u00e0 platonica \u00e8 totalmente avulsa dalla realt\u00e0 concreta dell'uomo comune. Il primato dell'idealit\u00e0 non \u00e8 quindi solo gnoseologico, ma ontologico. Uno dei pi\u00f9 importanti dialoghi della maturit\u00e0, il \"Timeo\", \u00e8 molto significativo a questo proposito e, non a caso, \u00e8 stato il testo base per tutta la cosmologia mistica medioevale. \u00c8 un inno alla perfezione \"geometrica\" di un cosmo che non \u00e8 solo ideale ma del tutto reale, dove \u00e8 riecheggiato Pitagora e la sua visione del mondo basata sui numeri. L'ontologia platonica riguarda quindi un Essere generale (governato dall'anima del mondo), che ha il suo fondamento nell'elemento etico (il bene), in quello estetico (la bellezza) e in quello gnoseologico (la verit\u00e0). Sono infatti essi che si coniugano come fondanti, lo qualificano e lo definiscono. La \"materia\" (la fisicit\u00e0) \u00e8 quindi elemento del tutto irrilevante per Platone, in quanto, non possedendo \"verit\u00e0\" non pu\u00f2 essere posto come oggetto della vera filosofia.\nAristotele lo Stagirita.\nGli anni che separano Platone da Aristotele sono relativamente pochi, eppure il tempo di crisi in cui si trova a vivere Aristotele \u00e8 gi\u00e0 profondamente diverso da quello del suo maestro. Nella met\u00e0 del IV secolo a.C. la decadenza della libert\u00e0 nella \"polis\" \u00e8 ormai irreversibile di fronte alla potenza macedone. Il cittadino greco non \u00e8 pi\u00f9 direttamente coinvolto nelle faccende del governo ed ormai \u00e8 \"inglobato\" in un pi\u00f9 vasto organismo statale, del quale altri reggono le fila e quindi perde quella passione per la politica che aveva costituito la molla per la filosofia platonica. Da qui l'emergere per altri interessi conoscitivi ed etici che saranno caratteristici dell'et\u00e0 ellenistica.\nFilosofia come libert\u00e0.\nPer Aristotele, la filosofia \u00e8 il pi\u00f9 grande dei beni, dal momento che ha per scopo se stessa, mentre le altre scienze hanno per fine qualcosa di diverso da s\u00e9. Aristotele introduce una nuova concezione del sapere rispetto a quella della tradizione, che collegava la sapienza all'agire e al produrre. Dedicarsi al sapere richiede la \"schol\u00e8\", l\"otium\" dei latini, un tempo assolutamente libero da ogni cura e preoccupazione per le necessit\u00e0 materiali dell'esistenza.\nPer Aristotele fare filosofia \u00e8 l'inclinazione della natura razionale di tutti gli uomini e che solo i filosofi realizzano a pieno, mettendo in atto un sapere che non serve a nulla ma che, proprio per questo, non dovr\u00e0 piegarsi a nessuna servit\u00f9: un sapere assolutamente libero.\nLa filosofia, quindi:\nFilosofia come storia della filosofia.\nLa ricerca filosofica \u00e8 difficile, perch\u00e9 deve affrontare la vastit\u00e0 del sapere, ma nello stesso tempo anche facile perch\u00e9 ognuno ha la capacit\u00e0 di cogliere qualcosa della verit\u00e0. Talora la difficolt\u00e0 della filosofia nasce dal fatto che non siamo in grado di cogliere proprio le cose pi\u00f9 evidenti, ma in fondo tutti possono contribuire alla ricerca della verit\u00e0 poich\u00e9 questa \u00e8 gi\u00e0 nella storia. La filosofia non crea la verit\u00e0 ma la porta alla luce; la verit\u00e0 infatti \u00e8 anche nelle opinioni comuni, nei filosofi del passato. Come in un certo senso dir\u00e0 Hegel la filosofia \u00e8 come la nottola che vola intorno al tempio di Minerva al tramonto, quando cio\u00e8 la luce della verit\u00e0 \u00e8 gi\u00e0 apparsa. Aristotele \u00e8 dunque il primo storico della filosofia che, interpretando le dottrine altrui alla luce della sua, tende a vedere nel pensiero dei filosofi passati dei tentativi di arrivare alla verit\u00e0 della sua dottrina, verit\u00e0 che tuttavia per Aristotele \u00e8 la stessa da sempre, mentre per Hegel sar\u00e0 da concepire come un sottoprodotto, via via cangiante, delle varie epoche storiche.\nFilosofia come scienza dell'ente in quanto ente (metafisica).\nMentre Platone guardava il mondo secondo un'ottica verticale e gerarchica ed anche Aristotele in un primo tempo pensa che l'oggetto della filosofia debba essere il divino e che quindi essa sia la scienza pi\u00f9 alta, nella maturit\u00e0, con le mutate condizioni culturali e politiche, lo Stagirita guarda il mondo secondo un'ottica orizzontale per cui tutte le scienze hanno pari dignit\u00e0. In questo modo Aristotele constata e giustifica la situazione culturale del IV secolo a.C., dove le scienze si rendono autonome dalla filosofia e si specializzano nel loro specifico settore della realt\u00e0.\nQuindi, secondo Aristotele, la filosofia si differenzia dagli altri saperi perch\u00e9, invece di considerare la varie facce della realt\u00e0 o dell'essere, studia l'essere e la realt\u00e0 in generale. Quindi, tutte le scienze che studiano una parte del reale dovranno ora presupporre la filosofia, che studia il reale in quanto tale. La filosofia diventa la scienza prima, l'anima unificatrice ed organizzatrice delle scienze particolari. La filosofia, come un'enciclopedia del sapere, non pu\u00f2 essere altro che scienza o sapere globale.\nAristotele non enuncia direttamente il significato del termine, ma \"sapere\" per lui vuol dire \"conoscenza dei principi primi e delle cause\". Quanto pi\u00f9 una cosa, infatti, \u00e8 realizzata nella sua natura, tanto pi\u00f9 essa \u00e8 causa dell'essere delle cose che di tale natura partecipano. Ad esempio, il fuoco non pu\u00f2 essere che la causa del calore delle cose calde, in quanto esso realizza al massimo la sua natura calda. Aristotele, cio\u00e8, stabilisce una connessione logica e reale tra verit\u00e0, causalit\u00e0 e essere.\nLa matematica sar\u00e0 dunque la scienza che studia gli enti nello spazio, mentre quella che studia gli enti che divengono \u00e8 la fisica (che comprende tutte le scienze naturali); quella che, infine, studia l'ente in quanto ente sar\u00e0 la \"filosofia prima\", la quale, quando si dedica allo studio dell'ente supremo, si definisce come teologia. La filosofia prima, che la tradizione filosofica chiamer\u00e0 metafisica, costituir\u00e0, come teoria generale della realt\u00e0, il nucleo centrale, almeno fino a John Locke, della filosofia.\nAristotele definir\u00e0 \"filosofie teoretiche\" la matematica, la fisica e la \"filosofia prima\", distinguendole in tal modo dalle \"filosofie pratiche\" (etica, politica) e da quelle poietiche (da \"poieo\", \"produco\"), che riguardano la poetica e le discipline tecniche. Nelle dottrine pratiche e poietiche rientra quella caratterizzazione della filosofia come saggezza che la \"filosofia prima\" come scienza escludeva dal suo ambito. Anzi, a differenza di Platone, Aristotele attribuisce dignit\u00e0 filosofica anche alle filosofie pratiche e poietiche, non potendo sempre avere il sapere i caratteri precisi e definitivi, ad esempio, della matematica.\nLa filosofia nell'et\u00e0 ellenistico-romana.\nNell'et\u00e0 ellenistica le citt\u00e0-stato greche perdono, dopo la conquista macedone, la loro libert\u00e0 ed assieme il loro primato politico, economico e culturale che passa a nuove grandi citt\u00e0 come Alessandria, Antiochia e Pergamo che diventano a loro volta centri di sviluppo e diffusione della civilt\u00e0 greca nelle vaste terre conquistate e portate alla grecit\u00e0 da Alessandro. L'ellenismo poi \u00abcon i suoi vasti ideali e aspirazioni di universalit\u00e0, apr\u00ec la via alle grandi affermazioni unitarie dell'Impero romano e del cristianesimo.\u00bb\nL'Ellenismo.\nSia per il Liceo sia per l'Accademia, dopo la morte dei loro capiscuola, il significato della filosofia tese a impoverirsi ma si arricch\u00ec la civilt\u00e0 greca che si diffuse nel mondo mediterraneo, eurasiatico e in Oriente, fondendosi con le culture locali.\nDall'unione della cultura greca con quelle dell'Asia Minore, l'Eurasia, l'Asia Centrale, la Siria, la Mesopotamia, l'Iran, l'Africa del Nord, l'India, nacque una civilt\u00e0 (323 a.C.-31 a.C.) - detta Ellenismo - che fu modello insuperato per quel che riguarda filosofia, religione, scienza ed arte.\nTale civilt\u00e0 si diffuse dall'Atlantico all'Indo, apportando un notevole impulso anche al diritto, alla politica ed all'economia, che troveranno la loro piena realizzazione nel mondo romano.\nLa civilt\u00e0 greca, da sempre legata a quella degli altri popoli mediterranei e del Medio Oriente, si rinnov\u00f2 al contatto diretto con le varie civilt\u00e0 (egiziana, mesopotamica, iranica e di molti altri popoli) che via via, soprattutto in seguito alle conquiste di Alessandro Magno, si ritrovarono pi\u00f9 vicine, stabilendo sempre pi\u00f9 intensi rapporti politici, economici e culturali con le citt\u00e0 di lingua greca.\nL'indagine filosofica s'incentra sull'etica.\nLa caratteristica fondamentale nelle filosofie ellenistiche \u00e8 la tendenza a costituire dottrine fortemente strutturate caratterizzate da un interesse primario per l'etica.\nNel clima di generale insicurezza e di una \"fuga nel privato\" che caratterizza questa et\u00e0 di sconvolgimenti politici, sociali e culturali, alla filosofia si chiedono sostanzialmente due cose: da un lato una visione unitaria e complessiva del mondo, dall'altro lato una specie di \"supplemento d'animo\", ossia una parola di saggezza e di serenit\u00e0 capace di guidare la vita quotidiana degli individui. Infatti conseguenza del ripiegamento verso l'intimit\u00e0 privata fu l'attenzione rivolta dagli intellettuali all'etica ed all'analisi interiore piuttosto che a un'indagine filosofica astratta.\nLe nuove filosofie si presentano come sistemi che riprendono la suddivisione della filosofia in etica, politica e dialettica introdotta nel IV secolo a.C. da Senocrate, secondo successore di Platone, che abbandona l'aspetto metafisico della dialettica platonica, intesa come ascensione al mondo intelligibile, e la riduce essenzialmente alla logica. La sua tripartizione \u00e8 quella in vigore anche presso le correnti di pensiero degli epicurei, degli stoici e degli scettici.\nAltrettanto avviene nel Liceo dopo la morte di Teofrasto: la \"filosofia prima\", da studio metafisico dell'atto puro, viene ora spostata sulla fisica nei suoi aspetti scientifici.\nEpicuro sostituisce alla dialettica la canonica, una dottrina che fornisce i canoni, i criteri fondamentali per arrivare, tramite i sensi, alla verit\u00e0, poich\u00e9 l'ascesa all'intelligibile, sostiene Epicuro, sarebbe una via che va all'infinito. D'altra parte Epicuro ritiene che la filosofia debba diventare lo strumento, il mezzo, teorico e pratico, per raggiungere la felicit\u00e0 liberandosi da ogni irrequieta passione.\nLa filosofia stoica \u00e8 focalizzata su problematiche di ordine etico: la filosofia \u00e8 come un frutteto, il cui muro di cinta \u00e8 la logica, gli alberi sono la fisica e i frutti, gli oggetti pi\u00f9 importanti, l'etica.\nRoma: la filosofia \u00e8 arte di vita.\nDal diretto contatto con il mondo greco, dopo la conquista romana del Mediterraneo, la filosofia latina, caratterizzata sin dalle origini dalla diffidenza per la speculazione pura, dalla predilezione per la vita pratica e dall'eclettismo e che trovava in Cicerone il suo rappresentante pi\u00f9 significativo, mira ad una compenetrazione del pensiero greco con la cultura romana, diviene \"arte di vita\", che viene sempre pi\u00f9 intesa, come gi\u00e0 diceva Platone, come \"esercizio di morte\", cio\u00e8 metodo di preparazione all'abbandono del mondo terreno per l'ascesa a quello intelligibile.\nLa crisi del mondo greco-romano e il sentire religioso nel tardo impero.\nLa cultura ellenistica che si inserisce nell'ultimo periodo del paganesimo s'innesta in un fenomeno di natura religiosa complesso di cui fa parte anche il cristianesimo: tramontati i valori tradizionali del mondo greco legati alla \"polis\", con l'espandersi dell'impero romano, si sviluppa, sia nella classe colta che nella gente comune, l'interesse per la religione,\nche \u00e8 ben presente nella cultura filosofica greca antica dove la \"teologia\" \u00e8 propria della fisica (nel significato greco antico del termine), della metafisica e della ontologia.\nGi\u00e0 la Fisica presocratica fu \"teologia\" in quanto il principio primo (\"arch\u00e9\") ingenerato (\"ag\u00e9netos\") ed eterno (\"a\u00ecdios\") ricercato dai primi indagatori della natura, era considerato come il \"Divino immortale\" e \"indistruttibile\". L'acqua, l'aria, il fuoco dei filosofi \"presocratici\" non corrispondono quindi agli elementi fisici della concezione moderna ma a veri e propri principi teologici. Allo stesso modo la \"Fisica\" greco-antica non ha nulla a che vedere con la Fisica moderna.\nIl collegamento tra religione e filosofia greche diviene indissolubile a partire da Platone.\nMa \u00abl'assenza di una religione organizzata centralisticamente, di un patrimonio di dogmi rivelati, di un'ortodossia tutelata da una classe sacerdotale [permise] una ricerca libera da pregiudizi, intorno a questioni importanti come l'origine del mondo e dell'uomo, altrove appannaggio delle gerarchie religiose.\u00bb\nUna delle peculiarit\u00e0 della \"religione\" dei romani \u00e8 che essa \u00e8 inscindibilmente legata alla sfera civile, familiare e socio-politica. Il culto verso gli dei era un dovere morale e civico ad un tempo, in quanto solamente la \"pietas\", vale a dire il rispetto per il sacro e l'adempimento dei riti, poteva assicurare la \"pax deorum\" per il bene della citt\u00e0, della famiglia e dell'individuo. Altre due caratteristiche salienti della religione romana possono essere individuate nel politeismo e nella relativa tolleranza verso altre realt\u00e0 religiose. La ricchezza del pantheon romano \u00e8 dovuta non solo al grande numero di divinit\u00e0, siano esse antropomorfe o concetti astratti, ma anche al fatto che alcune figure divine fossero moltiplicate in relazione alle funzioni loro attribuite.\nAmbedue le religioni erano dunque prive di un apparato di dottrine che invece, nell'ultimo periodo ellenistico, proviene dall'Oriente con uno specifico contenuto teologico che proclama la necessit\u00e0 di un rapporto personale tra il credente e la divinit\u00e0 e di una conversione ad una vita spirituale per la quale non basta pi\u00f9 la filosofia. Nascono esigenze di certezze assolute e di salvezza trascendente che la filosofia non era stata in grado di assicurare.\nLa filosofia greca riverbera anche nella cultura religiosa ebraica, ad esempio la filosofia mosaica di Filone d'Alessandria testimonia l'espansione della cultura greca nell'ebraismo ellenizzato.\nNel III secolo a.C. si ebbero le prime manifestazioni del neopitagorismo, che presero lo spunto da alcune sentenze attribuite a Pitagora, nonch\u00e9 dagli scritti di antichi pitagorici come Archita di Taranto, Timeo di Locri e Ocello Lucano. Figure importanti del neopitagorismo furono Nicomaco di Gerasa, Numenio di Apamea e soprattutto Apollonio di Tiana, in cui gli aspetti filosofici si fondono con quelli religiosi. Il neopitagorismo sbarc\u00f2 a Roma nel I secolo d.C. ed ebbe come cultori Publio Nigidio Figulo, il poeta Virgilio, Nicomaco di Gerasa (prima met\u00e0 del II secolo) e Moderato di Cadice, che con le sue \"Lezioni pitagoriche\" far\u00e0 confluire il pensiero filosofico verso il neoplatonismo. Infatti all'inizio del III secolo d.C. con Filostrato si esaurisce il neopitagorismo per far posto al neoplatonismo.\nDal II secolo d.C. incomincia la diffusione delle opere ermetiche. Con \"ermetismo\" si intende generalmente un complesso di dottrine mistico-religiose nel quale confluirono durante l'ellenismo teorie astrologiche di origine semita, elementi della filosofia di ispirazione platonica e pitagorica, credenze gnostiche e procedure magiche egizie.\nL'espressione pi\u00f9 alta di questo nuovo sentire filosofico religioso \u00e8 per\u00f2 il neoplatonismo che viene fatto iniziare con Plotino di Licopoli, che visse nella prima met\u00e0 del III secolo e studi\u00f2 ad Alessandria d'Egitto, dove fu allievo di Ammonio Sacca. Qui assimil\u00f2 i fermenti culturali sia della filosofia greca che della mistica orientale, egiziana e asiatica. Per Plotino la parte migliore, \"la parte eccellente\" del pensiero platonico \u00e8 quella dialettica platonica a cui ora si riduce l'intera filosofia, poich\u00e9 la dialettica investe di s\u00e9, riprendendo la tripartizione di Senocrate, anche l'etica e la fisica.\nLa filosofia medievale cristiana: fede e ragione.\nL'esercizio della filosofia ha sempre richiesto la libert\u00e0 di pensiero, e ci\u00f2 paradossalmente ha fatto s\u00ec che le pi\u00f9 durature e genuine tradizioni del pensiero filosofico siano sorte soltanto laddove si riconosceva il carattere \"necessario\" della verit\u00e0, contrapposto a quello arbitrario dell'opinione: una verit\u00e0 dotata di un'aura di sacralit\u00e0.\nFacendo proprie le categorie filosofiche degli antichi greci, il Cristianesimo ha quindi elaborato una concezione della filosofia che non pretendesse di sostituirsi arbitrariamente alla verit\u00e0, ma che piuttosto fungesse da avvio nei suoi confronti e la difendesse dai tentativi di negarla da parte dello scetticismo e del relativismo: da qui l'espressione di filosofia come \"ancilla fidei\", cio\u00e8 servitrice nei confronti di quella fede che per un cristiano \u00e8 la manifestazione pi\u00f9 immediata della verit\u00e0.\nQuesta concezione della filosofia convive nel Cristianesimo con la convinzione che l'uomo \u00e8 essenzialmente libero di fronte alla verit\u00e0, cio\u00e8 ha la possibilit\u00e0 di accoglierla o rigettarla.\nIl problema della relazione fra fede, dottrina religiosa e pensiero torna d'attualit\u00e0 con l'avvento del Cristianesimo; in una prima fase sulla scorta della predicazione di Paolo di Tarso si ritiene che i primi fedeli debbano salvaguardare la propria devozione, dall'incontro con la filosofia pagana ma nello stesso tempo invita i cristiani a dare fondamento razionale alla loro fede.\nSuccessivamente, la Patristica assume due indirizzi prevalenti, quello \"occidentale\", rappresentato da Ireneo e Tertulliano, che esalta il carattere volontaristico e non razionale della fede, e quello \"orientale\", rappresentato ad es. da Clemente Alessandrino o da Origene, i quali invece ritengono la filosofia una degna ancella della fede, nell'ottica di una razionalizzazione del pensiero cristiano.\nQuesta concezione, che culminer\u00e0 nel primo tentativo di sintesi fra ragione e fede operato da Agostino d'Ippona, permeer\u00e0 quindi tutto l'Alto Medioevo, almeno nell'Occidente cristianizzato.\nSolo con Tommaso d'Aquino si giunger\u00e0 a una pi\u00f9 piena conciliazione fra fede e ragione, nell'ottica per\u00f2 di una filosofia concepita come \"praeambulum fidei\", cio\u00e8 avvio introduttivo alla fede, non nel senso che la filosofia possa servire a rafforzare o a dedurre razionalmente le verit\u00e0 della dottrina cristiana, quanto semmai a difenderle dalle critiche nei suoi confronti, da eresie e nemici, obiettivo primario degli scolastici.\nLa filosofia, intesa dalla Scolastica come \"ancilla theologiae\" \u00e8 quindi una via indiretta, da utilizzare ad esempio per svelare il profetico contenuto cristiano delle antiche filosofie greche (come Platone che diviene profeta dell'avvento del Cristianesimo) o va adoperata per introdurre, con gli strumenti filosofici dei grandi pensatori del passato, alla dottrina cristiana.\nL'esercizio della ragione che si ha con la filosofia \u00e8 quello tipico della teologia negativa, che consente di arrivare a conoscere il \"quia est\" di Dio (\u00abil fatto che Egli \u00e8\u00bb) ma non il \"quid est\" (\u00abche cosa \u00e8\u00bb), per apprendere il quale \u00e8 necessaria la fede: \u00abdi Dio noi non possiamo sapere che cosa \u00e8, ma piuttosto che cosa non \u00e8\u00bb. La filosofia pertanto non \u00e8 un sapere fine a s\u00e9 stesso, ma tanto pi\u00f9 ha valore quanto pi\u00f9 rimanda all'altro da s\u00e9, negandosi e superandosi come coscienza critica di una verit\u00e0 che la trascende. Allegoria della ragione \u00e8 ad esempio Virgilio nella \"Divina Commedia\", che accompagna il pellegrino per buona parte del percorso, ma \u00e8 consapevole di essere una guida incompleta, che deve cedere il passo alla fede (Beatrice) nel tratto conclusivo che conduce a Dio.\nOckham: la filosofia si separa dalla teologia.\nPur essendo prevalsa, per un lungo periodo del Medioevo, la concezione che vede la filosofia come sostegno e supporto razionale delle credenze religiose, con Guglielmo di Ockham nella tarda Scolastica, inizi\u00f2 ad affermarsi una visione del pensiero come attivit\u00e0 del tutto autonoma; egli sostenne infatti che \u00abgli articoli di fede appaiono falsi ai sapienti, cio\u00e8 a quelli che si affidano alla ragione naturale\u00bb, contestando il fideismo acritico che si era avuto a partire da Tertulliano.\nCon Ockham viene in evidenza un problema gi\u00e0 sollevato da Averro\u00e8, che assegnava alla filosofia il riflettere e lo speculare e alla religione l'amore per Dio e l'agire di conseguenza. La duplicit\u00e0 nasceva dal fatto, noto da tempo, che i frutti del ragionamento spesso non coincidono con quelli della credenza. Questa posizione di Averro\u00e8 veniva battezzata dagli Scolastici \"doppia verit\u00e0\" e tale espressione si affermer\u00e0 per indicare ogni discrasia emergente tra fede e ragione.\nIl dibattito sull'armonia di ragione e fede, il problema medioevale dell\"intellectus fidei\" proseguir\u00e0 ancora ma ci\u00f2 che conviene notare \u00e8 che la filosofia, messa di fronte al rapporto con la religione, comincia a rivendicare a delineare una sua propria autonomia.\nVa ricordato che gi\u00e0 prima di Ockham ci\u00f2 veniva ribadito in ambito cristiano da Duns Scoto (1265-1308), che in \"Opus Oxoniense\" aveva riproposto in termini positivi la posizione del musulmano Averro\u00e8.\nLa filosofia nell'et\u00e0 dell'umanesimo e del Rinascimento.\nNasce convenzionalmente in questa et\u00e0 la filosofia moderna che si fa iniziare con l'Umanesimo (secolo XV circa) e la sua rivalutazione dell'uomo e della sua esperienza eminentemente terrena, e terminare con la figura di Immanuel Kant (1724 - 1804), il pensatore che aprir\u00e0 la strada all'idealismo romantico.\nIn particolare il parallelismo medievale di ragione e fede diviene nuovamente problematico con l'emergere della scienza moderna nel Rinascimento; la ricerca filosofica infatti dimostra sempre maggiori difficolt\u00e0 a conciliarsi con le restrizioni della dottrina religiosa, man mano che i risultati dell'indagine razionale contrastano con i dogmi e le verit\u00e0 della Rivelazione mettendo in crisi il Principio di autorit\u00e0 con cui venivano risolti questi contrasti.\nAlcuni dei grandi protagonisti di quest'epoca si scontrano con la Chiesa Cattolica: Bernardino Telesio, Tommaso Campanella perseguitato dall'Inquisizione, Giordano Bruno condannato al rogo, e Galileo Galilei, che pur animato da una sua sincera fede religiosa, \u00e8 costretto ad abiurare le sue scoperte e quanto aveva dedotto da esse.\nA questa conflittualit\u00e0 porr\u00e0 termine, in un certo senso, l'illuminismo, in particolare attraverso la figura di Kant, che delimiter\u00e0 in modo netto il campo della ragione, liberandola da tutti gli errori che ne contaminerebbero la purezza e l'autonomia.\nLa nuova concezione della natura.\nLa stessa definizione dell'ambito della filosofia, la sua autonomia, sar\u00e0 da specificare nell'et\u00e0 moderna nei confronti della scienza sperimentale e matematica della natura. Cambia nell'umanesimo la visione dell'uomo non pi\u00f9 legato alla divinit\u00e0: l'uomo viene considerato nel suo aspetto concreto e nel suo legame con la natura, che lo porta a sperimentare e conoscere con i sensi prima e piuttosto che attraverso le astrazioni della logica, con lo scopo di volgere la natura stessa ai propri fini.\n\u00abL'uomo sembr\u00f2 meritare un'attenzione che la cultura precedente non gli aveva accordato, e soprattutto acquist\u00f2 nuovo significato il suo operare nel mondo, e la sua attiva capacit\u00e0 di trasformarlo.\u00bb\nUna scarsa considerazione della natura aveva caratterizzato il pensiero neoplatonico fino all'et\u00e0 moderna; durante il predominio della filosofia cristiana, dove si distingue nettamente il creatore dal creato, il naturalismo era stato messo completamente da parte. Anzi le dottrine naturalistiche, fatte risalire alla versione meccanicistica dell'epicureismo, venivano considerate empie, in quanto negatrici dei dogmi cristiani dell'esistenza di Dio, dell'immortalit\u00e0 dell'anima, di tutto quello che si riferiva al soprannaturale.\nIl naturalismo torna prepotentemente nell'et\u00e0 rinascimentale, \u00abl'uomo apparve come il centro focale della natura, come un essere intermedio capace di forgiarsi secondo il suo volere, e di plasmare cos\u00ec la propria vita e lo stesso mondo circostante a propria immagine.\u00bb\nSi riprende in un certo modo l'antica visione panteistico vitalistica o materialistica-meccanicistica degli antichi. Alla prima concezione della natura appartengono Telesio, Bruno e Campanella con la loro visione di un Dio che s'identifica nella natura stessa, che vive nella stessa perfezione dei fenomeni naturali, mentre la interpretazione materialistica la si ritrova in tutte quelle filosofie rinascimentali caratterizzate da una ripresa dello stoicismo. La dottrina di Giordano Bruno \u00e8 la sintesi, intrisa di magia, di queste due tendenze: egli concepir\u00e0 la \"natura naturans\" e quindi Dio come \"mens insita omnibus\" che come il \"pneuma\" degli stoici d\u00e0 vita a tutto l'infinito universo.\nOra la natura dove l'uomo agisce non \u00e8 pi\u00f9 corrotta dal peccato e quindi l'uomo pu\u00f2 ben operare nel mondo e pu\u00f2 trasformarlo con la sua volont\u00e0. Questi uomini nuovi non sono atei ma hanno una nuova religiosit\u00e0. L'uomo del Medioevo sta con i piedi sulla terra ma guarda al cielo: la filosofia medioevale era impostata su una dimensione verticale dell'uomo, nel pensiero moderno prevale la dimensione orizzontale, perch\u00e9 Dio \u00e8 nella natura stessa. L'ansia di perfezione che caratterizza l'opera di Leonardo da Vinci \u00e8 in fondo il tentativo di raggiungere Dio nella natura. Nasce l'esigenza di una nuova religiosit\u00e0 che metta in contatto diretto, senza nessuna mediazione, l'uomo con Dio. L'uomo solo, individuo, in rapporto a Dio, sar\u00e0 questo il fulcro della Riforma.\nLa perdita dell'unit\u00e0 medievale del sapere e la specializzazione delle scienze.\nIl sapere medievale era enciclopedico, armonioso, coordinato e orientato verso Dio inteso come culmine della verit\u00e0, quadro che tiene assieme i vari saperi. Ragione e fede procedevano assieme. Dopo Ockham filosofia e teologia sono autonome e anzi si contrastano. Nel Medioevo per quanto disordinata e approssimativa fosse la vita, il papato e l'impero costituivano dei punti di riferimento ben saldi, e per alcuni speranza d'ordine e di legalit\u00e0 universale (Dante).\nNella cultura umanistico-rinascimentale salta il quadro di riferimento religioso, la cornice che tiene assieme il mosaico del sapere. Si smarrisce il senso della stabilit\u00e0 culturale e politica. Le scienze diventano autonome e specialistiche, si perfezionano ma non comunicano pi\u00f9 tra loro, secondo quella che Panofsky ha definito \"decompartimentazione\" del sapere.\nTutto si risolve nel singolo, nell'individualit\u00e0 del Principe che tende a fare della propria esistenza un'opera unica e irripetibile.\nLa Politica, scienza naturale.\nIl pensiero rinascimentale estende il concetto di naturalit\u00e0, cos\u00ec come era accaduto con i sofisti, non solo alla considerazione della scienza naturale, ma anche a quell'ambiente naturale in cui vive l'uomo: lo Stato, e la scienza naturale che studia lo Stato \u00e8 la Politica.\nVera scienza naturale perch\u00e9 determinata da principi naturalistici e autonoma da tutte le altre scienze. Il \"pensiero politico\" di Machiavelli ora considerer\u00e0 suo oggetto di studio l'essere, le cose come stanno effettivamente e non pi\u00f9 il dover essere, le cose come dovrebbero essere o come si vorrebbe che fossero.\nUna concezione storica e naturalistica assieme della vita dell'uomo simile a quella delle vicende della natura: come in questa nulla cambia cos\u00ec avviene, nonostante le apparenti trasformazioni, anche per la storia dell'uomo.\nLa filosofia del Seicento.\nDi fronte alle acquisizioni scientifiche galileiane della verit\u00e0 oggettiva va in crisi quello che Galilei defin\u00ec \"il mondo di carta\".\nSecondo alcuni interpreti la filosofia della natura rinascimentale intrisa di magia o che riprendeva la ricerca della sostanza dell'antica filosofia greca sembrava non potesse reggere dinanzi al nuovo sapere scientifico; secondo altri, invece, fu proprio il rinnovato interesse per la magia, rimasto alquanto sopito durante il Medioevo, a causare lo sviluppo del sapere scientifico.\nVa quindi in crisi non solo l'antica fisica aristotelica ma la stessa metafisica che gi\u00e0 nel Medioevo serviva essenzialmente come strumento gi\u00e0 pronto per sostenere la conversione alla fede.\nIl metodo come strumento del filosofare risolutivo.\nGli uomini di cultura laica dell'et\u00e0 moderna rifiutano il linguaggio della metafisica medievale che a loro appariva farraginoso, astratto e formale. Cartesio infatti ora assegner\u00e0 alla filosofia un nuovo scopo, occorrer\u00e0 egli dice che: \u00abun uomo dabbene, che non ha l'obbligo di aver letto tutti i libri n\u00e9 di aver imparato con cura tutto ci\u00f2 che s'insegna nelle scuole\u00bb possa avere un sapere che gli consenta di affrontare e risolvere i problemi quotidiani dell'esistenza.\nEsigenza questa di una filosofia ordinata sistematicamente e utile all'uomo gi\u00e0 sentita da Bacone che distingue la filosofia naturale (le scienze sperimentali), la filosofia umana (logica, psicologia ed etica) e la filosofia civile (la politica). Alla base di tutte la \"filosofia prima\".\nIn questo nuovo significato del filosofare \"risolutivo\", che d\u00e0 soluzioni, Cartesio riprende il suo ambito tradizionale per il quale la filosofia \u00e8 come un \u00abalbero le cui radici sono la metafisica, il tronco la fisica, e i rami che se ne dipartono tutte le altre scienze\u00bb. Ritorna qui l'impostazione aristotelica della filosofia come scienza prima nel cui ambito acquistano senso e significato tutte le altre scienze particolari.\nLa vera novit\u00e0 di Cartesio nell'uso del filosofare sar\u00e0 il metodo - di cui anche Bacone aveva sentito l'esigenza come \"novum organum\", nuovo strumento del sapere cui per\u00f2 non era riuscito ad indicare le regole - applicato secondo un'impostazione geometrica e algebrica alla scomposizione e composizione dei problemi filosofici. L'uso del metodo per l'analisi e la soluzione di problemi metafisici, etici, cosmologici diverr\u00e0 prevalente nei filosofi seguenti come Spinoza e Leibniz.\nQuando Bacone, pur nella sua incapacit\u00e0 di capire l'importanza della matematica nella scienza e nel non considerare la prospettiva meccanicistica dei fenomeni naturali, sosteneva che il metodo dovesse consistere nella connessione di \"videre\" e \"cogitare\", nella collaborazione tra senso ed intelletto anticipava la grande scoperta del metodo sperimentale galileiano. Metodo che del resto \u00e8 figlio diretto del metodo cartesiano che delle sue regole, che nascono dalla matematica, indicava quella finale della \"enumerazione e revisione\", del controllo cio\u00e8 dell'analisi e della sintesi, che sar\u00e0 tradotta da Galilei in quella della verifica sperimentale della ipotesi.\nCartesio sosteneva l'origine della verit\u00e0 dal dubbio, ma questa, per Cartesio, rimane sempre di carattere metafisico pi\u00f9 che scientifico: da qui i travisamenti in fisica e astronomia che toccher\u00e0 a Newton correggere. Dal dubbio fonte di verit\u00e0 non rimaneva fuori neppure l'esistenza di Dio che per\u00f2, una volta dimostrata l'infallibilit\u00e0 del metodo, era semplice, seguendo le sue regole, dimostrarne l'esistenza riprendendo magari l'argomento ontologico rivalutato alla luce del \"cogito ergo sum\". Ma non \u00e8 fuori luogo anche ricordare che per Cartesio di tutto si poteva dubitare, ma non del divino nell'anima, quale \"res cogitans\" calata dall'alto nella materiale \"res extensa\".\nLa filosofia non si \u00e8 mai fondata sul metodo sperimentale proprio della scienza moderna, come del resto appare evidente anche nella filosofia antica e medievale (va tuttavia ricordato che il metodo scientifico \u00e8 un'acquisizione successiva a queste epoche). Quando Democrito ad esempio parlava degli atomi aggiungeva che questi \u00absi vedevano con gli occhi della mente\u00bb. Ma filosofi scienziati come Bacone e Newton o filosofi matematici come Cartesio e Leibniz sentirono l'esigenza di un metodo certo, che fondasse in modo indubitabile la loro conoscenza. I primi hanno proposto metodi basati sul metodo empirico, mentre i secondi hanno proposto metodi logici con forti valenze metafisiche. Gli uni e gli altri hanno poi distinto la loro speculazione filosofica dalle loro opere pi\u00f9 strettamente scientifiche o teologiche. Nel caso di Leibniz ad esempio la \"teodicea\" ha segnato profondamente anche la sua speculazione in ogni campo.\nL'Empirismo e l'insufficienza del metodo.\nLa corrente dell'empirismo sosterr\u00e0 che il confronto della filosofia con la scienza non dev'essere condotto sul piano del metodo, ma verificando che ogni forma di conoscenza possa sostenere il \"cimento\" dell'esperienza sensibile. Questo dev'essere il banco di prova delle verit\u00e0 filosofiche e quindi il nuovo significato della filosofia che con Locke si assumer\u00e0 il compito di critica del sapere definendo: \u00abl'origine, la certezza e l'estensione della conoscenza umana\u00bb.\nLocke \u00e8 convinto che l'insolubilit\u00e0 di alcuni problemi filosofici dipenda dalla mancata analisi preventiva della questione da risolvere: se questa, cio\u00e8 rientri o meno nell'ambito della ragione:\n\u00ab...essendosi cinque o sei amici riuniti a discutere...ben presto ci trovammo in un vicolo cieco...a me venne il sospetto...che prima di applicarci a ricerche di quel genere, fosse necessario esaminare le nostre facolt\u00e0 e vedere con quali oggetti il nostro intelletto fosse atto a trattare e con quali no\u00bb.\nDa questa critica propedeutica ne deriva che non esiste principio, nella morale come nella scienza, che possa ritenersi assolutamente valido tale da sfuggire ad ogni controllo successivo dell'esperienza.\nSia Bacone, per via empirica, che Cartesio, attraverso la pura ragione si erano posti lo stesso problema pensando di averlo risolto tramite l'adozione di un metodo le cui regole, se osservate, potevano portare a conoscenze assolute, a verit\u00e0 indiscutibili in ogni campo del sapere. Essi si rifacevano alla conoscenza verificata dalle conferme dell'esperienza ma poi consideravano fuori da questa la struttura razionale matematico-quantitativa della realt\u00e0, attribuendole un valore assoluto di verit\u00e0. Galilei affermava persino che l'intelletto umano, quando ragiona matematicamente, \u00e8 uguale a quello divino:\n\u00ab...quanto alla verit\u00e0 di che ci danno cognizione le dimostrazioni matematiche, ella \u00e8 l'istessa che conosce la sapienza divina [..]\u00bb\nQuesto potere assoluto della ragione, in cui credevano Cartesio e Galilei, per Locke non esiste. Quindi noi dobbiamo, per non girare a vuoto su argomenti inaccessibili alla ragione, prima ancora di stabilire le regole di un metodo conoscitivo, cercare di capire quali siano i limiti del nostro conoscere.\nLa filosofia nell'et\u00e0 dei lumi.\n\u00c8 Kant che definir\u00e0 chiaramente cosa deve intendersi per filosofia nel secolo dell'Illuminismo:\nFilosofia quindi come liberazione dalla superstizione e dall'ignoranza diffuse dalla Chiesa cattolica e dalla tirannia dei regimi assoluti.\nScriveva nel 1713 Anthony Collins nel \"Discourse of Freethinking\" (\"Discorso sul libero pensiero\"):\nNel \"Discorso preliminare dell'Enciclopedia\" di Jean d'Alembert si mette in rilievo come l'Illuminismo erediti in un certo senso la concezione dell'empirismo inglese della filosofia come sapere risultato dell'attivit\u00e0 della ragione per il bene della societ\u00e0. D'Alembert poi \u00e8 convinto che debba rientrare nella filosofia anche lo studio della logica e del linguaggio poich\u00e9 la filosofia non ha solo il compito di elaborare idee ma anche quello di comunicarle. Il \"philosophe\" illuminista, inteso come sinonimo di intellettuale, ha infatti il dovere di usare il sapere, la filosofia, ai fini della sua comunicazione sociale e della sua efficacia sociale. Il significato della filosofia \u00e8 quello di \"addolcire i costumi e istruire i governanti\".\nLa stessa visione della filosofia come educazione sociale si ritrova nell'Illuminismo tedesco: Christian Wolff definisce la filosofia come \"la scienza del possibile in quanto possibile\", evidenziando fin dal titolo della sua opera il fine educativo e politico.\nLa filosofia illuministica \u00e8 quasi totalmente allineata sulle posizioni di Bacone e di Newton riguardo al metodo ma riprende da Cartesio il valore della razionalit\u00e0, intesa per\u00f2, nello spirito di Locke, come programmaticamente finita. Il pensiero di Diderot, per certi aspetti, \u00e8 quello che meglio sintetizza l'indirizzo filosofico e scientifico in contrasto a quello metafisico e il suo \"Interpretazione della natura\" \u00e8 uno dei testi chiave del pensiero illuministico legato alla scienza.\nIl percorso che segue David Hume e in generale l'Illuminismo inglese \u00e8 quindi quello dell'empirismo lockeano; tale percorso tuttavia lo conduce a conclusioni scettiche, data l'inevitabile contingenza delle esperienze sensibili fondamenta di ogni pensiero.\nHume per\u00f2 ritiene anche, nei suoi scritti dove si occupa di etica, religione e politica, che la validit\u00e0 della filosofia non debba restringersi a verificarne il rigore e la precisione identificandola con la scienza, ma debba estendersi anche ad una nuova concezione della filosofia come sapere tendente al conseguimento del bene individuale e sociale.\nIl tentativo degli illuministi di una sistemazione razionale del sapere scientifico per migliorare le condizioni di vita e arrivare ad un'organizzazione politica pi\u00f9 razionale e giusta si basava per\u00f2 su un rapporto non ancora sufficientemente chiarito tra filosofia e scienza.\nQuesto il compito che si assume Kant. Matematica e filosofia sono per Kant \"arti razionali\" ma la filosofia si differenzia dalla matematica che procede per \"costruzione\" di concetti a priori, attraverso le intuizioni pure di spazio e tempo, concetti assolutamente certi perch\u00e9 indipendenti dall'esperienza ma che sono anche procacciatori di nuova conoscenza. Per questo che i giudizi che costituiscono la matematica sono \"sintetici a priori\". Quando ad esempio formulo l'espressione 7+5=12 non \u00e8 vero che analizzo i concetti di 7 e di 5 e ne estraggo il 12 come relazione tra idee; al contrario, 7+5 \u00e8 un materiale di lavoro base di una nuova conoscenza.\nLa filosofia, pi\u00f9 che un'estensione delle conoscenze, deve proporsi di analizzare le condizioni che rendono possibile la formazione di un sapere, magari non pi\u00f9 esteso ma pi\u00f9 solidamente fondato come pretendeva di possedere la metafisica\nNel criticismo trascendentale kantiano rientra quindi ancora la metafisica che ha perso per\u00f2 ogni pretesa di conoscenza assoluta riguardante la libert\u00e0, l'immortalit\u00e0, l'esistenza di Dio ma che ha acquistato come postulato della morale il suo reale valore di principio direttivo certo dell'azione morale.. \nSar\u00e0 poi Kant ad armonizzare il ragionamento di tipo matematico, quale quello del cartesianesimo, con quello di tipo sperimentale, che si ritrova nell'Illuminismo di tipo newtoniano. Da questo punto di vista Kant si riallaccia a Galilei che aveva proclamato l'accordo di matematica e \"sperimento\" quale condizione indispensabile al progresso della scienza. Galilei trov\u00f2 una tecnica che dimostrava operativamente la possibilit\u00e0 di tale accordo ma lasci\u00f2 ad altri il compito di giustificarlo filosoficamente. Ed \u00e8 questa giustificazione al centro della problematica filosofica della Critica della ragion pura di Kant.\nLa filosofia dell'Ottocento.\nL'Idealismo: la filosofia come totalit\u00e0.\nL'uso della scienza come razionalizzazione della societ\u00e0 umana per l'idealismo tedesco si attua con Hegel concependo tutto il corso della storia culminante nella filosofia. La filosofia, dice Hegel, \u00e8 la \u00abconsiderazione pensante degli oggetti\u00bb che invece di esaminare isolatamente gli oggetti della conoscenza con gli strumenti analitici dell'intelletto, come fanno le scienze naturali, li studia come momenti dialettici della realt\u00e0 totale. La verit\u00e0 \u00e8 nell'intero, nella totalit\u00e0 e la filosofia come sapere di questa totalit\u00e0 \u00e8 la meta finale dello Spirito che tramite essa diviene cosciente della sua identit\u00e0 con il tutto.\nL'eredit\u00e0 romantica dell'aspirazione all'infinito si ritrova nella filosofia idealistica di Fichte, Schelling ed Hegel con una nuova visione della realt\u00e0 che da fattuale diviene attuale. La filosofia, per Fichte, ci fa comprendere come la realt\u00e0 fattuale non si esaurisca dogmaticamente in s\u00e9 stessa, ma piuttosto \u00abrimanda all'atto che lo pone\u00bb. Questo atto originario, o Io puro, in quanto \u00e8 appunto attivit\u00e0, non pu\u00f2 essere mai oggettivato, cio\u00e8 ridotto a semplice oggetto di conoscenza filosofica: esso si esperisce progressivamente nella pratica, al di l\u00e0 della teoria. La filosofia \u00e8 quindi semmai il suo limite negativo: \u00abil vivere \u00e8 non-filosofare; e il filosofare \u00e8 non-vivere\u00bb.\nPer Hegel invece, che rovesci\u00f2 la prospettiva criticista, la filosofia esaurisce in s\u00e9 tutta la realt\u00e0, diventando fine a s\u00e9 stessa. Essa non rimanda pi\u00f9 a qualcos'altro, non apre al mondo o all'esperienza, ma la chiude. \u00abLa nottola di Minerva si alza in volo sul far della sera\u00bb, dice Hegel, nel senso che la filosofia, simboleggiata dalla civetta, consiste nel riflettere su quel che \u00e8 gi\u00e0 avvenuto, quando il soggetto sar\u00e0 confermato nella sua realt\u00e0 dall'oggetto e questo esister\u00e0 come tale perch\u00e9 c'\u00e8 un soggetto che lo considera e lo interpreta. Ogni filosofia \"a priori\" che voglia anticipare la realt\u00e0 o fungerle da avvio \u00e8 perci\u00f2 da lui giudicata astratta e irrazionale, perch\u00e9 non giustificata, e avrebbe valore soltanto nell'ottica della storia della filosofia come un momento di autoriflessione dello Spirito.\nIl Positivismo: la filosofia come unificazione del sapere.\nLo sviluppo della varie scienze nel XIX secolo nei pi\u00f9 svariati settori faceva nascere l'esigenza, gi\u00e0 presente nell'idealismo, di una concezione unificante, di un \"sapere del sapere\" che \u00e8 appunto il compito che il positivismo, caratterizzato dalla fiducia nel progresso scientifico e dal tentativo di applicare il metodo scientifico a tutte le sfere della conoscenza e della vita umana, assegna alla filosofia.\nPer Auguste Comte la filosofia \u00e8 \u00ablo studio delle generalit\u00e0 scientifiche che deve definire esattamente lo spirito di ciascuna scienza, scoprire le relazioni e le concatenazioni fra le scienze, riassumere possibilmente tutti i loro principi propri nel minor numero di principi comuni\u00bb.\nCos\u00ec anche per Spencer la filosofia \u00e8 \u00abconoscenza completamente unificata\u00bb.\nLa critica della filosofia come sistema.\nDurante il periodo post-idealista nel XIX secolo l'idea metafisica di un sistema filosofico, unificatore di tutto il sapere, si scontra con i numerosi fattori di dissolvimento di un astratto ideale di un sapere globale in grado di realizzare, come pensava Platone, \u00abl'uso del sapere a vantaggio dell'uomo\u00bb.\nLa filosofia ora non deve pi\u00f9, come nel Medioevo e nell'et\u00e0 moderna difendere il suo ruolo e la sua egemonia nei confronti di altri saperi, ma deve confrontarsi con nuove forze che ne mettono in discussione la sua caratteristica essenziale e che nello stesso tempo rinnovano la sua funzione. Infatti, dalla filosofia si separano incrementalmente discipline come la psicologia e la logica, che a loro volta pretendono una funzione come \"filosofia prima\", volta a fondare e unificare il sapere. Da un lato si notano tendenze (in parte neo-aristoteliche) verso l'empirismo e la naturalizzazione, dall'altro una progressiva matematizzazione e astrattismo formale. Queste due tendenze sono compresenti anche nell'opera di Friedrich Adolf Trendelenburg, che ha contribuito sia ad una rinascita aristotelica (evidente ad esempio nel suo studente Franz Brentano) che ad un rinnovato interesse in Leibniz (che ispir\u00f2 Gottlob Frege e Ernst Schr\u00f6der).\nLa filosofia che era nata non come una semplice intuizione o impressione soggettiva ma come una disciplina deduttiva e razionale che voleva dimostrare con argomenti logici quello che ipotizzava, ora viene messa in discussione dagli stessi filosofi con una critica radicale della ragione: la razionalit\u00e0 assoluta dell'idealismo viene messa in discussione dalla stessa ragione.\nLe critiche alla filosofia hegeliana da parte di Arthur Schopenhauer e degli studenti di Trendelenburg come S\u00f8ren Kierkegaard, Karl Marx e Franz Brentano fanno s\u00ec che la filosofia non sia pi\u00f9 in grado di stabilire i suoi propri confini tradizionali e assuma il ruolo, pi\u00f9 che di astratta speculazione metafisica, di riflessione concreta sulla condizione umana e sulla coscienza sia individuale che sociale.\nCerto Schopenhauer conserva la definizione di filosofia come \"espressione concettuale dell'esperienza\" ma allo Spirito hegeliano, che in quanto pensiero autocosciente e razionale informa di s\u00e9 tutta la totalit\u00e0 dell'Ente, egli sostituisce la volont\u00e0 di vivere, una sorta di istinto irrazionale che affligge l'uomo e ne causa i patimenti, fino a che egli non riesca, attraverso l'arte, l'etica e l'ascesi, a liberarsene.\nPer Kierkegaard la filosofia hegeliana \u00e8 la filosofia del vuoto, del vacuo e dell'astratto, basata su definizioni dell'essere che non servono a risolvere la problematicit\u00e0 dell'esistere, che \u00e8 evidenziata particolarmente dal rapporto, conciliabile, ma non certo, fra ragione e fede.\nMarx basa il suo discorso politico sulla dialettica hegeliana ma prevede una fine della filosofia in una futura societ\u00e0 comunista dove avverr\u00e0 l'attuazione dello spirito assoluto hegeliano nella concreta e reale liberazione dell'uomo dall'oppressione del sistema capitalista. La filosofia in questo senso appare essere un gradino di un percorso di liberazione che vede in ogni caso primeggiare il soggetto pratico dell'azione sul \"filosofo\" come intellettuale puro, troppo portato a perdersi nell'astrattezza delle sue riflessioni e a farsi condizionare dal potere.\nLa filosofia del XX secolo come funzione critica.\nLa filosofia contemporanea trova la sua delimitazione iniziale, secondo la comune storiografia filosofica, nel periodo in cui i grandi ideali e sistemi di pensiero ottocenteschi declinano di fronte alle tragedie e alle disillusioni tipiche del Novecento.\nNel secolo XX l'unico senso tradizionale della filosofia sembra essere rimasto quello della sua funzione critica. Persa ogni possibilit\u00e0 di unificare i saperi particolari, ormai troppo diversi e complessi, la filosofia non si definisce pi\u00f9 per un metodo proprio d'indagine o per uno specifico campo di applicazione ma conserva in un certo modo la sua funzione universale riservandosi il compito di critica dei vari saperi, delle loro differenze e delle loro possibilit\u00e0.\nQuesta funzione critica della filosofia si sviluppa in modi diversi a seconda che si veda in essa prevalentemente\nFilosofia analitica e filosofia continentale.\nNel XX secolo, in ambito filosofico, \u00e8 emerso il confronto-conflitto tra la tradizione analitica e la tradizione detta \"continentale\".\nCon l'espressione filosofia analitica ci si riferisce ad una corrente di pensiero sviluppatasi a partire dagli inizi del XX secolo, per effetto soprattutto del lavoro di Bertrand Russell, George Edward Moore, dei vari esponenti del Circolo di Vienna e di Ludwig Wittgenstein. Per estensione, ci si riferisce a tutta la successiva tradizione filosofica influenzata da questi autori, oggi prevalente in tutto il mondo anglofono (Gran Bretagna, Stati Uniti, Canada, Australia), ma attiva anche in molti altri paesi, fra cui l'Italia.\nCon l'espressione filosofia continentale ci si riferisce generalmente ad una moltitudine di correnti filosofiche del XX secolo, quali la fenomenologia, l'esistenzialismo (in particolare Martin Heidegger), il post-strutturalismo e post-modernismo, il decostruzionismo, la teoria critica come quella della Scuola di Francoforte, la psicoanalisi (in particolare Sigmund Freud), il marxismo e la filosofia marxista. Le correnti continentali sono cos\u00ec chiamate perch\u00e9 si sono sviluppate soprattutto nel continente europeo, specialmente in Germania e Francia.\nNeokantismo.\nQuesta visione della filosofia come funzione critica \u00e8 evidente nelle nuove filosofie come il neokantismo, con l'obiettivo di recuperare, dall'insegnamento kantiano, l'idea che la filosofia debba essere innanzitutto riflessione critica sulle condizioni che rendono valida l'attivit\u00e0 conoscitiva dell'uomo. Se come attivit\u00e0 conoscitiva si intende in particolare la scienza, il discorso neocriticista guard\u00f2 anche ad altri campi di attivit\u00e0, dalla morale all'estetica.\nIn linea con i principi del criticismo i neokantiani rifiutano ogni tipo di metafisica, e se questo li contrappone polemicamente alle contemporanee correnti neoidealiste e spiritualiste, li allontana allo stesso tempo dallo scientismo del Positivismo che tende ad una visione assoluta e misticheggiante della scienza.\nLe due massime espressioni del neocriticismo tedesco furono incarnate dalla Scuola di Baden e dalla Scuola di Marburgo, che influenzarono buona parte della filosofia tedesca successiva (storicismo, fenomenologia); nonostante questa corrente filosofica si sia diffusa in tutti i paesi europei, altre manifestazioni degne di nota si ebbero solo in Francia (Charles Renouvier).\nUna particolare corrente del neokantismo riprende il trascendentale kantiano adottandolo per una filosofia della cultura. In Ernst Cassirer prende il nome di \"Filosofia delle forme simboliche\" come recita il titolo della sua opera maggiore.\nNeoidealismo.\nCos\u00ec anche nel neoidealismo che definisce il filosofare come \u00abautoconoscenza dello spirito umano\u00bb con un apparente rifarsi all'eredit\u00e0 hegeliana che, in effetti, come anche in Benedetto Croce, si riduce a una concezione della filosofia come \u00abmetodologia della storiografia\u00bb dove la metafisica hegeliana \u00e8 ormai completamente dissolta.\nMarxismo: la critica sociale.\nQuesta nuova funzione critica della filosofia, erede del criticismo di Locke e soprattutto di Kant, prevale nel pensiero del XX secolo ad eccezione di alcune correnti marxiste come in Gy\u00f6rgy Luk\u00e1cs, Ernst Bloch, Theodor W. Adorno, Herbert Marcuse per i quali la funzione critica della filosofia non deve rimanere un'astratta descrizione dei saperi e delle loro condizioni di possibilit\u00e0 ma deve portare dialetticamente ad una \"rivoluzionaria\", concreta e reale trasformazione della cultura e delle varie forme del sapere fondate su concrete forze storiche.\nIl valore dell'individuo.\nNon bisogna del resto trascurare il fatto che, quando attraverso la critica ci si impossessa teoricamente, o concretamente secondo i marxisti, della cultura e del suo fondamento storico, il protagonista di questo \"impossessamento\" \u00e8 pur sempre il soggetto della tradizione metafisica che \u00e8 portato a dimenticarsi di quella limitatezza, che Martin Heidegger chiama l'\u00abessere gettato\u00bb che equipara la certezza della coscienza con la verit\u00e0 mentre, come sosteneva Nietzsche, la coscienza non \u00e8 altro che \u00abla voce del gregge dentro di noi\u00bb.\nFalsificazionismo: la critica della conoscenza scientifica.\nCon l'espressione \"razionalismo critico\" Karl Popper, riprendendo il pensiero di David Hume e nell'ambito delle dottrine elaborate dal Circolo di Vienna, critica la pretesa di verit\u00e0 definitiva delle proposizioni scientifiche. Rifiutando la validit\u00e0 dell'empirismo logico, dell'induttivismo e del verificazionismo, Popper afferma che le teorie scientifiche sono proposizioni universali, espresse indicativamente per orientarsi provvisoriamente nella realt\u00e0. La verosimiglianza delle asserzioni scientifiche pu\u00f2 essere controllata solo indirettamente a partire dalle loro conseguenze. Il valore della scienza \u00e8 quindi pi\u00f9 di carattere pratico che conoscitivo e trae origine dall'attitudine dell'uomo a risolvere i problemi in cui si imbatte, intendendo per problema la comparsa di una contraddizione tra quanto previsto da una teoria e i fatti osservati. Popper pone al centro dell'epistemologia la fondamentale asimmetria tra verificazione e falsificazione di una teoria scientifica: infatti, per quanto numerose possano essere, le osservazioni sperimentali a favore di una teoria non possono mai provarla definitivamente e basta anche una sola smentita sperimentale per confutarla. La falsificabilit\u00e0 diviene quindi il criterio di demarcazione tra scienza e non scienza: una teoria \u00e8 scientifica se e solo se essa \u00e8 falsificabile. Ci\u00f2 conduce Popper ad attaccare le pretese di scientificit\u00e0 della psicoanalisi e del materialismo dialettico del marxismo, dal momento che queste teorie non possono essere sottoposte al criterio della falsificabilit\u00e0.\nFilosofia come scienza umana.\nAccanto a una filosofia di orientamento anglosassone, che affonda le sue radici nel positivismo e nel primato della logica formale, si assiste nell'ultimo secolo a una rivalutazione del rapporto originario della filosofia con la letteratura, la poesia, la storia, la sociologia, le scienze umane in generale, in particolare nella filosofia di orientamento continentale, europeo.\nQuesta posizione \u00e8 stata profondamente influenzata, in particolare in Italia, dallo storicismo tedesco e dalla sua ripresa da parte di Benedetto Croce, secondo il quale la filosofia stessa, nella contemporaneit\u00e0, si risolve in un'attivit\u00e0 di ricerca storico-culturale, completamente affrancata dal metodo proprio delle scienze naturali.\nIn altri paesi europei, tuttavia, accanto al permanere di posizioni idealistiche e storicistiche, \u00e8 stata in particolare la fenomenologia a permeare l'evoluzione del pensiero filosofico, mantenendo un rapporto dialettico fra questi e le scienze umane e naturali.\nAutori come Foucault, ad es., indagano la storia seguendo un metodo genealogico, nel tentativo di delineare il percorso evolutivo dell'uomo e della societ\u00e0 contemporanea; altri, come Deleuze, adoperano i risultati di ricerche antropologiche e psicologiche, per fondare nuovi concetti filosofici, come il desiderio; altri ancora, come Heidegger, abbandonato il tradizionale approccio della metafisica, si volgono alla poesia alla ricerca di un linguaggio fecondo di spunti riflessivi, da contrapporre alla perdita di senso imposta all'uomo dalla tecnologia moderna.\nIn altre parole, il problema filosofico fondamentale torna ad essere, innanzitutto, il problema stesso del fondamento, ovvero la necessit\u00e0 di giustificare una forma di conoscenza, quale quella filosofica, attraverso un riferimento esterno ad essa, che le fornisca quella legittimazione e quella stabilit\u00e0 metodica, che essa non sembra in grado di darsi da sola, e alla quale tuttavia non pu\u00f2 rinunciare.\nLa filosofia e il senso dell'essere.\nCon la scoperta della finitezza del soggetto, dei suoi condizionamenti storici, emotivi, economici, sociali ecc., una parte della filosofia di fine secolo rifiuta la definizione della filosofia come critica della ragione e ripropone, fuori dagli schemi della metafisica tradizionale, una filosofia come ricerca del senso dell'essere, inteso come ci\u00f2 che precede e determina tutto ci\u00f2 che \u00e8, ricerca che avvicina la filosofia alla letteratura e alla poesia, per certi versi, come accade anche in alcuni pensatori francesi quali ad es. il de-costruzionista Jacques Derrida.\nSempre nell'ottica di una filosofia concepita come attivit\u00e0 di pensiero del tutto libera e creativa, ma pur sempre rigorosa nell'applicazione del suo metodo, si pu\u00f2 considerare come profondamente innovativa la riflessione di Gilles Deleuze, secondo il quale l'attivit\u00e0 del filosofo consiste in null'altro che creare concetti.\nProblemi e questioni contemporanee.\nL'utilit\u00e0 della filosofia.\nLa caratteristica impossibilit\u00e0 di definire i confini della filosofia, e la sua apparente inconcludenza pratica, sono state fra le ragioni fondamentali di un filone critico nei confronti dell'attivit\u00e0 del filosofo in s\u00e9 e per s\u00e9. A differenza delle critiche rivolte di volta in volta a singole teorie o opere, coloro che criticano la filosofia intendono per lo pi\u00f9 evidenziare l'inutilit\u00e0, o addirittura la nocivit\u00e0, di questo tipo di attivit\u00e0 di pensiero per l'uomo.\nSin dall'inizio della storia della filosofia si \u00e8 posto il problema della inutilit\u00e0 pratica della filosofia; basterebbe ricordare l'aneddoto che racconta di Talete che per osservare le stelle con il capo rivolto verso l'alto cascava nelle buche che si trovavano sul terreno. Similmente, Aristofane critica Socrate dipingendolo nel suo pensatoio, in una cesta, intento a venerare le aeree divinit\u00e0 condensate nelle nuvole. In altre parole, gi\u00e0 secondo i greci la filosofia avrebbe la colpa di spingere l'uomo a perdere il contatto con la terra, ovvero il senso della realt\u00e0.\nQuando allora Nietzsche definir\u00e0 la sua filosofia come \"gaia scienza\", intender\u00e0 appunto richiamarsi a una filosofia che sia capace, come scienza della terra, di occuparsi di questo mondo terreno e non dell'altro, metafisico, inventato da filosofie compromesse con la trascendenza.\nDel resto, neppure la scienza, per altri versi, \u00e8 stata meno severa con la filosofia, o almeno con quella parte del sapere filosofico che pretende di poter trarre conclusioni universali sulla realt\u00e0, senza servirsi dei dati dell'esperienza sensibile, del calcolo matematico e della verifica empirica dei suoi risultati. Va tuttavia sottolineato come la filosofia abbia ripreso, progressivamente, una sua autonomia e specificit\u00e0 rispetto alla conoscenza scientifica anche a livello metodico.\nQuesta evoluzione storica della filosofia \u00e8 evidente soprattutto a partire dal periodo successivo all'illuminismo, quando l'attenzione dei filosofi si sposta progressivamente dalle modalit\u00e0 della conoscenza del reale, al rapporto diretto e personale che l'individuo nella sua singolarit\u00e0 \u00e8 in grado di instaurare con la totalit\u00e0 che lo trascende, intesa come Idea, Volont\u00e0 di Potenza, Dio o Essere. Accanto a questo percorso, tuttavia, si assiste al risolversi delle antiche discipline filosofiche, nelle scienze che affrontano gli stessi problemi con risultati empiricamente verificabili. Heidegger spiega cos\u00ec questo esito: \"Quello che \u00e8 stato fin qui il ruolo della filosofia, oggi \u00e8 stato assunto dalle scienze [...] la psicologia, la logica, la politologia [...] la cibernetica\".\nIl matematico Imre Toth, che si \u00e8 dedicato a definire i rapporti tra la creazione matematica e la speculazione filosofica, in un'intervista a Ennio Galzenati ha osservato come le altre scienze come la medicina, l'astronomia non si pongano domande sulla loro specificit\u00e0, ovvero sulla definizione di s\u00e9 stesse, come fanno invece la filosofia e la matematica che continuano a interrogarsi sui limiti e le possibilit\u00e0 della propria forma di conoscenza. Altres\u00ec manca per il pensiero filosofico un criterio di verificabilit\u00e0 sperimentale che possa stabilire se ci\u00f2 che esso afferma sia vero o falso; la filosofia stessa, infatti, \u00e8 soggetta a una continua ridefinizione del criterio di verit\u00e0 con cui essa legittima le proprie conclusioni. Quindi la filosofia risulterebbe, alla fine, un girare a vuoto su s\u00e9 stessa e costituita da teorie che si contraddicono a vicenda; eppure di essa non si riesce a sbarazzarsene. Opponendosi alla filosofia si fa ancora filosofia.\nLa tematica della mancata verificabilit\u00e0 del pensiero filosofico che giustifica se stesso pu\u00f2 portare per\u00f2 ad esiti scettici, ovvero a considerazioni di tipo ermeneutico, secondo le quali proprio questa \"circolarit\u00e0\" del pensiero filosofico che ridefinisce i propri punti di partenza costituisce la specificit\u00e0 e la potenzialit\u00e0 della filosofia, differenziandola dalle altre forme di conoscenza.\nToth sostiene che, falliti gli ultimi tentativi positivistici di ridurre la filosofia a scienza, ci si \u00e8 resi conto che l'oggetto della filosofia non sono gli oggetti naturali che studiano le scienze ma l'uomo stesso. L'uomo che indaga l'uomo, questo \u00e8 ci\u00f2 che caratterizza il filosofare che ha conseguito risultati concreti nel corso della sua lunga storia rendendo coscienti alla mente dell'uomo principi e valori universali prima inespressi o semplicemente intuiti.\nSe noi oggi consideriamo chiaro ad esempio quello che diciamo quando parliamo di libert\u00e0 dimentichiamo che questo concetto appare per la prima volta nelle \"Etiche\" di Aristotele. Nella \"Grande Etica\", e nell'\"Etica Eudemia\" Aristotele parla per\u00f2 non di libert\u00e0, come noi oggi la intendiamo, ma di \"eleutheros\", \"eleutheria\" che in greco antico connotava soltanto la condizione sociale dell'uomo libero in rapporto a uno schiavo. Aristotele non disponeva ancora di un termine equivalente al concetto che noi oggi abbiamo di libert\u00e0. Ed \u00e8 proprio da Aristotele che \u00e8 cominciata la lunga storia che ha portato alla coscienza riflessa del significato di quel termine, ora diventato per noi banalmente chiaro e che la filosofia continuer\u00e0 ad arricchire di significati nel futuro.\nCome afferma Remo Bodei: \u00abla filosofia ha avuto il merito di essere, e di continuare a essere, un laboratorio in cui concetti e valori vengono collaudati, vengono sperimentati e se ne osserva la tenuta rispetto alla discussione che si svolge nell'intera societ\u00e0. Quindi la filosofia ha il senso di creare in un mondo che cambia continuamente, in generazioni che si susseguono, in mentalit\u00e0 che si incontrano, questo spirito che \u00e8 quello della ricerca critica, della vigilanza e persino del dubbio\u00bb.\nOpinione condivisa dal filosofo statunitense Richard Rorty che dichiar\u00f2 in un'intervista sul destino della filosofia: \u00abLa filosofia non potr\u00e0 finire finch\u00e9 non finiranno i mutamenti sociali e culturali: tali mutamenti, infatti, contribuiscono a rendere obsolete le concezioni generali che abbiamo di noi stessi e del contesto in cui viviamo, determinando la necessit\u00e0 di un nuovo linguaggio mediante cui esprimere nuove concezioni.\u00bb\nCome nota Paul Ric\u0153ur, nel realizzare questo suo compito la filosofia esprime un valore unificante nell'assicurare, nella diversit\u00e0 dei linguaggi, la loro connessione reciproca. Dobbiamo al pensiero filosofico se la cultura europea occidentale non si sia frantumata e parcellizzata, perdendo il senso della sua unit\u00e0, di fronte alla specializzazione dispersiva dei vari saperi tecnologici. Mentre infatti la filosofia si sviluppa unitariamente cercando di risolvere le domande di un'epoca, ma tenendosi collegata a quelle passate, \u00abnella storia delle scienze ci sono rotture, discontinuit\u00e0, denominate \"fratture epistemologiche\" che fanno del percorso della scienza un cammino continuamente interrotto.\nNegli ultimi anni, sempre pi\u00f9 personalit\u00e0 legate all'ambito scientifico hanno criticato l'utilit\u00e0 della filosofia in generale e della filosofia della scienza in particolare, spesso definendole \"morte\". Fra questi, Stephen Hawking, Richard Feynman, Lawrence Krauss, Steven Weinberg, Neil deGrasse Tyson ed Edoardo Boncinelli; in netto contrasto a questa opinione vi \u00e8 invece Carlo Rovelli.\nLa filosofia e il metodo.\nAlcuni autori come Kant e Wittgenstein, pur nella distanza storica che li separa, concordano che l'assenza di una forma di verifica empirica in filosofia \u00e8 una caratteristica epistemologica essenziale di questa dottrina, la quale rifiuta ogni commistione con le scienze sperimentali pur ritenendosi legittimata ad accedere alle risultanze della scienza, per adeguarvi i propri concetti. Per esempio questo si \u00e8 verificato nella corrente dello spiritualismo con Bergson.\nAppare chiaro comunque che la filosofia non \u00e8 una scienza sperimentale anche quando essa dedica la sua attenzione all'esame dei fatti empirici, collimando cos\u00ec con discipline quali la sociologia, la pedagogia, la politica ecc. La filosofia in questi ambiti considera i dati empirici ma non si limita a catalogarli; piuttosto, essa studia questi dati concreti nell'ottica di una teorizzazione critica. Cos\u00ec per esempio Aristotele prender\u00e0 in considerazione le costituzioni delle citt\u00e0 greche della sua epoca ma se ne servir\u00e0 nella Politica per dedurne delle considerazioni teoriche di carattere universale.\nSin dai suoi inizi la filosofia sembra talora indirizzarsi verso un linguaggio di tipo matematico o logico formale; essa per\u00f2 non ha mai finito per esaurirsi in una mera simbolizzazione formale dei concetti, anche se Leibniz per primo poneva l'esigenza di risolvere i problemi filosofici per mezzo di un calcolo logico universale. Se oggi la filosofia analitica deve necessariamente ricorrere alla logica matematica tuttavia essa utilizza ancora prevalentemente il linguaggio naturale.\nPurtuttavia non \u00e8 azzardato affermare che proprio le regole del metodo delineate filosoficamente hanno poi consentito alle scienze sperimentali di poter conseguire i loro risultati.\nQuando Socrate ad esempio affermava che bisognava liberare la mente dalle verit\u00e0 preconcette questo nel campo del lavoro scientifico vuol dire mettere in discussione le conoscenze acquisite per poter poi progredire nella scoperta.\nIl rapporto fede-ragione.\nNell'ultimo secolo, e in particolare negli ultimi decenni, non sono mancati i tentativi, da parte di esponenti della Chiesa Cattolica, di sottolineare la necessit\u00e0 di un pensiero forte, frutto della conciliazione fra filosofia e dottrina cristiana, capace di contrapporsi al nichilismo, al relativismo, a tutti gli irrazionalismi e in generale, alla perdita di fondamento che l'uomo contemporaneo sperimenta secondo l'interpretazione della realt\u00e0 corrente da parte della chiesa cattolica.\nQuesti appelli hanno trovato una sintesi nell'enciclica \"Fides et Ratio\" di papa Giovanni Paolo II nel 1998 che presenta lo spirito dell'uomo come compreso tra due ali che sono appunto la fede e la ragione. Mancando una sola delle due non si pu\u00f2 spiccare il volo alla ricerca della verit\u00e0.\nVa per\u00f2 rimarcato come questo punto di vista non ha di per s\u00e9 mutato lo stato attuale del dibattito filosofico, che \u00e8 da tempo impegnato, pur fra vari punti di vista, in un'analisi critica dei presupposti e dei fondamenti di tutta la tradizione del pensiero occidentale; questa analisi, che ha preso le forme (per citare solo alcuni dei tanti casi) del pensiero debole, della filosofia analitica, del costruttivismo di Deleuze o del decostruzionismo di Derrida, ha messo in luce come la ragione, secondo questi filosofi, non appaia pi\u00f9 in grado di offrire verit\u00e0 forti e sistematiche. Il compito della filosofia, oggi, sembrerebbe piuttosto essere quello di denunciare tutti gli usi ambigui e inadeguati del linguaggio, e della ragione stessa, che spingono l'uomo a cadere vittima di irrazionalismi e ideologie.\nResta tuttavia attuale lo scontro fra la filosofia e la religione cattolica, con riguardo a quelle evoluzioni scientifiche che mettono l'uomo in condizione di operare scelte autonome e personali sui fondamenti biologici della sua vita e di quella di altri.\nIl nuovo terreno di scontro, o di possibile incontro, fra fede cattolica e ragione, \u00e8 oggi quindi rappresentato dalla bioetica.\nLa filosofia all'analisi della metafilosofia.\nLa metafilosofia, ossia la disciplina filosofica indirizzata a chiarire la natura della filosofia e i suoi metodi e applicazioni, la filosofia, dunque, che riflette su s\u00e9 stessa e che origina dall'antichit\u00e0, da Platone sino ai nostri giorni passando per Hegel, nel XX secolo ha acquisito una posizione di speciale rilievo.\nIl problema fondamentale che il Novecento filosofico si trova a dover fronteggiare \u00e8 infatti in quale misura la riflessione filosofica, con le sue caratteristiche pretese di generalit\u00e0 e fondamentalit\u00e0, abbia ancora un senso e un ruolo all'interno del sistema delle scienze specializzate.\nNel secondo Ottocento, in effetti, l'assetto dei saperi andava definendosi in modo tale da far pensare che la filosofia potesse decisamente scomparire. Nel corso del secolo alcune discipline cardine della filosofia, come la logica e la psicologia (intesa come studio del pensiero, o della mente), erano diventate scienze autonome. Anche l'antropologia, la sociologia, la linguistica, la scienza politica, che una volta facevano parte del territorio della filosofia, vantavano ora lo statuto di scienze specializzate.\n\u00abSe la filosofia fosse qualcosa di cui si potesse fare a meno\u00bb ha scritto Ortega y Gasset, \u00abnon v'\u00e8 dubbio che in quell'epoca [alla fine dell'Ottocento] sarebbe decisamente morta\u00bb.\nIn seguito la prospettiva della \"fine della filosofia\" \u00e8 rimasta uno dei temi favoriti delle riflessioni dei filosofi sino a quando la metafilosofia all'inizio della seconda met\u00e0 del XX secolo ha identificato nella filosofia, proprio nel momento in cui la scienza e la vita pubblica sembrano interpellarla di nuovo, una divisione: il confronto-conflitto tra la tradizione analitica e la tradizione detta 'continentale'. Perci\u00f2 per un verso, la speculazione filosofica facente capo alla prima, che generalmente difende un tipo di lavoro filosofico molto attento alla logica e all'argomentazione, rispettoso della scienza, preferenzialmente estraneo alla vita pubblica e ai media, sembra oggi svilupparsi quasi esclusivamente nell'ambiente accademico come disciplina che procede parallelamente alle altre scienze.\nLa ricerca infatti, in passato sviluppata in ambito privato indipendente dai grandi pensatori del XVII secolo (Cartesio, Spinoza) o del XIX secolo (Marx, Nietzsche, ecc.), o del XX come Benedetto Croce e Sartre, ora \u00e8 stata sostituita dalle figure istituzionali dei filosofi-professori, situazione questa di cui \u00e8 possibile trovare forse un lontano esempio nei tempi della filosofia medievale.\nPer un altro verso, in accordo con la filosofia continentale, che generalmente non cura molto l'argomentazione, non ha simpatia per la logica ed \u00e8 molto interessata all'uso pubblico della filosofia, si assiste a un rinnovato interesse per la ricerca filosofica, di cui si occupano anche quotidiani, siti specializzati sul web, da parte di un pubblico di non specialisti che affollano dibattiti pubblici su temi come la bioetica o l'etica ambientale.\nIn quest'ambito si \u00e8 posto nuovamente il tema della comunicazione filosofica.\nLa divulgazione filosofica.\n\u00c8 possibile intravedere in questo odierno processo di divulgazione al pubblico della filosofia, un tentativo di risolvere una delle pi\u00f9 antiche accuse che la filosofia condivide con la scienza, la matematica e la teologia, quella cio\u00e8 di incomprensibilit\u00e0 del linguaggio adottato.\nCerto \u00e8 inevitabile l'uso di un linguaggio specialistico, ma da alcuni vi si \u00e8 voluta vedere la volont\u00e0 di utilizzare a bella posta un linguaggio castale, riservato agli addetti ai lavori.\nUn po' quanto gi\u00e0 accadeva con Eraclito, chiamato \"l'Oscuro\", lo \"skateinos\", che nascondeva sotto il difficile linguaggio utilizzato la convinzione che il suo pensiero potesse essere inteso solo da pochi, dai migliori. Una concezione aristocratica del sapere che si tramand\u00f2 in Platone, sostenitore della concezione che gli uomini, nati con un patrimonio di idee innate, per quanto facciano esperienze non potranno mai andare oltre quelle conoscenze gi\u00e0 contemplate nell'Iperuranio. Per questo il filosofo \u00e8 colui la cui \"anima bella\", gi\u00e0 prima di nascere, possiede un sapere che le anime rozze non avranno mai.\nOggi il problema di comunicazione del sapere comporta finalmente la consapevolezza che bisogna \u00ab... partire non dallo scienziato o dal filosofo o comunque dall'intellettuale aggiornato, ma proprio dal tipo di domande che vengono dal pubblico, che vengono dalla gente, dall'uomo della strada. Questo dovrebbe essere almeno il nostro orizzonte, l'orizzonte di chi fa divulgazione.\u00bb\nSu questa linea alcune moderne esperienze filosofiche promuovono un uso divulgativo e dialettico del pensiero, offrendo anche forme nuove di fruizione della filosofia, come negli Stati Uniti con le esperienze ormai affermate della \"Philosophy for Children\", la filosofia per bambini, o come nella consulenza filosofica per il benessere della persona nella sua vita privata o nel lavoro aziendale.\nCaratteristica di questo nuovo modello di filosofia \u00e8 che esso non viene fornito solo da professionisti della filosofia ma spesso anche da esperti di altri settori scientifici. Cos\u00ec oggi ingegneri informatici, biologi, fisici ritengono utile alla loro ricerca l'approfondimento filosofico."}
{"id": "1876513", "revid": "38120", "url": "https://it.wikipedia.org/wiki?curid=1876513", "title": "Aprilia RSW", "text": ""}
{"id": "1876514", "revid": "307923", "url": "https://it.wikipedia.org/wiki?curid=1876514", "title": "Chaos in Motion 2007-2008", "text": "Chaos in Motion 2007-2008 \u00e8 l'ottavo album video del gruppo musicale statunitense Dream Theater, pubblicato il 23 settembre 2008 dalla Roadrunner Records.\nDescrizione.\nA differenza degli ultimi tre album video pubblicati in precedenza (', \"Live at Budokan\" e ', tutti focalizzati su un singolo concerto), \"Chaos in Motion 2007-2008\" contiene alcuni brani tratti da vari concerti dal \"The Chaos in Motion Tour\", il tour di supporto all'album \"Systematic Chaos\". Le versioni audio dei brani \"Blind Faith\" e \"Surrounded\" differiscono dalle versioni contenute nel DVD.\n\"Chaos in Motion 2007-2008\" \u00e8 stato pubblicato nel formato standard doppio DVD e in edizione deluxe contenente anche tre CD audio. Nel DVD, andando su \"Song Selection\" e premendo la freccia a destra del telecomando apparir\u00e0 una tazza rossa, la quale se cliccata far\u00e0 apparire alcuni spezzoni divertenti filmati nei backstage di varie date, con protagonisti Portnoy, Rudess e il tecnico alla batteria Eric Disrude."}
{"id": "1876516", "revid": "188323", "url": "https://it.wikipedia.org/wiki?curid=1876516", "title": "Aprilia RSW-2", "text": ""}
{"id": "1876527", "revid": "287204", "url": "https://it.wikipedia.org/wiki?curid=1876527", "title": "Essere e tempo", "text": "Essere e tempo (\"Sein und Zeit\", prima edizione 1927, Halle, Germania) \u00e8 l'opera principale di Martin Heidegger (1889 - 1976), filosofo tedesco, che ha influenzato notevolmente la filosofia contemporanea, in particolare l'esistenzialismo e l'ermeneutica.\nFu pubblicata inizialmente nell'ottavo volume del \"Jahrbuch f\u00fcr Philosophie und ph\u00e4nomenologische Forschung\" di Edmund Husserl, a cui fu anche dedicata: \"Edmund Husserl in Verehrung und Freundschaft zugeeignet\" (\"Dedicato a Edmund Husserl con rispetto e amicizia\"). Il ponderoso saggio, incompiuto, ha come filo conduttore l'elaborazione del problema del senso dell'essere, ovvero la ripresa della questione ontologica fondamentale che, da Platone ed Aristotele in poi, ha costituito il nucleo centrale della metafisica ma su cui, secondo l'autore, nel pensiero contemporaneo, \u00e8 caduto l'oblio pi\u00f9 totale (\"Seinsvergessenheit\").\nTematiche e contenuti.\nNecessit\u00e0 del problema dell'essere.\nIn realt\u00e0, gi\u00e0 in Kierkegaard, filosofo apprezzato da Heidegger, ma che al contempo rapidamente licenzia con l'appellativo di \"teologo cristiano\", il problema dell'essere non \u00e8 pi\u00f9 dato per scontato. Kierkegaard sviluppa la problematica fra due poli incompatibili: l'irriducibilit\u00e0 dell'esistenza e della libert\u00e0 del singolo, inconciliabile sul piano razionale con l'assoluta trascendenza dell'Essere (che per Kierkegaard corrisponde all'Ente Supremo, Dio).\nQuesta antinomia inconciliabile evidenzia l'inconoscibilit\u00e0 dell'Essere. Il termine stesso \"ripetizione\" \u00e8 kierkegaardiano: ripetere il problema dell'essere equivale, in entrambi i filosofi, alla necessit\u00e0, per l'uomo, di ritrovare la propria autenticit\u00e0 ripetendo, ovvero svolgendo nuovamente, la ricerca dell'essere. In Kierkegaard questa ricerca appartiene al singolo e al suo rapporto con Dio; in Heidegger, il singolo \u00e8 piuttosto un mezzo, una Apertura (\"Erschlossenheit\"), attraverso cui il senso dell'essere si manifesta.\nRidestare l'uomo alla capacit\u00e0 di conoscere l'Essere significa, per Heidegger, innanzitutto evidenziare la differenza ontologica che separa, senza dividerlo, l'Essere nella sua trascendenza da ci\u00f2 che concretamente \u00e8, ovvero l'ente.\nIl concetto di \"differenza\" appare nella storia della filosofia contemporanea tramite Nietzsche e Heidegger. \nPer Nietzsche la differenza - l'inconciliabilit\u00e0 tra i diversi modi di essere della realt\u00e0 - \u00e8 pluralit\u00e0 di interpretazioni della verit\u00e0 (non esiste qualcosa che sia vero e qualcosa che sia falso, ma esistono infinite differenze tra le forze in gioco, alcune delle quali destinate a prevalere provvisoriamente sulle altre) e affermativit\u00e0 della volont\u00e0 di potenza (la verit\u00e0 \u00e8 affermazione della volont\u00e0, creazione). Per Heidegger, invece, la differenza opera tra l'Essere e gli enti ed \u00e8 intesa come differenza negativa (l'Essere \u00e8 altro da ogni ente, e nessun ente pu\u00f2 essere equiparato all'Essere).\nLa struttura formale dell'essere.\nL'oggetto della ricerca \u00e8 \"l'Essere\", considerato come a priori trascendentale rispetto a ogni sua determinazione concreta, ovvero rispetto a ogni ente. Questo determina la \"struttura formale\" della ricerca, ovvero la necessit\u00e0 di superare l'errore tradizionale della metafisica, che ha ridotto l'Essere ad un ente come gli altri, ovvero all'Ente supremo. \nIl problema dell'essere \u00e8 il problema fondamentale (ovvero il problema del fondamento in quanto tale, e della sua capacit\u00e0 di fondare la realt\u00e0 e la conoscenza che ne abbiamo), e richiede un atteggiamento conoscitivo necessariamente diverso da quello con cui ci volgiamo alla conoscenza delle singole cose concrete. Se l'essere \u00e8 il ricercato, e se l'essere va considerato sempre come \"l'essere di una cosa\", ne consegue che, nel problema dell'essere, l'interrogato \u00e8 ci\u00f2 che \u00e8: \u00e8 la cosa (l'ente). Ma quale cosa (ente)? Qual \u00e8 la cosa (l'ente) che \u00e8 in grado di rispondere a una domanda sul suo essere? Ovviamente siamo noi, \u00e8 l'uomo, per il semplice fatto che da sempre egli esperisce la sua esistenza come tale che in essa ne va del suo stesso essere: egli solo, cio\u00e8, \u00e8 in grado di porsi la domanda sull'essere in modo esplicito. Questa cosa (ente) che noi siamo (\"esistente\") e che ha per proprio modo di essere quello di interrogarsi, Heidegger lo chiama Esserci (\"Da-sein\"). Va segnalato, in questa sede, che questo primato ontologico dell'uomo \u00e8 segno di un residuo umanistico della sua filosofia, che Heidegger stesso si sforzer\u00e0 successivamente di superare (dalla \"Lettera sull'umanismo\" in poi), ma che secondo l'interpretazione di Derrida costringe il pensiero heideggeriano a inesorabili e perpetue ricadute nella metafisica.\nIl problema dell'essere richiede quindi un lavoro preliminare, che consiste nell'esporre chiaramente le caratteristiche essenziali (gli \"esistenziali\") di questa cosa esistente che noi siamo (l'Esserci) in quanto continuamente tesi a cogliere \"il senso della vita\".\nIl primato ontologico dell'essere.\nIl modo \"tradizionale\" di vedere le cose, che per noi \u00e8 quello scientifico, \u00e8 entrato in crisi. \n\u00c8 in gioco in questa pagina di \"Essere e tempo\" la grande svolta culturale del Primo Novecento. La matematica, la fisica, la biologia, le scienze storiche e la teologia non sono pi\u00f9 sicure di nulla: n\u00e9 di quale sia l'oggetto di cui devono occuparsi, n\u00e9 soprattutto di quali siano i concetti fondamentali sui quali appoggiare le proprie basi. Il sospetto che traspare da questo elenco di crepe e di catastrofi \u00e8 che, in fondo, la crisi non riguardi tanto le singole scienze e i loro ristretti ambiti d'interesse, ma l'esistente umano stesso, che \u00e8 poi l'ente (esistente) per eccellenza che si interessa del mondo, che lo interroga e lo sottopone ad analisi. \nA ben vedere, non \u00e8 la singola scienza che determina quali sono gli oggetti di sua competenza, ma \u00e8 l'esistente umano [l'Esserci] che ritaglia il mondo in \"scompartimenti\", a seconda del modo in cui lo vede: questo \u00e8 \"matematico\", questo \"fisico\", questo \"biologico\" e cos\u00ec via. Cio\u00e8, l'uomo possiede gi\u00e0 un'idea del mondo ancor prima di studiarlo. Ne consegue che, se tutta la scienza \u00e8 in crisi, \u00e8 perch\u00e9 l'uomo non sa pi\u00f9 riflettere sul suo stesso fondamento. L'unica strada per risolvere il sistema delle scienze e per determinarne i nuovi confini, \u00e8 reinterrogarsi sul concetto generale di \"essere umano\" che ne sta a monte. \nUn compito che precede la scienza, un compito filosofico; almeno questo, a Platone e Aristotele lo dobbiamo. Questo compito \u00e8 un compito ontologico, nel senso che \u00e8 il compito fondamentale del pensiero.\nIl primato ontico dell'essere.\nEntrando nel merito dei termini: \"ontico\" vuole indicare tutto ci\u00f2 che concerne le singole cose in quanto \"sono\" (cio\u00e8 gli enti); \"ontologico\", invece, \u00e8 ogni discorso inerente all'essere in s\u00e9, al tutto. \nQuindi: primato ontologico del problema dell'essere \u00e8 il fatto che tale questione precede ogni altra questione che l'uomo si pone; primato ontico \u00e8 invece il fatto che l'esistente umano, per comprendere l'essere, deve comprendere se stesso in quanto Esserci, in quanto ente privilegiato capace di interrogarsi sull'essere; ente privilegiato cui l'essere, cio\u00e8, si manifesta. Se la caratteristica esistenziale dell'esistente umano (dell'Esserci) \u00e8 quella di rivolgersi a se stesso, al proprio essere, questo modo di comportarsi - di essere - non possiamo che chiamarlo esistenza. \u00abL'esserci comprende sempre se stesso in base alla sua esistenza, cio\u00e8 alla possibilit\u00e0 che gli \u00e8 propria di essere o non essere se stesso\u00bb.\n\"Il tema dell'analitica dell'Esserci\".\n\"L'essenza dell'Esserci consiste nella sua esistenza\". \nPer esistenza non si intende una \"propriet\u00e0\", cio\u00e8 la semplice-presenza di qualcosa come questo o quell'essere umano. Per esistenza si intende ogni modo d'essere dell'uomo (Esserci). \"Esserci\" non indica dunque l'uomo in quanto singolo (questo o quello) ma il suo \"essere\" in quanto \"esistente\" (esistente umano). Se l'Esserci non \u00e8 una propriet\u00e0 ma il nostro modo d'essere - il mio, il tuo - noi possiamo sia \"conquistare\" il nostro modo d'essere, sia \"perderlo\", sia \"conquistarlo apparentemente\". \nNoi possiamo cio\u00e8 essere noi stessi (appropriarci di noi) autenticamente o inautenticamente. L'importante \u00e8 comprendere che entrambe queste possibilit\u00e0 sono modi d'essere reali (anche un'esistenza inautentica \u00e8 un'esistenza). La nostra esistenza si manifesta sempre in questo o quel modo; ma una corretta interpretazione fenomenologica dell'Esserci (cio\u00e8 della nostra esistenza), che voglia cio\u00e8 affrontare \"la cosa stessa\", non deve scegliere come punto di partenza un modo d'essere particolare - per es. quello gnoseologico-scientifico, alla Kant o trascendental-fenomenologico alla Husserl - ma deve mostrare chi siamo \"innanzi tutto e per lo pi\u00f9\", cio\u00e8 nell'indifferenziazione della quotidianit\u00e0 e proprio nella quotidianit\u00e0, la struttura dell'esistenzialit\u00e0 non \u00e8 approssimativa e nebulosa, ma inautentica; nella quotidianit\u00e0, l'esistenza appare nel modo della \"fuga\" e dell'oblio di s\u00e9.\nL'essere-nel-mondo.\nIl significato dell'espressione \"essere-nel-mondo\" comporta tre punti di vista: 1) il \"nel mondo\" comporta un'indagine sull'idea di mondo (\"mondit\u00e0\", \"Weltlichkeit\") come tale; 2) occorre determinare con chiarezza di cosa parliamo quando parliamo dell'essere che \u00e8 nel mondo, cio\u00e8 di cosa si nasconde dietro il \"Chi\" della domanda \"Chi \u00e8\"; 3) infine occorre chiarire il senso (la costituzione ontologica) dell'\"in-essere\" (in-essenza). \nL'espressione \"in-essere\" non va intesa in senso pratico come il modo d'essere di qualcosa che \u00e8 dentro qualcos'altro (come l'acqua nel bicchiere o la chiave nella toppa), cio\u00e8 la semplice presenza di questo o quell'uomo in questo o quel luogo. \"In\" deriva da \"in-abitare\", \"habitare\" (\"habitus\") nel senso di \"essere abituato\", \"essere familiare con\", \"essere solito\". \"In-essere\" (essere-nel-mondo) \u00e8 dunque la condizione fondamentale dell'esistenza umana, nel senso della sua \"condizione normale\" (abituale, consueta). \u00c8, in altre parole, il modo in cui noi ci \"sentiamo a casa nel mondo\" (lo abitiamo) a prescindere da ogni ulteriore occupazione e attivit\u00e0 (la condizione dell'intimit\u00e0). \nL'\"in-essere\" pu\u00f2 anche essere illustrato attraverso il concetto di \"incontro\": un tavolo non pu\u00f2 \"incontrare\" una sedia cos\u00ec come un esistente umano incontra un altro esistente umano. L'incontro infatti presuppone non una condizione spaziale (siamo semplicemente qui, uno di fronte all'altro), ma un'accessibilit\u00e0 che ci permetta di ri-conoscere l'altro in quanto gi\u00e0 da sempre conosciuto (appartenente al \"nostro mondo\"). Questo modo di essere nel mondo lo chiamiamo \"effettivit\u00e0\" (\"Faktizit\u00e4t\"); questo concetto indica le consuetudini, la familiarit\u00e0 col mondo di un essere che si percepisce (si comprende) come legato nel suo \"destino\" all'essere che incontra nel proprio mondo.\nOccorre ora considerare le diverse maniere dell'\"in-essere\": - \"avere a che fare con qualcosa\"; - \"affrontare qualcosa\"; - \"lasciar perdere o abbandonare qualcosa\"; - \"intraprendere\"; - \"imporre\" ecc. Tutte queste maniere o modificazioni dell'\"in-essere\" originario, inteso come \"Habitus\"- abitare, sono modi del \"prendersi cura\". Il termine \"prendersi cura\" naturalmente non va inteso nel suo significato corrente (come \"condurre a termine\" o \"preoccuparsi\"). Esso ha un valore esistenziale (ontologico) e indica innanzi tutto il fatto che la costituzione profonda dell'esistente umano (l'essere dell'Esserci) \u00e8 quella della cura, del prendersi cura. In altre parole questo significa che agli esseri umani non \"capita\" un po' s\u00ec e un po' no di assumere una relazione col mondo, ma che proprio l'essere in relazione col mondo nel modo del prendersene cura caratterizza la loro esistenza.\nL'essere dell'ente nel mondo-ambiente.\nGli \"enti intra-mondani difformi dall'Esserci\" ci si danno non come \"semplici-presenze\" (\"Vor-handenheiten\"), bens\u00ec in quanto \"utilizzabili\" (\"Zu-handenheiten\") o \"strumenti\", e costituiscono il nostro \"mondo-ambiente\" (\"Umwelt\"), guidato dalla \"visione ambientale preveggente\" (\"Umsicht\"). Il modo in cui gli strumenti (i mezzi) ci vengono incontro nel nostro prenderci cura ne svela l'intima coerenza (la conformit\u00e0) col mondo di cui fanno parte. Prima di tutto: lo strumento pu\u00f2 rivelarsi \"inutilizzabile\" (non idoneo o guasto). In questa scoperta dell'inutilizzabilit\u00e0 il mezzo ci sorprende: ci\u00f2 significa che \u00e8 la sorpresa (l'apparire inatteso di qualcosa) che ci rende consapevoli dell'inutilizzabilit\u00e0. Qualcosa attraverso cui passavamo per arrivare a qualcos'altro, ci appare davanti come un ostacolo, attirando \u201cimprovvisamente\u201d la nostra attenzione, l\u00ec dove prima davamo per scontata la sua \u201csemplice presenza\u201d. In secondo luogo: lo strumento pu\u00f2 rivelarsi \"mancante\". \nNei confronti di ci\u00f2 che \"ci serve\" ma non c'\u00e8, ci\u00f2 che rimane \u2013 \u201ctutto il resto\u201d, la qualsiasi altra \"cosa\" \u2013 acquista il carattere dell'importunit\u00e0, dell'inutilit\u00e0. Pi\u00f9 \u00e8 urgente ci\u00f2 che ci manca, pi\u00f9 diventa inutile ci\u00f2 che abbiamo. In terzo luogo: lo strumento pu\u00f2 apparire come \"non pertinente\" ai nostri scopi, come qualcosa che ci sta \"tra i piedi\", che \u00e8 \"fuori posto\". Questi tre modi \u2013 la sorpresa, l'importunit\u00e0, l'impertinenza \u2013 fanno emergere il carattere di \"semplice presenza\" che pu\u00f2 diventare proprio anche degli strumenti, cio\u00e8 il loro poter diventare \"cose\" prive di senso con cui si sono interrotte le nostre abituali relazioni. \nEd \u00e8 proprio in questa interruzione che possiamo cominciare a intravedere qualcosa di utile alla nostra ricerca. Attenzione: nella sorpresa, nell'importunit\u00e0, nella non pertinenza, l'utilizzabilit\u00e0 non \u00e8 semplicemente assente; essa \u00e8 ancora presente come qualcosa che si \u00e8 allontanato, ma in questo allontanarsi parla ancora di s\u00e9, ci dice ancora ci\u00f2 di cui \"sentiamo la mancanza\". L'utilit\u00e0 di qualcosa (utilizzabilit\u00e0) \u00e8 ancora presente anche quando non ci \u00e8 a portata di mano (\"zuhanden\"). \nCi\u00f2 di cui ci si serve, solitamente non lo si considera; ma quando l'utilizzabilit\u00e0 \u00e8 interrotta, quando si urta contro qualcosa che oppone resistenza, allora questo mezzo appare, si illumina, viene in chiaro, trascinando in questa apparizione tutta \"l'officina\" di cui \u00e8 parte. Si vede con occhi diversi qualcosa che gi\u00e0 sempre pure si vedeva \"senza vedere\". \nNella mancanza di ci\u00f2 che ci serve - nel venirci meno del nostro ambiente - noi ne prendiamo coscienza. In questo \"prendere coscienza\" si annuncia il mondo. \"Mutatis mutandis\": perch\u00e9 il mondo-ambiente rimanga utilizzabile, non deve sorprendere, non deve apparire, non deve annunciarsi. \nIn questo consiste la sua essenza profonda.\n\u00c8 stato cos\u00ec dimostrato che, perch\u00e9 il mondo possa apparire, dev'essere gi\u00e0 accessibile (utilizzabile). In altri termini: non si pu\u00f2 avere una coscienza precisa di qualcosa che gi\u00e0 non ci appartenga. Il mondo \u00e8 qualcosa in cui eravamo gi\u00e0 presenti prima di rendercene conto: \u00ab\"il prendersi cura \u00e8 ci\u00f2 che \u00e8 sul fondamento dell'intimit\u00e0 col mondo\"\u00bb.\nIl con-esserci degli altri.\nIl concetto di \"altri\" non va inteso in senso aggiuntivo, come qualcosa accanto a cui mi trovo: \u00ab\"gli altri sono piuttosto quelli dai quali per lo pi\u00f9 non ci si distingue e fra i quali, quindi, si \u00e8 anche\"\u00bb. Questo per dire che noi non siamo \"innanzi tutto e per lo pi\u00f9\" in atteggiamento di distinzione, di allontanamento, di individuazione dagli altri, ma al contrario tendiamo istintivamente a condividere il mondo con gli altri, a con-vivere (con-esserci, \"Mitsein\") con essi. Non incontriamo gli altri a partire da noi, ma dal mondo in cui ci troviamo ad esistere; e non solo gli altri ma anche noi stessi. \n\"\"L'Esserci trova \"se stesso\" innanzi tutto in ci\u00f2 che sta facendo, in ci\u00f2 di cui ha bisogno, in ci\u00f2 che si aspetta, cio\u00e8 nell'utilizzabile intramondano di cui si prende cura innanzi tutto\"\". \nQuesto percepire noi stessi come immersi (gettati, \"geworfen\") nel mondo si riflette anche nel nostro percepire gli altri: noi incontriamo sempre l'altro \"in una situazione\", in un suo essere-nel-mondo.\nCon questa nuova determinazione dell'Esserci, ne viene che alle determinazioni esistenziali dell'Esserci (dell'esistente umano) si aggiunge l'esistenziale (\"Existenzial\", categoria esistenziale) del con-esserci: l'uomo \u00e8 esistenzialmente con gli altri anche quando \u00e8 solo. Se ci riflettiamo, noi \"sentiamo la mancanza\" degli altri perch\u00e9 per natura siamo fatti per essere con gli altri; in tal senso l'esser solo \u00e8 un modo difettivo del con-essere. E d'altra parte la solitudine non viene meno per la \"semplice presenza\" accanto a noi di qualcun altro: \u00ab\"per numerosi che siano i presenti, l'Esserci pu\u00f2 restare solo\"\u00bb. Questo chiarisce che la vicinanza di altri non \u00e8 mai comunque solo \"una semplice presenza\": quando la vicinanza di altri non colma la mia solitudine, essa prende la forma dell'indifferenza e della estraneit\u00e0.\nVa adesso chiarito che l'incontro con l'altro nel mondo, pur avvenendo nell'ambito della \"cura\", non \u00e8 un prendersi cura come quello che caratterizza il \"commercio\" con gli utilizzabili: \u00ab\"l'altro Esserci non \u00e8 incontrato nel quadro del prendersi cura (\"Besorgen\") ma dell'aver cura (\"F\u00fcrsorge\")\u00bb\". \u00ab\"L'aver cura, com'\u00e8 ad esempio l'organizzazione sociale assistenziale, si fonda nella costituzione di essere dell'Esserci in quanto con-essere\"\u00bb. L'essere l'uno per l'altro, l'uno contro l'altro, l'uno senza l'altro, il trascurarsi, il non importare all'uno dell'altro, sono tutti modi dell'aver cura - positivi e difettivi. Anzi, i modi difettivi sono proprio quelli che caratterizzano la vita quotidiana dell'esistente umano. \u00c8 l'ovviet\u00e0 del rapporto quotidiano che rivela il carattere della non sorpresa nei confronti degli altri, che in termini umani definiamo indifferenza, ma che non \u00e8 diversa dalla familiarit\u00e0 con cui ci muoviamo tra le cose.\nCi sono due modi diversi di \"aver cura\" positivamente degli altri. Intromettersi nella loro esistenza deresponsabilizzandoli, relegandoli in un rapporto di dipendenza; oppure presupponendoli nel loro poter essere, mettendoli nella condizione di divenire consapevoli di s\u00e9 e di esercitare liberamente la propria cura.\nL'esser se stesso quotidiano e il \"Si\".\nNoi siamo dominati dalla preoccupazione di distinguerci dagli altri: o negando la differenza nel caso in cui ci si trovi in inferiorit\u00e0, o cercando di imporci. L'essere-assieme (co-esistenza avente cura) ha questo carattere di \"contrapposizione commisurante\". Questa presuppone una limitazione alla libera espressione di s\u00e9 stessi: l'esistente umano si trova, alla luce di tale preoccupazione, in soggezione rispetto agli altri: \u00ab\"non \u00e8 s\u00e9 stesso, gli altri lo hanno svuotato del suo essere\"\u00bb. In questo sentimento di soggezione \"gli altri\" non sono mai \"un altro\" specifico; sono quelli che \"ci sono qui\" quotidianamente e dietro cui nascondiamo la nostra identit\u00e0 perduta. In questo modo di percepire gli altri - come presenza dominante - non esiste pi\u00f9 un io padrone di s\u00e9, ma un anonimo \"Si\" (\"Man\", impersonale). \u00ab\"Il Chi non \u00e8 questo o quello, non \u00e8 s\u00e9 stesso, non \u00e8 qualcuno e non \u00e8 la somma di tutti. \"\nNel mondo-ambiente esiste un mondo pubblico che \u00ab\"dissolve completamente il singolo Esserci nel modo di essere \"degli altri\", sicch\u00e9 gli altri dileguano ancora di pi\u00f9 nella loro particolarit\u00e0 e determinatezza. In questo stato di irrilevanza e di indistinzione il Si esercita la sua tipica dittatura. Ce la passiamo e ci divertiamo come ci si diverte; leggiamo, vediamo e giudichiamo di letteratura e di arte come si vede e si giudica. Ci teniamo lontani dalla \"gran massa\" come ci si tiene lontani, troviamo \"scandaloso\" ci\u00f2 che si trova scandaloso. Il Si, che non \u00e8 un Esserci determinato ma tutti (non per\u00f2 come somma), decreta il modo di essere della quotidianit\u00e0.\"\u00bb\nIl \"Si\" - togliendo soggettivit\u00e0 ad ogni decisione - sottrae i singoli da ogni responsabilit\u00e0. Il Si precede ogni decisione, ma non la segue perch\u00e9 - dopo l'evento - si dissolve nel \"nessuno (\u00e8 responsabile)\": \u00ab\"in questo sgravamento di essere, il Si si rende accetto all'Esserci perch\u00e9 ne soddisfa la tendenza a prendere tutto alla leggera e a rendere le cose facili\"\u00bb. Il Si \u00e8 dunque il modo d'essere dell'esistente umano che ha perduto s\u00e9 stesso (o non si \u00e8 ancora trovato): del vivere inautentico. \nMa ci\u00f2 non significa che il Si non-sia (sia nulla) anzi: esso \u00e8 il \"soggetto realissimo\" con cui abbiamo a che fare quotidianamente. Neppure, il Si non \u00e8 il genere del singolo esistente umano; la logica tradizionale - con la sua grossolana visione quantitativa delle cose \"semplicemente presenti\" - non ha nulla da dire in questo campo. \u00abIl Si \u00e8 un esistenziale e appartiene, come fenomeno originario, alla costituzione positiva dell'Esserci\u00bb. Diciamo che a un (essere) s\u00e9 stesso autentico si contrappone il Si-stesso inautentico. L'inautenticit\u00e0 dell'io \u00e8 un immedesimarsi col mondo \"che si incontra immediatamente\": in questo senso, il Si condiziona a un'interpretazione non consapevole della realt\u00e0. \nIn tale dimensione \"io non sono io ma sono gli altri\" nel livellamento medio delle possibilit\u00e0. Ed \u00e8 questa la condizione normale della nostra esistenza. L'essere-nel-mondo dell'uomo si occulta e si mistifica ai suoi stessi occhi, rendendo inaccessibile la comprensione della sua propria natura essenziale.\nL'esser-ci come situazione emotiva.\nHeidegger definisce \"situazione emotiva\" (\"Befindlichkeit\") ci\u00f2 che noi comunemente designiamo col termine \"umore\". Compito di questa fase del \"pensiero sull'essere\" \u00e8 di analizzare l'umore nella sua struttura esistenziale. \n\u00c8 fondamentale sottolineare questo fatto: l'uomo (Esserci) \u00e8 sempre immerso in un determinato umore. Non c'\u00e8 esistenza priva di tonalit\u00e0 emotiva, fosse anche l'indifferenza, quel grigiore uniforme e persistente in cui l'esistenza (l'essere dell'Esserci) diventa un peso. Perch\u00e9 un peso? \u00ab\"Non si sa\"\u00bb. La modalit\u00e0 d'essere della \"conoscenza\" \u00e8 inadeguata a penetrare nella regione del proprio essere in cui l'uomo gi\u00e0 da sempre si trova. La tonalit\u00e0 emotiva \u00e8 la risposta alla domanda \"come va?\" che \"CI\" colloca nella nostra esistenza. L'Esserci \u00e8 dunque un esistere emotivamente; l'uomo \u00e8 un esistente che \u00e8 in quanto \"aperto\" in una situazione emotiva. \nChe l'esistente umano viva sempre in un qualche stato emotivo non vuol dire che egli ne sia consapevole o sappia il perch\u00e9 del suo modo d'essere; al contrario, egli sfugge a questa consapevolezza negando radicalmente il proprio sentire. Volgendo le spalle a questo perch\u00e9, l'uomo evade. Questo carattere dell'esistenza per cui noi siamo in un certo stato d'animo di cui ci \u00e8 oscura l'origine, per cui l'essere c'\u00e8 ma rimane oscuro, lo chiamiamo \"l'esser gettato\" (Geworfenheit) dell'uomo (dell'Esserci) nel mondo quotidiano inautentico, o \"deiezione\" (Verfallenheit). L'umore \u00e8 il modo in cui noi \"ci sentiamo\" (\"come va?\" - \"come ti senti?\"). \nNon \u00e8 una percezione fisica ma esistenziale (autosentimento situazionale). Percezione che si manifesta pi\u00f9 nella forma della fuga che in quella della ricerca. Anche se l'esistente umano si ritiene \"per fede\" sicuro del suo destino o se crede nella scienza e nelle sue spiegazioni sulle cause e i perch\u00e9 della vita, tutto ci\u00f2 nulla toglie che le radici esistenziali del nostro modo d'essere nel mondo, del nostro sentirci gettati in un certo umore, rimangano un enigma impenetrabile. Prima ancora di comprendere, vedere, agire, studiare il mondo, noi gi\u00e0 ci troviamo (siamo aperti) in un certo modo d'essere o tonalit\u00e0 emotiva. Possiamo cercare di padroneggiare con la volont\u00e0 le nostre emozioni, ma ci\u00f2 dimostra soltanto che non \u00e8 la nostra volont\u00e0 che le ha stabilite. Questo \"sentirsi in\" \u00e8 molto diverso dal \"percepirsi\", non \u00e8 cio\u00e8 uno stato \"psicologico\". \"Percepirsi\" implica cio\u00e8 un \"fare attenzione a s\u00e9 stessi\" che \u00e8 totalmente estraneo a quello stato dell'essere gettato nel mondo, anteriore a ogni comprensione, che chiamiamo \"umore\".\nL'esserci come comprensione.\nFinora, la discussione sul problema dell'essere \u00e8 approdata alla conclusione che la natura costitutiva dell'uomo consiste in una sua originaria appartenenza al mondo, appartenenza che lo situa tra le cose e gli altri nell'atteggiamento della cura, atteggiamento che precede qualunque altro particolare modo d'essere. Questo \"essere-nel-mondo\" era stato anche definito come \"apertura preliminare\" nei confronti dell'ambiente in cui operiamo, apertura che pu\u00f2 anche essere intesa come comprensione del senso delle cose. La capacit\u00e0 di dare significato a ci\u00f2 che facciamo fa di noi (dell'Esserci) un tipo di ente (esistente) che ha in s\u00e9 stesso la ragione della propria esistenza. \nOra occorre aggiungere alla (categoria) esistenziale della comprensione (\"Verstehen\") qualcosa che la distingua dal semplice significato di \"essere capace di\", \"essere in grado di\" che spesso le attribuiamo nel discorso corrente. L'idea che nel \"comprendere qualcosa\" sia insito il poter fare, il poter agire con competenza o coscienza di causa, indica una qualit\u00e0 essenziale della nostra natura umana: \u00ab\"il modo d'essere dell'Esserci in quanto poter-essere\"\u00bb. La \"possibilit\u00e0\", per noi, \u00e8 la condizione preliminare dell'essere aperti a ci\u00f2 che verr\u00e0, in base alla condizione emotiva in cui ci troviamo; in ogni istante noi siamo nella possibilit\u00e0 di essere questo o quello perch\u00e9 abbiamo gi\u00e0 rinunciato ad altre possibilit\u00e0 di essere qualcos'altro. La nostra esistenza \u00e8 un continuo esser-possibile in cui ci veniamo a trovare (si potrebbe aggiungere: nostro malgrado). L'uomo \u00e8 s\u00e9 stesso in quanto libero di poter essere. \n\"Ognuno \u00e8, a seconda di come ha saputo comprendere s\u00e9 stesso, le sue possibilit\u00e0\": \"\"in quanto \u00e8 questa comprensione, esso \"sa\" come stanno le cose a proposito di s\u00e9 stesso, cio\u00e8 del suo poter essere\"\". \nQuesto \"sapere\" non \u00e8 frutto della psicologia, ma \u00e8 immediato e spontaneo, sorge cio\u00e8 appena ci rivolgiamo a noi stessi nella nostra interiorit\u00e0. \nAlla struttura esistenziale della comprensione corrisponde ci\u00f2 che noi chiamiamo progetto (\"Entwurf\"). L'uomo, in quanto \"gettato nel mondo\", si trova nella condizione \"innata\" di proiettarsi in avanti (nel tempo) attraverso progetti. Per progetto Heidegger non intende i piani che ci facciamo per il futuro (far\u00f2 questo e quest'altro); nell'uso che egli fa del termine prevale la funzione verbale rispetto a quella nominale: progettare significa comprendersi in base alle proprie possibilit\u00e0. Se vogliamo, \u00e8 quella condizione ideale e rara per cui ci lasciamo essere per quello che siamo, senza intromettere \"piani razionali\" nel nostro agire. Questo comporta che ci\u00f2 rispetto a cui progettiamo possa anche non essere \"conosciuto\" in termini concreti: faccio questo perch\u00e9 \"mi va\", poi vedremo cosa ne verr\u00e0. Soltanto perch\u00e9 l'uomo \u00e8 (o non \u00e8) ci\u00f2 che poteva essere, soltanto comprendendo questo, egli pu\u00f2 dire a s\u00e9 stesso: \u00ab\"Divieni ci\u00f2 che sei!\"\u00bb ( da un'ode di Pindaro, ripresa da Friedrich Nietzsche in \"Ecce homo. Come si diventa ci\u00f2 che si \u00e8\").\nLa comprensione comporta una doppia prospettiva: uno pu\u00f2 comprendere s\u00e9 stesso a partire dal mondo di cui fa parte; o viceversa, la comprensione di s\u00e9 pu\u00f2 prescindere dal mondo (accettare o cambiare il mondo). \u00ab\"La comprensione dell'esistenza come tale \u00e8 sempre una comprensione del mondo\"\u00bb.\nComprensione e interpretazione.\nL'interpretazione non \u00e8 un atto con cui rivestiamo qualcosa di un significato, ma \u00e8 l'emergere del significato insito nella struttura del mondo, qualcosa che \"viene fuori\" dalle cose per come esse stanno rispetto a noi. Ogni comprensione di \"come stanno le cose intorno a noi\" \u00e8 implicita (pre-verbale): questa caratteristica determina l'interpretazione quotidiana (quella del mondo in cui ci troviamo \"innanzi tutto e per lo pi\u00f9\"), una interpretazione che si fonda su una pre-disponibilit\u00e0, vale a dire su una comprensione di \"come stanno le cose\" (appagativit\u00e0, \"Bewandtnis\") che gi\u00e0 ci appartiene. A sua volta, una comprensione cos\u00ec immediata da precedere lo stesso pensare nonch\u00e9 la parola, contiene in s\u00e9 anche la pre-visione della direzione da dare all'interpretazione: quando \"interpretiamo\" (assegniamo un significato a) qualcosa che ci appartiene, immancabilmente noi confermiamo la comprensione che avevamo gi\u00e0 di ci\u00f2. \u00ab\"L'interpretazione di qualcosa in quanto qualcosa \u00e8 fondata essenzialmente nella pre-disponibilit\u00e0, nella pre-visione e nella pre-cognizione. L'interpretazione non \u00e8 mai l'apprendimento neutrale di qualcosa di dato. Allorch\u00e9 quella tipica forma di interpretazione che \u00e8 l'esegesi dei testi fa appello al \"dato immediato\", in realt\u00e0 il \"dato immediato\" \u00e8 null'altro che la ovvia e indiscussa assunzione dell'interpretante, assunzione necessariamente implicita in ogni procedimento interpretativo come ci\u00f2 che \u00e8 gi\u00e0 \"posto\" a base di ogni interpretazione nel senso della pre-disponibilit\u00e0, della pre-veggenza e della pre-cognizione\"\u00bb.\nL'interpretazione (soprattutto l'ermeneutica dei testi ed il circolo ermeneutico che ne consegue) \u00e8 la conferma di una comprensione che gi\u00e0 da sempre ci appartiene, in quanto la comprensione non \u00e8 mai comprensione di \"cose\" (parole) ma di noi stessi. Ci\u00f2 che noi leggiamo \u00e8 l'esposizione di un mondo che \u00e8 gi\u00e0 il nostro, l'interpretazione \u00e8 l'esplicitazione di ci\u00f2 che siamo gi\u00e0. [E quando il testo \u00e8 \"estraneo\", interviene la \"spiegazione\" che riduce il diverso a un \"come\": \"quello - il diverso - \u00e8 come questo - il nostro\"]. Tutto ci\u00f2 che non \u00e8 umano \u00e8 dunque \"senza senso\", non in termini negativi, ma in quanto estraneo al senso: un albero da frutta \u00e8 un albero di frutta solo nell'ambito delle nostre relazioni con esso. Al di fuori della nostra visione ambientale preveggente non ha significato [probabilmente qui occorrerebbe aggiungere \"per noi\", noi in quanto attori di una ricerca filosofica sull'essere - che cosa sia il modo \"senza di noi\" \u00e8 qualcosa che riguarda altre ricerche].\nLa situazione emotiva dell'angoscia.\n\"In che modo l'angoscia rappresenta una situazione emotiva caratteristica?\". \nIl livello medio della nostra esistenza \u00e8 quello dell'inautenticit\u00e0, rappresentato anche come una \"fuga davanti a s\u00e9 stesso\". Questa fuga non \u00e8 paura di qualcosa, perch\u00e9 anzi noi ci rifugiamo nelle cose per evitare noi stessi. Questa fuga davanti a se stessi \u00e8 possibile solo per il fatto che noi - gi\u00e0 sempre - siamo in cospetto di noi stessi (ci siamo gi\u00e0 compresi). Di conseguenza, questo nuovo punto di partenza della ricerca - la deiezione, l'inautenticit\u00e0, la fuga da se stessi - non \u00e8 qualcosa che ci nasconde il fenomeno che stiamo cercando (l'Essere nella sua essenza), anzi: lo presuppone totalmente. \nSe l'angoscia non \u00e8 paura, cos'\u00e8 ci\u00f2 che angoscia? Qual \u00e8 il \"davanti a che\" dell'angoscia? \u00ab\"Il \"davanti a che\" dell'angoscia non \u00e8 mai un ente intramondano. (...) Perci\u00f2 l'angoscia non ha occhi per \"vedere\" un determinato \"qui\" o \"l\u00e0\" da cui si avvicina ci\u00f2 che \u00e8 minaccioso. Ci\u00f2 che caratterizza il \"davanti a che\" dell'angoscia \u00e8 il fatto che il minaccioso non \u00e8 in nessun luogo. L'angoscia non sa che cosa sia ci\u00f2-davanti-a-cui essa \u00e8 angoscia. \"In nessun luogo\" non equivale per\u00f2 a \"nulla\", poich\u00e9 proprio in esso si radica, per l'in-essere spaziale, la prossimit\u00e0 in generale e l'apertura del mondo in generale. Il minaccioso non pu\u00f2 perci\u00f2 avvicinarsi nella prossimit\u00e0 secondo una determinata direzione; esso \"ci\" \u00e8 gi\u00e0 ma non \u00e8 in nessun luogo; esso \u00e8 cos\u00ec vicino che ci opprime e ci mozza il fiato, ma non \u00e8 in nessun luogo. Nel \"davanti a che\" dell'angoscia si rivela il \"nulla e in nessun luogo\". L'impertinenza del nulla e dell'\"in-nessun-luogo\" intramondani significa fenomenicamente: il davanti a che dell'angoscia \u00e8 il mondo come tale. La completa insignificativit\u00e0 che si annuncia nel nulla e nell'\"in-nessun-luogo\" non sta a significare un'assenza del mondo, ma, al contrario, che l'ente intramondano \u00e8 divenuto in s\u00e9 stesso cos\u00ec recisamente privo d'importanza che, in virt\u00f9 di questa insignificativit\u00e0 dell'intramondano, ci\u00f2 che ci colpisce \u00e8 solo il mondo nella sua mondit\u00e0\"\u00bb.\nL'angoscia ci allontana dal mondo rendendolo insignificante, ma proprio da questa lontananza - che \u00e8 il contrario dell'appagativit\u00e0 con cui ci rapportiamo quotidianamente - il mondo ci si apre davanti come mondo, nel suo essere indipendente da noi.\nInoltre, l'angoscia ci sprofonda nella solitudine, nel distacco da tutto e da tutti, nella condizione primaria di una totale libert\u00e0: \u00ab\"L'angoscia rivela nell'Esserci l'essere-per il pi\u00f9 proprio poter-essere, cio\u00e8 l'essere-libero-per la libert\u00e0 di scegliere e possedere s\u00e9 stesso. L'angoscia porta l'Esserci innanzi al suo esser-libero-per... l'autenticit\u00e0 del suo essere in quanto possibilit\u00e0 che esso \u00e8 gi\u00e0 sempre. Ma questo essere \u00e8 in pari tempo quello a cui l'Esserci \u00e8 consegnato in quanto essere-nel-mondo\"\u00bb. L'angoscia toglie dalla tranquillizzante sicurezza del sentirsi a casa propria che \u00e8 tipica del Si e getta nello spaesamento. \n\u00ab\"Questo spaesamento rode costantemente l'Esserci e minaccia, sia pure inesplicitamente, la sua quotidiana dispersione nel Si\u00bb\". In questo senso \u00e8 sottinteso un pessimismo ontologico: la vita quotidiana in quanto inautentica \u00e8 una fuga perenne davanti all'angoscia. Pertanto \u00ab\"il non sentirsi a casa propria deve essere concepito come il fenomeno pi\u00f9 originario\"\u00bb. Per concludere: l'angoscia, racchiude la possibilit\u00e0 di un'apertura dell'essere, di una sua reale comprensione, per il fatto che isola - che ci restituisce l'autenticit\u00e0, o per lo meno ce ne rivela la possibilit\u00e0.\nL'essere dell'Esserci in quanto Cura.\nSi \u00e8 visto che l'uomo comprende s\u00e9 stesso in base alle proprie possibilit\u00e0: ciascuno pu\u00f2 divenire ci\u00f2 che \u00e8 (autoprogettarsi). Questo diventare o non diventare se stessi (autenticit\u00e0 o inautenticit\u00e0) ci si manifesta compiutamente nell'angoscia. Ma questo capire chi potremmo essere che costituisce il nostro modo di essere [essere uomo vuol dire conoscersi] ci proietta costantemente davanti a noi. \nL'uomo \u00e8, nella sua essenza, un esistente proiettato in avanti, mai fermo all'\"hic et nunc\". Questo, tra l'altro, non avviene in astratto, ma nella costante relazione con il mondo di cui siamo parte. E tutto questo in vista di un perch\u00e9, in ragione di quell'esser presso le cose (gli utilizzabili) di cui ci si prende cura. In altri termini: l'esistenza \u00e8 un lasciar essere le nostre possibilit\u00e0 verso ci\u00f2 che ci occupa. \n\u00ab\"Questo essere \u00e8 espresso globalmente dal termine Cura che qui \u00e8 usato nel suo senso ontologico-esistenziale genuino\"\u00bb. \u00c8 la Cura (\"Sorge\") che, come condizione originaria all'in-essere, rende possibile \"prendersi cura di qualcosa\" e \"aver cura\" degli altri. In questo senso, la Cura non \u00e8 separata dall'inautenticit\u00e0: l'affanno per il possesso \u00e8 la sua espressione corrente e quotidiana. La Cura come fenomeno ontologico-esistenziale fondamentale precede tendenze come il volere, il desiderare, l'impulso o l'inclinazione, che sono tutti interpretabili come manifestazioni del nostro essere avanti a noi come essere presso (Cura).\n\"Il modo di essere della verit\u00e0\".\n\"\"C'\u00e8\" verit\u00e0 solo perch\u00e9 e fin che l'Esserci \u00e8. L'ente \u00e8 scoperto solo quando, ed aperto solo fin che, in generale, l'Esserci \u00e8\"\". \nLe leggi di natura non sono vere di per s\u00e9 - e questo gi\u00e0 Kant lo diceva; pertanto non \u00e8 sensato pensare a un qualcosa che in s\u00e9 abbia un valore d'esistenza indipendentemente da noi. \nNon c'\u00e8 scoprimento, non c'\u00e8 verit\u00e0, non c'\u00e8 nulla fino a che non c'\u00e8 colui attraverso il quale avviene lo scoprimento, la verit\u00e0 si manifesta. Le cose diventano per opera di colui per il quale esse hanno un senso; tutto ci\u00f2 che ancora non si \u00e8 dis-velato (\"unverborgen\") - reso evidente - non esiste (non \u00e8 neppure il caso di aggiungere \"per noi\": per chi altri dovrebbe esistere?). \u00ab\"In virt\u00f9 del suo essenziale modo di essere, conforme all'Esserci, ogni verit\u00e0 \u00e8 relativa all'essere dell'Esserci\"\u00bb. \nQuesto vuol dire che ogni verit\u00e0 \u00e8 soggettiva? No, se per \"soggettivo\" si intende arbitrario. Scoprire qualcosa significa renderlo evidente, portarlo in cospetto dell'esistenza sottraendolo al condizionamento - che pu\u00f2 anche essere la chiacchiera falsificatrice. Questo non significa che la verit\u00e0 sia qualcosa di \"oggettivo\": la verit\u00e0 \"c'\u00e8\" perch\u00e9 l'uomo (l'Esserci) \u00e8 nella verit\u00e0. Noi non dobbiamo presupporre la verit\u00e0 come se fosse il fondamento dell'essere (l'essenza) di un altro ente; la verit\u00e0 ci \u00e8 data nel momento stesso in cui siamo. Essa non \u00e8 una decisione, un atto di volont\u00e0, cos\u00ec come non \u00e8 stata una decisione - un libero atto di volont\u00e0 - il nostro \"essere-nel-mondo\", il nostro stesso Esserci (esistere). Noi siamo nella verit\u00e0 anche nel momento in cui siamo nell'oscurit\u00e0 del nascondimento - della fuga dalla verit\u00e0. Non pu\u00f2 \"essere nascosto\" qualcosa che non c'\u00e8; come si diceva, la verit\u00e0 non si dimostra (giudizio) ma si lascia essere.\nEssere-per-la-morte.\n\u00ab\"\"1) l'Esserci porta con s\u00e9, fin che \u00e8, un \"non ancora\" che sar\u00e0, cio\u00e8 una mancanza costante; 2) il giungere alla fine da parte di un ente che \u00e8 sempre un non-ancora-essente-alla-fine (il venir meno della mancanza propria dell'Esserci) ha il carattere del non-esserci-pi\u00f9; 3) il giungere alla fine implica, per ciascun Esserci, un modo di essere in cui non \u00e8 assolutamente possibile la sostituzione\"\"\u00bb.\nIn quale accezione va inteso il termine \"mancanza\"? Non nel senso per cui a certe cose manca qualcosa per essere \"complete\" (una parte, una quantit\u00e0): questa \"mancanza\" \u00e8 infatti una semplice sottrazione. Al contrario, all'uomo la mancanza appartiene. \u00ab\"L'Esserci deve, nel suo stesso essere, divenire, cio\u00e8 essere ci\u00f2 che non \u00e8 ancora\"\u00bb. L'uomo \u00e8 gi\u00e0, fin da piccolo, qualcuno che \"non \u00e8 ancora\": il futuro giovane, il futuro uomo, il futuro vecchio.\nIn secondo luogo: non esserci pi\u00f9, pi\u00f9 che un \"essere finito\" - nel senso in cui una cosa \u00e8 finita - non significa forse che ci viene meno la possibilit\u00e0 di essere? In questo senso, quello di \"fine\" dell'esistente umano \u00e8 un concetto assolutamente inadeguato a rappresentare quel non-esser-ci che \u00e8 la morte. \u00ab\"Nella morte l'Esserci non \u00e8 n\u00e9 compiuto n\u00e9 semplicemente dissolto n\u00e9, tanto meno, ultimato o disponibile. L'Esserci, allo stesso modo che, fin che \u00e8, \u00e8 gi\u00e0 costantemente il suo \"non ancora\", \u00e8 anche gi\u00e0 sempre la sua morte. Il finire proprio della morte non significa affatto un essere alla fine dell'Esserci, ma un essere-per-la-fine da parte di questo ente. La morte \u00e8 un modo di essere che l'Esserci assume da quando c'\u00e8. \"L'uomo, appena nato, \u00e8 gi\u00e0 abbastanza vecchio per morire\".\"\u00bb Dunque, la morte non \u00e8 la fine della vita nel senso della sua conclusione - quando, infatti, di un uomo si pu\u00f2 dire che abbia \"compiuto\" la sua vita? Essa appartiene alla vita in quanto, con l'atto della nascita, comincia la nostra possibilit\u00e0 di morire. \nDicendo che la morte non \u00e8 qualcosa che \"manca\" alla vita nel senso che le si aggiunge per completarla, si intende affermare che l'uomo non \u00e8 una \"cosa\" a cui manca \"qualcosa\" per essere completo. L'uomo \u00e8 sempre tutto s\u00e9 stesso, comunque. Al contrario, il nostro rapporto con la morte \u00e8 qualcosa che ci sovrasta. Anche questo naturalmente va chiarito. Molte cose \"ci sovrastano\", alcune come minacciose altre come desiderabili. Ma queste cose riguardano il nostro con-essere con gli altri. \nLa morte invece \u00e8 una possibilit\u00e0 che ciascuno assume da solo. Questa possibilit\u00e0 \u00e8 inoltre l'estrema e l'incondizionata. Tanto meno \u00e8 una scelta: in essa noi siamo gettati. In quanto la pi\u00f9 propria (solitaria, individuale) incondizionata ed estrema, la possibilit\u00e0 della morte si rivela totalmente nell'angoscia. Angoscia non come paura o depressione, ma come comprensione originaria (apertura - intuizione immediata) del nostro vero poter essere.\n\"Il concetto ontologico esistenziale integrale della morte pu\u00f2 ora essere riassunto cos\u00ec: la morte, come fine dell'Esserci, \u00e8 la possibilit\u00e0 dell'Esserci pi\u00f9 propria, incondizionata, certa e come tale indeterminata e insuperabile. La morte, come fine dell'Esserci, \u00e8 nell'essere di questo ente, in quanto esso \u00e8 per la fine\". \nChe la morte sia la possibilit\u00e0 estrema dell'uomo non significa dunque che ad essa si pervenga \"alla fine\" della vita - cosa che nel concetto heideggeriano di esistenza non ha alcun significato - ma che \"in ogni momento della vita essa incombe come l'essere-il-tutto dell'Esserci\", la sua totalit\u00e0 ontologica. \nIn altre parole, noi siamo completati nella nostra essenza dalla consapevolezza - che assume la forma dell'angoscia - del costante incombere della fine delle nostre possibilit\u00e0. \u00ab\"Esistendo per la propria morte, esso [l'Esserci] muore effettivamente e costantemente fino a quando non sia pervenuto al proprio decesso\"\u00bb.\nProgetto di un essere per la morte autentico.\nCosa significa, in prima istanza, essere autenticamente per la morte (\"Sein zum Tode\")? Essenzialmente, non fuggire davanti al suo ineluttabile essere possibile e non coprirne la verit\u00e0 con la chiacchiera. Se la morte \u00e8 la possibilit\u00e0 pi\u00f9 propria e certa di ogni esistenza, essere per la morte significa dunque essere per una possibilit\u00e0; essere per una possibilit\u00e0 significa prendersi cura della sua realizzazione. Ma prendersi cura di una possibilit\u00e0 nel senso della sua realizzazione vuol dire trasformarla in un fatto, farla essere come qualcosa di diverso da una possibilit\u00e0. Il suicidio, come autorealizzazione della propria fine, ci toglie dall'angoscia in quanto ci sottrae al peso che comporta il quotidiano essere per la morte. In questo senso si suol dire che il suicidio \u00e8 una fuga - l'estrema deiezione dal tutto che noi siamo. \nNeppure la contemplazione (mistica) \u00e8 una risposta adeguata alla domanda. \"Pensare alla morte\" \u00e8 un modo di renderla \"oggettiva\", estranea od esterna a noi, come quell'ente che a noi mancherebbe per essere \"completi\". Al contrario, la possibilit\u00e0 deve essere intesa nel modo pi\u00f9 totale come possibilit\u00e0, come incombere il cui accadere non coincide col nostro esistere: noi non sapremo mai \"cos'\u00e8\" la morte perch\u00e9 nella morte non c'\u00e8 esistenza. \nDi fronte - o per meglio dire \"sotto\" - la possibilit\u00e0 della morte, ogni pre-occupazione di quello che sar\u00e0 domani \u00e8 vuota di significato. Inoltre: in quanto \u00e8 la nostra possibilit\u00e0 pi\u00f9 propria (assolutamente nostra e individuale - \"Inutile piangere, si nasce e si muore soli\", scriveva Cesare Pavese - la comprensione del nostro essere per la fine ci sottrae al dominio del Si, agli altri come massa, pubblico. \u00ab\"La morte non \"appartiene\" indifferentemente all'insieme degli Esserci, ma pretende l'Esserci nel suo isolamento\"\u00bb.\nQuesta autenticit\u00e0 - questa coscienza della morte - non autorizza l'indifferenza. L'autenticit\u00e0 dell'esistenza implica sempre la Cura; ma l'essere-per e il con-essere, per esser autentici, devono tener conto della possibilit\u00e0 della morte, cio\u00e8 devono esser liberi da ogni condizionamento che ci allontani da noi stessi, da ogni desiderio di fuga. \u00ab\"L'anticipazione della possibilit\u00e0 incondizionata conferisce all'ente anticipante la possibilit\u00e0 di assumere il suo essere pi\u00f9 proprio da s\u00e9 stesso e a partire da se stessi\"\u00bb. L'ansia del successo \u00e8 il tipico commisurare se stessi con gli occhi degli altri; il cooperare ad uno scopo comune \u00e8 invece il modo di intendere se stessi come sostituibili. \n\u00ab\"Ci\u00f2 che caratterizza l'essere-per-la-morte autenticamente progettato sul piano esistenziale, pu\u00f2 essere riassunto cos\u00ec: l'anticipazione svela all'Esserci la dispersione nel Si-stesso e, sottraendolo fino in fondo al prendente cura avente cura, lo pone innanzi alla possibilit\u00e0 di essere s\u00e9 stesso, in una libert\u00e0 appassionata, affrancata dalle illusioni del Si, effettiva, certa di s\u00e9 stessa e piena di angoscia: LA LIBERT\u00c0 PER LA MORTE\"\u00bb. In conclusione: l'essere autenticamente se stessi non giustifica la rinuncia alla vita, n\u00e9 la mistica \"fuga dalla realt\u00e0\", ma richiede la consapevolezza dell'inutilit\u00e0 di ogni \"fuga in avanti\" nell'accettazione della libert\u00e0 come possibilit\u00e0 che \"tutto pu\u00f2 finire oggi\".\nComprensione del richiamo e colpa.\nL'essenza dell'uomo \u00e8 la Cura (essere per...). In quanto \u00e8, l'uomo \u00e8 stato gettato nel mondo, cio\u00e8 non si \u00e8 messo da s\u00e9 nella condizione di esistere in questo o quel mondo. Essendo, l'uomo \u00e8 libero di essere s\u00e9 stesso, ma non perch\u00e9 egli abbia operato un atto di volont\u00e0 con cui abbia preso possesso di s\u00e9. \nIn sostanza, l'uomo non viene prima della sua esistenza: egli vi \u00e8 gettato; non pu\u00f2 risalire a prima del fatto che c'\u00e8, non pu\u00f2 essere la causa di s\u00e9. Ma neppure l'esser gettato precede l'uomo (ha il carattere di una causa), come qualcosa che gli \u00e8 semplicemente accaduto: l'uomo \u00e8 sempre proiettato in avanti in un progetto (non \u00e8 ancora ci\u00f2 che sar\u00e0). In sostanza, l'uomo si trova ineluttabilmente a poter essere solo ci\u00f2 che \u00e8, perch\u00e9 egli non precede la propria esistenza scegliendo questa o quella possibilit\u00e0, ma \"\u00e8 libero\" solo di esplicare la propria esistenza cos\u00ec come l'ha trovata \"essendo gettato nel mondo\"; esistendo cos\u00ec come si \u00e8 \"gi\u00e0 trovato\" ad essere, egli \u00e8 contemporaneamente il fondamento, la condizione unica, delle proprie possibilit\u00e0. Poich\u00e9 l'uomo non decide il suo modo di essere (il suo fondamento), egli patisce emotivamente questa sua costituzione come un peso. \nCome vive l'uomo questo suo trovarsi ad essere quello che non pu\u00f2 non essere? Unicamente progettando ci\u00f2 che gi\u00e0 \u00e8, ci\u00f2 che c'\u00e8 gi\u00e0. Se esser s\u00e9 stesso vuol dire costituirsi come fondamento della propria esistenza (non perdersi negli altri), questo non significa che si \u00e8 padroni di s\u00e9 (del proprio fondamento), che possiamo signoreggiare la nostra esistenza; essendo gettati nel mondo, assumiamo come un fatto di cui non siamo \"responsabili\" questo esser il nostro fondamento (essere autentici). La Cura si esplica in questo non poter essere altro che ci\u00f2 che gi\u00e0 siamo. \nEssere il fondamento di noi stessi (non poter non essere ci\u00f2 che gi\u00e0 siamo) significa dunque non poter intervenire sul nostro essere pi\u00f9 personale. Questa negativit\u00e0 (questo \"non\") \u00e8 parte costitutiva dell'esistenza. L'uomo, nel momento in cui \u00e8 il fondamento di s\u00e9 stesso (\u00e8 autentico), \u00e8 il suo nulla - non \"pu\u00f2\", nel senso proprio della parola, nulla. \"Nulla\" non significa che non \u00e8 - che non esiste -; questa \"nullit\u00e0\" \u00e8 parte costitutiva (\u00e8 una propriet\u00e0) del suo modo di essere come essere-gettato-nel-mondo. In quanto autentico (se stesso), l'uomo \u00e8 quello che \u00e8 in quanto \u00e8 s\u00e9 stesso (in quanto \u00e8 gettato); non \u00e8 grazie a s\u00e9 stesso, ma pu\u00f2 diventare solo ci\u00f2 che \u00e8, portare a compimento quello che \u00e8 (il suo fondamento). \n\u00ab\"La Cura, nella sua stessa essenza, \u00e8 totalmente permeata dalla nullit\u00e0. Perci\u00f2 la Cura, cio\u00e8 l'essere dell'Esserci in quanto progetto gettato, significa: il (nullo) esser fondamento di una nullit\u00e0. Il che significa: l'Esserci \u00e8, come tale, colpevole; se almeno \u00e8 valida la determinazione esistenziale formale della \"colpa come esser fondamento di una nullit\u00e0\"\"\u00bb.\nLa struttura esistenziale del poter-essere.\nIl voler-aver-coscienza \u00e8 una totale adesione (comprensione) alla verit\u00e0 della propria esistenza: \"io sono questo\" \u00e8 ci\u00f2 che la coscienza \"dice\". \u00c8 ovvio che la comprensione della chiamata, chiamandoci all'autenticit\u00e0 dello spaesamento, \u00e8 caratterizzata dall'angoscia. \u00abIl voler-aver-coscienza diviene cos\u00ec un esser pronto all'angoscia\u00bb. \nA questa comprensione della chiamata, della voce della coscienza, costituita dall'angoscia, dalla consapevolezza della nullit\u00e0 di ogni progetto e dal silenzio, diamo il nome di decisione (\"Entschlossenheit\"). Con la decisione noi raggiungiamo la verit\u00e0 originaria, profonda, dalla nostra esistenza, poich\u00e9 la decisione \u00e8 decisione di essere autentici. La decisione \u00e8 decisione di essere nel nostro Ci, cio\u00e8 di essere assegnati effettivamente (senza possibilit\u00e0 di scelta) al nostro \"mondo\". Questo significa che la decisione, richiamandoci a noi stessi dalla \"perdizione nel Si\", modifica il nostro modo di essere-nel-mondo, di \"scoprire\" le cose e gli altri. Con la decisione usciamo dalla deiezione della quotidianit\u00e0 per rientrare nella solitudine dell'esser noi stessi. Senza tuttavia diventare indifferenti. \n\u00ab\"La decisione, in quanto poter-essere se-Stesso autentico, non scioglie l'Esserci dal suo mondo, non lo isola in un io ondeggiante nel vuoto. Come lo potrebbe se essa, in quanto apertura autentica, \u00e8 null'altro che l'essere-nel-mondo autentico? La decisione porta invece il se-Stesso nell'esser-presso l'utilizzabile prendente cura e lo sospinge nel con-essere avente cura degli altri\" [fonda il senso autentico del prendersi cura e dell'aver cura].\u00bb\nMa a che cosa si decide colui che si dispone alla decisione? Non \"a qualcosa\", poich\u00e9 non esistono possibilit\u00e0 offerte che siano diverse da ci\u00f2 che \u00e8 (a meno di non ricadere nell'alienato affaccendarsi in cose). La decisione autentica \u00e8 sempre solo indeterminata, accettazione di s\u00e9 stessa. Nella decisione \u00e8 in gioco la nostra autenticit\u00e0, l'afferrare con determinazione l'effettivit\u00e0 del mondo in cui siamo. Chi si decide non nega la \"realt\u00e0\", ma la scopre cos\u00ec come essa \u00e8 autenticamente, non coperta dalla chiacchiera. La decisione afferra la situazione. \u00ab\"Si fa cos\u00ec del tutto chiaro che la chiamata della coscienza, risvegliando al poter essere, non prospetta un vuoto ideale esistenziale, ma chiama dentro la situazione\"\u00bb.\nLa temporalit\u00e0 come senso ontologico della Cura.\nCos'\u00e8 ci\u00f2 che rende possibile (che d\u00e0 senso a) la nostra stessa esistenza (in quanto Cura)? La domanda non \u00e8 nuova. La ripetiamo ogni volta che organizziamo una ricerca scientifica. Ci\u00f2 di cui non ci rendiamo conto \u00e8 che ogni ricerca \u00e8 resa possibile - trae cio\u00e8 senso - dal fatto che ogni interrogazione sull'uomo nasce da un'idea di \"uomo\" gi\u00e0 posseduta (pre-comprensione), cio\u00e8 da una comprensione gi\u00e0 data del \"significato\" di \"umanit\u00e0\" che indirizza ogni pensiero. Le domande nascono dal fatto che sappiamo gi\u00e0 cosa chiedere. Ogni cosa (ente) ha senso solo se - in quanto gi\u00e0 compresa (aperta) come appartenente al \"nostro mondo\"- la sua comprensione \u00e8 fondata sul \"ci\u00f2-rispetto-a-cui\" essa esiste. Il \"ci\u00f2-rispetto-a-cui\" del progetto esistenziale originario \u00e8 risultato essere la decisione anticipatrice. Ci\u00f2 significa che la nostra esistenza \u00e8 un autentico esistere - realizza s\u00e9 stessa, si lascia venire a s\u00e9 stessa - solo se si mantiene nella possibilit\u00e0 come possibilit\u00e0. \n\"Questo \"venire a noi stessi\" (ad-venire, avvenire) \u00e8 la realizzazione della nostra possibilit\u00e0 pi\u00f9 propria: l'essere per la morte.\" \nL'avvenire non \u00e8 qualcosa che \"succeder\u00e0\", che non c'\u00e8 \"ancora\", ma \u00e8 la realizzazione continua della nostra autenticit\u00e0, della nostra essenza pi\u00f9 propria. In altri termini: venire-a-noi-stessi - realizzare la nostra autenticit\u00e0 - \u00e8 essere come gi\u00e0 sempre eravamo. \u00ab\"L'assunzione dell'esser gettato\" [la decisione] \"\u00e8 quindi possibile soltanto a patto che l'Esserci ad-veniente\" [che si realizza nella sua possibilit\u00e0 autentica] \"possa essere il suo proprio \"come gi\u00e0 sempre era\", cio\u00e8 il suo esser-stato\"\u00bb. \nInfine, poich\u00e9 il carattere essenziale della decisione \u00e8 il suo collocarci nella nostra situazione, cio\u00e8 il lasciarci venire incontro le cose cos\u00ec come esse si presentano - un accogliere ci\u00f2 che effettivamente si presenta a noi - in questo decidere di cogliere ci\u00f2 che si presenta cos\u00ec come si presenta \u00e8 il vero \"presente\". \n\"Avvenire\", \"passato\" e \"presente\" costituiscono dunque un fenomeno unitario (avvenire essente stato presentante) che chiamiamo temporalit\u00e0 (\"Zeitlichkeit\") In questa struttura \"temporalizzante\" - che \u00e8 la struttura della decisione - si rivela il senso della Cura. L'avvenire \u00e8 il nostro essere noi stessi, il passato l'esser gettati nel mondo, il presente \u00e8 il \"colpo d'occhio\" sulla situazione. In questa unit\u00e0 si rileva un carattere costante della temporalit\u00e0 dell'esistenza, costituito dal \"movimento\" (il termine va inteso metaforicamente) dell'uomo verso il futuro, indietro nel passato e presso la situazione: \"ad-s\u00e9-in\", \"indietro-verso\" e \"venire incontro del\". Questi fenomeni relazionali denotano la temporalit\u00e0 come estasi, come \"essere fuori di s\u00e9\" dell'uomo: il tempo non \u00e8 una cornice che si aggiunge alla vita, ma il modo in cui l'uomo - proiettandosi nel futuro per ripetere il passato nell'\"ora\" della situazione presente - d\u00e0 senso alla sua esistenza. \nNe consegue che - tra le diverse estasi della temporalit\u00e0, quella che vanta la priorit\u00e0 originaria \u00e8 lavvenire. Esso esprime il senso della decisione anticipatrice, e come tale si rivela come finito. Ma non nel senso comune del \"cessare\" (abbiamo gi\u00e0 visto che la morte non \u00e8 un cessare ma la possibilit\u00e0 pi\u00f9 incombente); essendo il senso della Cura, l'avvenire \u00e8 la morte stessa. Il tempo originario \u00e8 finito.\nLa temporalit\u00e0 della comprensione.\nDall'analisi fin qui condotta, si pu\u00f2 giungere alla conclusione che la condizione quotidiana dell'uomo \u00e8 la deiezione, la cui determinazione fondamentale \u00e8 la non-decisione (indecisione: chiusura verso la propria autentica possibilit\u00e0). Se dunque la temporalit\u00e0 (decisione per l'avvenire come ripetizione) \u00e8 il senso dell'essere e se l'esistenza si mantiene mediamente nella indecisione, se ne deduce che a fondamento della vita quotidiana non sta l'avvenire autentico. Nella vita quotidiana utilizziamo il tempo, non \"siamo\" il nostro tempo.\nSe l'avvenire autentico \u00e8 anticipazione, l'avvenire inautentico \u00e8 \"attesa\". Il nostro essere inautentico, infatti, \u00e8 la Cura intesa come perdersi negli affari quotidiani; in tal modo, la comprensione che l'uomo medio ha di s\u00e9 \u00e8 determinata a partire da ci\u00f2 di cui si \"preoccupa\". Il modo medio (alienato) di conoscerci \u00e8: \"io sono ci\u00f2 che faccio\". Quindi, l'avvenire che \u00e8 davanti a tale uomo non \u00e8 il suo poter essere pi\u00f9 proprio (personale, autentico) ma un'attesa di ci\u00f2 che l'oggetto della sua occupazione gli pu\u00f2 offrire.\nCome l'avvenire, anche il presente ha un modo autentico e un modo inautentico di temporalizzarsi. Il presente autentico \u00e8 quello che ci mantiene aperti nella continua possibilit\u00e0 della decisione, a ci\u00f2 che nella situazione ci si fa incontro come circostanza di cui ci si pu\u00f2 prendere cura. \nQuesto presente essere aperti alla situazione lo chiamiamo attimo. L'attimo non \u00e8 un accadere, ma la possibilit\u00e0 dell'incontro con ci\u00f2 che realizza (rende possibile) il nostro avvenire autentico. Esso si contrappone \"all'istante\", il presente inautentico in cui qualcosa \"sorge\" o \"passa\", in cui cio\u00e8 si presenta come occasione inautentica che \"non torner\u00e0\" mai pi\u00f9. L'avvenire autentico \u00e8 la ripetizione dell'io-sono-stato, l'attimo \u00e8 sempre possibile, a differenza dell'istante. L'istante appartiene alle semplici presenze, staccato dalla nostra esistenza; l'attimo appartiene a noi, \u00e8 sempre possibile.\nLa temporalit\u00e0 dell'essere-nel-mondo.\n\"L'uomo \u00e8 l'ente che ha il suo senso - la sua luce - in s\u00e9 stesso. Il senso dell'essere non \u00e8 metafisico - semplicemente presente davanti a noi - ma originario: qualcosa che, essendo nostro, ci possiede. Questo qualcosa \u00e8 la temporalit\u00e0\".\nAbbiamo definito la temporalit\u00e0 come unit\u00e0 delle estasi \"futuro\", \"passato\" e \"presente\"; l'unit\u00e0 delle estasi \u00e8 stata intesa come il senso della Cura, cio\u00e8 l'\"esser fuori di s\u00e9\" che costituisce l'essenza della nostra esistenza: \"fuori\" verso l'avanti a s\u00e9 del progetto, verso l'indietro dell'esser gettati e verso la situazione che si presenta. Questo fa del tempo non una \"cosa\" che \"passa\", ma il senso esistenziale dell'esistenza, il \"verso dove\" essa si protende. Questo \"verso dove\" dell'esistere \u00e8 l'orizzonte estatico, la cornice di tutto ci\u00f2 che \"per l'uomo\" ha senso (\"\u00e8\"). Il mondo \"ci\" \u00e8 perch\u00e9 l'uomo esiste \"fuori di s\u00e9\", \"verso\" un avvenire in cui l'esser stato si presenta come compito.\nOra, ogni modo d'essere dell'uomo, dal prendersi cura all'osservazione scientifica presuppone gi\u00e0 il mondo - il nostro esistere come essere tutt'uno col (nostro) mondo fa s\u00ec che tutto ci\u00f2 che \"facciamo\" avvenga sulla base della comprensione che abbiamo del mondo. In altri termini il mondo \u00e8 sempre trasceso (o, dal nostro punto di vista di esistenti che sono tutt'uno col mondo, trascendente). Agendo, noi incontriamo, nel mondo (nell'insieme dei mezzi la cui significativit\u00e0 costituisce il mondo), il mondo da cui proveniamo: questo uscire (dal mondo che gi\u00e0 sempre portiamo con noi) verso (il mondo che incontriamo \"fuori da noi\") \u00e8 un incontrare il mondo nel mondo; solo trascendendo (superando) il mondo, noi abbiamo a che fare con qualcosa come il mondo. \nIl problema della trascendenza non \u00e8 \"in qual modo un Io (soggetto) pu\u00f2 dirigersi (uscendo da s\u00e9) verso un oggetto?\", perch\u00e9 in questa interpretazione del problema l'Io \u00e8 \"appeso nel vuoto\", non ha \"mondo\". Il problema \u00e8: \"cos'\u00e8 che rende possibile incontrare \"oggetti\" nel mondo?\" Con quest'ultima interpretazione, il mondo - la totalit\u00e0 degli oggetti - \u00e8 qualcosa che si incontra solo uscendone (nel senso dell'andar verso gli orizzonti estatici della temporalit\u00e0)."}
{"id": "1876528", "revid": "1243", "url": "https://it.wikipedia.org/wiki?curid=1876528", "title": "Linea ferroviaria Trento-Venezia", "text": ""}
{"id": "1876531", "revid": "125285071", "url": "https://it.wikipedia.org/wiki?curid=1876531", "title": "Epistemologia", "text": "L'epistemologia (dal greco \u1f10\u03c0\u03b9\u03c3\u03c4\u03ae\u03bc\u03b7, \"epist\u00e8me\", \"conoscenza certa\" ossia \"scienza\", e \u03bb\u03cc\u03b3\u03bf\u03c2, \"logos\", \"discorso\") \u00e8 quella branca della filosofia che si occupa delle condizioni sotto le quali si pu\u00f2 avere conoscenza scientifica e dei metodi per raggiungere tale conoscenza. L'epistemologia pu\u00f2 essere considerata una parte della filosofia della scienza, la disciplina che oltre ai fondamenti e ai metodi delle diverse discipline scientifiche si occupa anche delle implicazioni filosofiche delle scoperte scientifiche.\nIl termine, coniato nel 1854 dal filosofo scozzese James Frederick Ferrier, indica specificamente quella parte della gnoseologia che studia i fondamenti, la validit\u00e0 e i limiti della conoscenza scientifica. Nei paesi di lingua inglese il termine \"epistemology\" ha un significato pi\u00f9 ampio ed \u00e8 utilizzato come sinonimo di gnoseologia o teoria della conoscenza - la disciplina che si occupa dello studio della conoscenza in generale.\nDescrizione.\nAnche se l'indagine sulle possibilit\u00e0 di conoscenza del mondo fisico risale almeno ai filosofi presocratici, ragion per cui una forma di epistemologia pu\u00f2 essere considerata presente fin dalle origini del pensiero filosofico, la sua nascita in quanto specifica branca di ricerca \u00e8 ben posteriore allo sviluppo della conoscenza scientifica.\nL'empirismo.\nL'empirismo, generalmente visto come il cuore del moderno metodo scientifico \u2013 con il quale, tuttavia, non va confuso \u2013, sostiene che le nostre teorie devono essere basate sull'osservazione del mondo piuttosto che sull'intuito o sulla fede. In altre parole, esso sostiene la ricerca empirica ed il ragionamento \"a posteriori\", piuttosto che l'innatismo della conoscenza. Tra i filosofi riconducibili all'empirismo possiamo trovare :\nNel pensiero comune l'empirismo viene opposto al razionalismo. Ma si pu\u00f2 iniziare, al giorno d'oggi, ad eccepire qualche eccezione. L'empirismo fonda la coscienza dei fenomeni dalle esperienze sensibili (quindi le idee vengono fuori dell'in s\u00e9), mentre il razionalismo fonda la conoscenza sulle \"idee innate\". Quest'ultima scuola filosofica privilegia l'introspezione e il ragionamento deduttivo \"a priori\", tuttavia una demarcazione netta tra empirismo e razionalismo non \u00e8 pi\u00f9 possibile: basti pensare che i filosofi si sono avvalsi dei due sistemi conoscitivi basandosi su entrambi. Come esempio pu\u00f2 esser preso Immanuel Kant, che fu razionalista ma mutu\u00f2 da Hume il metodo che lo ha portato a definire le due \"critiche\", della \"ragion pratica\" e della \"ragion pura\", dando vita al criticismo, in sostanza alla fusione di empirismo e razionalismo.\nL'empirismo \u00e8 stato un precursore del neopositivismo, noto anche come empirismo logico. I metodi empirici stanno tuttora dominando il pensiero scientifico. L'empirismo ha preparato la base per il metodo scientifico, visto in modo tradizionale come progresso scientifico tramite l'adattamento delle teorie.\nTuttavia teorie relativamente recenti come la meccanica quantistica o la teoria della relativit\u00e0, almeno per come sono state esposte da Kuhn in \"La struttura delle rivoluzioni scientifiche\" hanno posto sfide significative all'empirismo come metodo di lavoro della scienza.\nAlcuni sostengono che la meccanica quantistica abbia fornito un esemplare trionfo dell'empirismo: la capacit\u00e0 di scoprire anche leggi scientifiche contro-intuitive e la capacit\u00e0 di rimodellare le nostre teorie per includere tali leggi.\nGli scienziati.\nSecondo quanto sostiene il filosofo Daniel Dennett: \"Non esiste scienza privata della filosofia, al massimo pu\u00f2 esistere una scienza dove il bagaglio filosofico \u00e8 stato portato a bordo senza alcun esame preliminare\".\nIn altre parole, la distinzione tra filosofi e scienziati pu\u00f2 essere arbitraria, almeno in questa fase dell'epistemologia.\nTra gli scienziati da ricordare ci sono almeno:\nFondamentale, da parte di Galileo, l'approccio matematico alla scienza. Tale approccio matematico alla descrizione del mondo consente di ragionare per modelli, essendo la descrizione matematica di un sistema fisico anche un suo modello, che diventa poi applicabile in nuovi campi, con un considerevole potenziale predittivo.\nIl \"rasoio di \"Ockham\"\".\nIl rasoio di \"Ockham\" \u00e8 una pietra di paragone della filosofia della scienza. Guglielmo di \"Ockham\" sugger\u00ec che tra le diverse spiegazioni di un fenomeno naturale si dovesse preferire quella che \"non moltiplica enti inutili\", detto in latino \"entia non sunt multiplicanda pr\u00e6ter necessitatem\". Il frate inglese non formul\u00f2 un'effettiva definizione di questo metodo scientifico, che si pu\u00f2 intendere solo in correlazione alle teorie nominaliste e al rapporto personale tra Dio e gli individui nel pensiero francescano. L'utilizzo pi\u00f9 evidente \u00e8 nell'eliminazione delle cause seconde quali intermediari inutili tra la Causa Prima e gli individui. Al giorno d'oggi, comunque, si tende a definire la teoria del rasoio di \"Ockham\" come \"la scelta pi\u00f9 semplice\". Guglielmo di \"Ockham\" non suggeriva che essa sarebbe stata quella vera, n\u00e9 che sarebbe stata pi\u00f9 vicina alla verit\u00e0; si pu\u00f2 per\u00f2 notare da un punto di vista storicistico che generalmente le teorie pi\u00f9 semplici hanno superato un numero maggiore di verifiche rispetto a quelle pi\u00f9 complesse. Il rasoio di \"Ockham\" \u00e8 stato solitamente usato come una regola pratica per scegliere tra ipotesi che avessero la stessa capacit\u00e0 di spiegare uno o pi\u00f9 fenomeni naturali osservati.\nSiccome per ogni teoria esistono generalmente molteplici variazioni ugualmente coerenti con i dati, ma che in alcune circostanze predicono risultati molto differenti, il rasoio di \"Ockham\" \u00e8 usato implicitamente in ogni istanza della ricerca scientifica. Consideriamo per esempio il famoso principio di Newton \"A ogni azione corrisponde una reazione uguale e contraria\": una teoria alternativa potrebbe essere \"Per ogni azione c'\u00e8 una reazione uguale e opposta, eccetto il 12 gennaio 2055, quando la reazione avr\u00e0 met\u00e0 intensit\u00e0\"; quest'aggiunta apparentemente assurda viola il principio di \"Ockham\", perch\u00e9 \u00e8 un'aggiunta gratuita, come pure farebbero infinite altre teorie alternative. Senza una regola come il rasoio di \"Ockham\" gli scienziati non avrebbero mai alcuna giustificazione pratica o filosofica per far prevalere una teoria sulle infinite concorrenti; la scienza perderebbe ogni potere predittivo.\nSebbene il rasoio di \"Ockham\" sia la regola di selezione tra teorie, non basata sull'evidenza, pi\u00f9 ampiamente usata e filosoficamente comprensibile, ci sono oggi approcci matematici simili basati sulla teoria dell'informazione che bilanciano il potere esplicativo con la semplicit\u00e0: uno di questi approcci \u00e8 l'inferenza sulla minima lunghezza di descrizione.\n\"Ockham\" e il falsificazionismo.\nSpesso si abusa del rasoio di \"Ockham\", che viene citato anche dove non \u00e8 applicabile: esso non dice che si deve sempre preferire la teoria pi\u00f9 semplice, indipendentemente dalla sua capacit\u00e0 di spiegare i risultati (comprese eventuali eccezioni) o di render conto dei fenomeni in discussione. Il principio della falsificabilit\u00e0 richiede che ogni eccezione che possa essere riprodotta a volont\u00e0 invalidi la teoria pi\u00f9 semplice, e che la \"nuova spiegazione pi\u00f9 semplice\" che possa effettivamente incorporare l'eccezione come parte della teoria debba essere preferita alla teoria precedente.\nIl problema dell'induzione.\nPassando dall'approccio storico a quello pi\u00f9 propriamente filosofico, uno dei problemi ricorrenti della filosofia della scienza, specialmente nei paesi anglosassoni, \u00e8 il problema dell'induzione. Solitamente il problema viene esposto tramite l'esempio di David Hume in cui ogni osservazione di un corvo nero dovrebbe confermare la teoria che tutti i corvi sono neri. Ma come fanno delle osservazioni ripetute a diventare una teoria universalmente e temporalmente valida in senso assoluto?\nDa alcuni punti di vista il problema \u00e8 dibattuto ancora adesso; va per\u00f2 considerato il fatto che in filosofia della scienza si d\u00e0 per scontato che esista un mondo reale e che esso sia conoscibile (ci\u00f2 non vale per altre branche della filosofia).\nAllora il problema dell'induzione ha a che vedere con il modo in cui osserviamo il mondo e ne traiamo insegnamenti. In una lunga tradizione, che va da Galileo fino a Imre Lakatos e Paul Feyerabend, ci\u00f2 si traduce in uno studio del metodo scientifico, cio\u00e8 delle modalit\u00e0 con cui costruiamo delle teorie capaci di spiegare gli eventi (e/o esperimenti) passati e di prevedere eventi futuri.\nSe quindi si evita di focalizzare eccessivamente il problema dell'induzione, esso pu\u00f2 anche essere visto come un problema di metodo.\nIl Positivismo.\nNella prima met\u00e0 dell'Ottocento nasce in Francia con Auguste Comte (1798-1857) il movimento filosofico e culturale del Positivismo, che dar\u00e0 anche origine alla sociologia. L'origine del termine \"positivismo\" \u00e8 per\u00f2 dovuta a Henri de Saint-Simon, che lo us\u00f2 per la prima volta nel 1822.\nDa Comte deriv\u00f2 poi il positivismo evoluzionista in Inghilterra (Spencer).\nAlcuni (per esempio Abbagnano) individuano nel positivismo una certa ingenuit\u00e0 con la sua fiducia nell'infallibilit\u00e0 della scienza, che potrebbe discendere da influssi idealistici. Altri lo vedono pi\u00f9 come una metodologia che una disciplina filosofica. Certamente il positivismo nei decenni successivi ricevette feroci critiche, ma esercit\u00f2 anche una lunga influenza, sia tramite l'empiriocriticismo di Mach che con il neopositivismo.\n\u00c8 opportuno chiarire che in Italia il positivismo di Comte viene considerato una corrente filosofica a tutti gli effetti, mentre nel mondo anglosassone esso viene visto come una corrente sociologica.\nL'Empiriocriticismo.\nL\"'Empiriocriticismo\" \u00e8 sostanzialmente impersonato da Ernst Mach, anche se il termine fu coniato da Richard Avenarius (1843-1896) per designare una rivisitazione del positivismo che tende a diventarne una critica radicale.\nIn particolare Mach non concorda con i positivisti sulla possibilit\u00e0 di individuare scientificamente le strutture ultime della realt\u00e0. Per lui le leggi scientifiche non hanno valore assoluto. Anche il tempo \u00e8 un'astrazione.\nIl pensiero di Mach ebbe una profonda influenza sul Circolo di Vienna, sull'opera dello scrittore Robert Musil e su Albert Einstein.\nIl Neopositivismo.\nAll'inizio del XX secolo il centro Europa \u00e8 una grande fucina culturale, con abbondanti interscambi culturali tra persone di varia nazionalit\u00e0 e tra diverse discipline. In particolare Vienna \u00e8 preminente per la qualit\u00e0 e la quantit\u00e0 di intrecci culturali.\nIn questo ambiente si sviluppa il positivismo logico. Con l'avvento del nazismo e le successive persecuzioni su base razziale, negli anni trenta molti intellettuali emigrano, portando ad un'ampia diffusione delle idee neopositiviste, che influenzeranno le filosofie successive (per esempio la filosofia analitica anglosassone).\nReichenbach e il circolo di Berlino.\nPi\u00f9 o meno negli stessi anni si sviluppa, grazie all'iniziativa di Hans Reichenbach, il Circolo di Berlino, il quale si occupa di tematiche analoghe a quelle del circolo di Vienna, ma con particolare attenzione alla causalit\u00e0, alla statistica ed al potere predittivo della scienza.\nL'epistemologia comparata di Ludwik Fleck.\nNel 1935 viene pubblicata la monografia di Ludwik Fleck intitolata \"Genesi e sviluppo di un fatto scientifico\". Le sue teorie rimasero praticamente sconosciute, almeno finch\u00e9 non furono in parte riscoperte (nonch\u00e9 adottate e adattate) da Thomas Kuhn. \u00c8 considerato un precursore nell'ambito della sociologia della scienza, avendo sviluppato una dottrina che egli stesso defin\u00ec \"teoria comparata della conoscenza\" o \"epistemologia comparata\" (\"vergleichende Erkenntnistheorie\"), fondata su due concetti dal carattere spiccatamente sociale: lo \"stile di pensiero\" (SDP) e il \"collettivo di pensiero\" (CDP).\nLa conoscenza per Fleck non \u00e8 determinata da un rapporto diretto fra un soggetto che osserva e un oggetto osservato, ma \u00e8 mediata da un'altra struttura, che \u00e8 lo \"stile di pensiero\".\nIl Costruttivismo.\nIl costruttivismo \u00e8 una posizione filosofica (avente un impatto diretto sull'epistemologia) secondo la quale non ha senso perseguire una rappresentazione oggettiva della realt\u00e0, perch\u00e9 il mondo della nostra esperienza, il mondo in cui viviamo, \u00e8 il risultato della nostra attivit\u00e0 costruttrice.\nL'approccio contemporaneo.\nSicuramente da ricordare il contributo di Ludovico Geymonat, filosofo e matematico italiano, che nel corso del XX secolo ha molto contribuito ad introdurre in Italia e ad approfondire concetti e teorie di filosofia della scienza. Geymonat tenne a Milano la prima cattedra italiana di filosofia della scienza a partire dal 1956.\nIl contributo di Geymonat incrocia il dibattito sul sapere epistemologico che si afferma tacitamente in Italia anche nel suo rapporto con la crescita delle scienze sociali e, della sociologia, in particolare. Sono molti i materiali che gli autori mettono in campo per uno studio dei limiti dei confini disciplinari e quelli che secondo cui l\u2019epistemologia \"chiama in causa la collaborazione fra le scienze naturali e le scienze sociali\".\nUn personaggio di spicco dell'epistemologia contemporanea fu il filosofo austriaco Karl Popper. Il pensiero popperiano (falsificazionismo) pu\u00f2 essere sintetizzato con una sua celebre affermazione: \"\"Una teoria \u00e8 scientifica nella misura in cui pu\u00f2 essere smentita\". Questa frase sintetizza in maniera estrema il criterio di demarcazione, che consente di discriminare tra le discipline scientifiche e quelle pseudo-scientifiche (quali, secondo Popper, la psicoanalisi ed il marxismo): mentre le prime si basano su affermazioni che possono sempre essere sottoposte, in linea di principio, a falsificazione empirica, le seconde sfuggono ad ogni tentativo di falsificazione.\nUn fatto che i detrattori di Popper conoscono bene \u00e8 che una teoria scientifica difficilmente viene abbandonata quando un esperimento la falsifica (la dimostra non valida). Semplicemente, si fa in modo di incorporare il risultato dell'esperimento in una nuova versione della teoria. Ci\u00f2 avviene in particolar modo per le teorie che hanno gi\u00e0 avuto un buon successo. La procedura pu\u00f2 essere ripetuta pi\u00f9 volte, in seguito a successivi risultati negativi, finch\u00e9 ad un certo punto la teoria non \u00e8 pi\u00f9 emendabile e serve un balzo concettuale per crearne una nuova. In tale ambito nasce anche la contrapposizione tra le cosiddette scienze dure (di tipo \"cumulativo\") e scienze molli in base al metodo di ricerca utilizzato pi\u00f9 o meno vicino al metodo galileiano.\nAll'epistemologia popperiana si contrappone in questo senso l'opera di Thomas Kuhn, che focalizza l'aspetto \"rivoluzionario\" delle scoperte scientifiche, ed al quale si deve l'introduzione all'interno del dibattito epistemologico dei concetti di scienza normale, rivoluzione scientifica e soprattutto di paradigma. In questo approccio il progredire della scienza non \u00e8 pi\u00f9 lineare, ma necessita ogni tanto di una \"rivoluzione scientifica\" cio\u00e8 un rovesciamento delle concezioni metodologiche o un nuovo paradigma concettuale.\nQualcuno considera Popper abbondantemente sopravvalutato, tra cui Paul Feyerabend, appartenente alla \"New Philosophy of Science\" con Norwood Russell Hanson, Thomas Kuhn e Imre Lakatos. Feyerabend, che nel suo \"Dialogo sul metodo\" definisce Popper \"un pedante\"\", imposta il suo approccio all'epistemologia in modo pi\u00f9 ampio, a partire dalla sua opera fondamentale (ma scritta in tono provocatorio) \"Contro il metodo\". In tale libro, che propone \"un anarchismo epistemologico\", Feyerabend analizza e demolisce senza piet\u00e0 le teorie di Popper, mostrando come la \"falsificazione\" non sia mai stata realmente applicata dagli scienziati. In aggiunta viene criticato l'approccio classico degli epistemologi, tendente a ricostruire \"a posteriori\" un metodo che in realt\u00e0 (secondo lui) non esiste in senso assoluto, alla luce anche delle numerose scoperte casuali nella storia della scienza, sia pure molte su base sperimentale.\nFeyerabend approfondisce le sue idee nelle opere successive, chiarendo che un metodo, se esiste, \u00e8 ben pi\u00f9 complesso di quanto illustrato da Popper, e che la validit\u00e0 del metodo \u00e8 comunque legata alla storia. Praticamente, si associa il realismo al relativismo culturale.\nL'approccio di Lakatos, per quanto eviti provocazioni, si distanzia nettamente da Popper quando dichiara che una teoria scientifica pu\u00f2 essere falsificata solo da una nuova teoria, che includa la spiegazione dei fatti spiegati dalla teoria precedente, ma ampli la sua applicabilit\u00e0 a nuovi fenomeni.\nAltri, alla falsificazione \"in toto\" popperiana contrappongono la \"teoria della confermabilit\u00e0\" di Rudolf Carnap, con alcune modifiche: un esponente di tale linea di pensiero \u00e8 Donald Gillies.\nTuttavia, il problema di fondo dell'epistemologia, oggi come al tempo di Hume, rimane quello dell'implicazione e dell'induzione: secondo la teoria della confermabilit\u00e0, ogni cigno bianco conferma che i corvi sono neri, ossia ogni esempio non in contrasto con la teoria ne conferma una parte (formula_1). Secondo quella della falsificabilit\u00e0, invece, nessuna teoria \u00e8 mai vera in quanto, mentre esiste solo un numero finito di esperimenti a favore, ne esiste teoricamente anche un numero infinito che potrebbe falsificarla.\nPosizione della scienza moderna.\nPer la scienza moderna il problema dell'induzione e' relegato a problema prettamente filosofico in quanto le leggi fisiche sarebbero valide in senso assoluto per induzione fino a prova contraria ovvero fino a che nuove evidenze sperimentali non ne mettano in dubbio la validita'. A questo punto nuove leggi piu' universali vengono ricercate dando alla scienza il suo carattere di conoscenza cumulativa e in continuo divenire."}
{"id": "1876533", "revid": "92723", "url": "https://it.wikipedia.org/wiki?curid=1876533", "title": "Maxim Vengerov", "text": "Biografia.\nMaksim Vengerov nacque nella capitale della Siberia Occidentale, Novosibirsk, figlio unico di Larisa Borisovna Vengorova, direttrice di un orfanotrofio, e Aleksandr Vengerov, oboista della Filarmonica di Novosibirsk. Inizi\u00f2 lo studio del violino a cinque anni, sotto la guida di Galina Tur\u010daninova, per poi diventare allievo di Zachar Bron, con cui studi\u00f2 alla Royal Academy of Music di Londra e a Lubecca.\nNel 1984, a soli dieci anni, ha vinto il 1\u00ba premio al Concorso Wieniawski di Lublino e nel 1990 ha vinto il Concorso Internazionale Carl Flesch di Londra, vittoria che lo port\u00f2 a firmare un contratto discografico con Teldec e che lo lanci\u00f2 nel panorama internazionale.\nNel 1990 Vengerov e la sua famiglia emigrarono in Israele, dove il padre continu\u00f2 la professione di oboista; Maxim prese la cittadinanza, prestando anche servizio nell'esercito israeliano.\nNel 1997 venne nominato Ambasciatore dall'UNICEF, esibendosi per bambini in Uganda, Thailandia e Kosovo. \"Playing by Heart\", una produzione televisiva americana della NBC che film\u00f2 gli incontri del violinista con i giovani musicisti durante i suoi corsi di perfezionamento, venne proiettata al Festival di Cannes del 1999.\nPer il Teatro alla Scala di Milano esegu\u00ec nel 1992 il Concerto per violino di Mendelssohn, diretto da Carlo Maria Giulini, mentre nel 1994 suon\u00f2 lo stesso concerto con l'Orchestra reale del Concertgebouw diretta da Riccardo Chailly; nel 1995 si esib\u00ec nel Concerto per violino di Brahms con l'Orchestra del Maggio Musicale Fiorentino, diretta da Zubin Mehta, nel 1996 suon\u00f2 il Concerto per violino di Tchaikovsky con la London Symphony Orchestra; nel 2003 suon\u00f2 ancora il Concerto di Mendelssohn con la Filarmonica della Scala al Teatro degli Arcimboldi, mentre nel 2004 esegu\u00ec il Concerto per violino di Beethoven con la London Symphony Orchestra, diretta da Colin Davis agli Arcimboldi; nel 2006 suon\u00f2 il Concerto di Beethoven con la Filarmonica della Scala ed il Concerto per due violini di Bach con Le\u014dnidas Kavakos.\nNel 2004 ottenne il Grammy Award per la Miglior interpretazione solista di musica classica con orchestra per l'album \"Britten: Violin Concerto - Walton: Viola Concerto,\" registrato con la London Symphony Orchestra e Rostropovich per l'etichetta EMI.\nNel 2005, in seguito ad una interruzione dell'attivit\u00e0 concertistica a causa di un problema alla spalla, cominci\u00f2 a dedicarsi anche alla direzione d'orchestra. Studi\u00f2 con Yuri Simonov, diplomandosi nel 2014 all'Istituto Ippolitov-Ivanov e completando un ulteriore biennio di perfezionamento in direzione d'opera. Come direttore ha collaborato con importanti orchestre quali Montreal Symphony Orchestra, Toronto Symphony Orchestra, l'Orchestra nazionale di Francia, Gstaad Gestival Orchestra e molte altre).\nNel periodo 2019-2020 collabor\u00f2 con l'Orchestra Sinfonica di Stato armena, diventandone artista di residenza. Parallelamente alla cariera solista, si dedic\u00f2 anche alla didattica, insegnando presso Menuhin Music Academy in Svizzera e al Royal College of Music di Londra. Oltre all'insegnamento, Vengerov partecip\u00f2 come commissario in varie giurie di concorsi internazionali, tra cui il concorso di direzione d'orchestra Donatella Flick e il concorso di violino Menuhin; fu inoltre presidente del concorso di violino Henryk Wieniawski nel 2011 e 2016.\nVita privata.\nNel 2011 si \u00e8 sposato con la storica dell'arte Olga Gringolts, sorella del violinista Ilya Gringolts, con cui ha avuto due figlie. Risiede con la sua famiglia a Monaco.\nStrumenti.\nMaxim Vengerov suona lo Stradivari \"ex-Kreutzer\" del 1727, acquistato con l'aiuto della Contessa Yoko Nagae Ceschina. In passato ha suonato su vari Stradivari (\"Reynier\" del 1727 e \"ex-Kiesewetter\" del 1723) e ha posseduto un Carlo Landolfi del 1760, danneggiato irreparabilmente nel 2002. Avendo studiato anche violino barocco, si \u00e8 esibito anche su strumenti originali.\nVengerov \u00e8 anche un ottimo violista e spesso si \u00e8 esibito anche in questa veste. Su prestito della Royal Academy of Music ha suonato una viola Guarneri e la viola \"Achinto\" di Stradivari del 1696."}
{"id": "1876536", "revid": "125262338", "url": "https://it.wikipedia.org/wiki?curid=1876536", "title": "Friedrich H\u00f6lderlin", "text": "Biografia.\nPrimogenito di Heinrich Friedrich, amministratore delle propriet\u00e0 di un convento e piccolo proprietario terriero, e di Johanna Christiana Heyn, figlia di un pastore protestante, Friedrich H\u00f6lderlin apparteneva a una famiglia i cui rami paterno e materno avevano fornito alla Svevia generazioni di funzionari leali e uomini di chiesa. In un tale contesto di fedelt\u00e0 orgogliosa e deferente ad un ceto privilegiato, si pu\u00f2 intendere la volont\u00e0 di Johanna di avviare il figlio alla carriera ecclesiastica. Friedrich rimane orfano di padre a soli due anni, nel 1772, l'anno di nascita della sorella, Maria Eleonora Heinrike. Nel 1774 la madre si risposa con Johann Christoph Gock, amico del primo marito e borgomastro di N\u00fcrtingen, ove la famiglia si trasferisce; H\u00f6lderlin prende lezioni private per prepararsi all'ingresso nella scuola per pastori evangelici e inizia a frequentare la scuola di latino a N\u00fcrtingen.\nNel 1776 nasce il fratellastro Karl figlio di Gock, destinato, anche per l'intercessione di Friedrich (che lo consiglier\u00e0 spesso in temi di politica e lo metter\u00e0 in contatto con l'ambiente intellettuale), a diventare uno dei funzionari pi\u00f9 influenti del W\u00fcrttemberg. Nel 1779 il patrigno Gock muore di polmonite: la madre non si risposer\u00e0 mai pi\u00f9. Spetter\u00e0 a lei, donna forte e volitiva, provvedere all'educazione dei figli, scegliendo un'impronta decisamente pietistica. Friedrich prende lezioni private di greco, latino, dialettica e retorica dal diacono pietista Nathanael K\u00f6stlin, zio di Friedrich Schelling. Risalgono a questi anni anche gli studi privati di pianoforte e flauto. La musica, oltre ad essere una passione che H\u00f6lderlin coltiver\u00e0 per tutta la vita, gli offrir\u00e0 elementi teorici ed un lessico specifico per lo sviluppo di una trattazione estetico-dialettica della poesia.\nGli studi.\nFriedrich entra nel seminario di Denkendorf, cittadina distante sette chilometri da N\u00fcrtingen, nel 1784: qui il 27 dicembre 1785 tiene la sua prima predica, sulla \"Lettera agli ebrei\" di San Paolo; scrive alla madre dei suoi propositi di dedicarsi alla poesia. Terminati gli studi a Denkendorf, nel 1786 H\u00f6lderlin entra nel seminario di Maulbronn, presso Stoccarda.\nSua madre vorrebbe fare di lui un pastore protestante, scelta non condivisa da Friedrich che, per questo motivo, \u00e8 sovente in frizione con lei, pur nel rispetto che apertamente le mantiene; tollera appena la disciplina ferrea della scuola e non apprezza i suoi insegnanti. A Maulbronn conosce Immanuel Nast, col quale instaura un rapporto d'amicizia intensa, e s'innamora di sua cugina Louise; conosce anche il giovane pittore Franz Karl Hiemer, che lo ritrarr\u00e0 qualche anno dopo. Legge Schiller, Klopstock, al cui modello si rifanno i componimenti del periodo, Euripide, i Canti di Ossian e si appassiona all'antichit\u00e0 classica; scrive l'ode \"Il mio proposito\", in cui palesa la sua ambizione di gloria poetica.\nIl 21 ottobre 1788 H\u00f6lderlin entra nel celebre collegio di studi teologici \"Stift\" di Tubinga per frequentare i canonici due anni di filosofia (che ricomprendono anche matematica e fisica) e i tre di teologia. Fra i suoi compagni di studi sono i futuri grandi filosofi Hegel e Schelling: con loro legge Spinoza, Kant, Rousseau, Fichte e, come sta avvenendo in Francia, sogna una prossima rivoluzione anche in Germania. Il sodalizio con Magenau e Neuffer, compagni allo Stift e suoi migliori amici, assumer\u00e0 i contorni di una \"Gelehrtenrepublik\" (res publica literaria) alla Klopstock: ogni gioved\u00ec i tre organizzeranno incontri per leggere poesie sorseggiando birra o vino.\nDurante le vacanze autunnali conosce a Stoccarda Gotthold Friedrich St\u00e4udlin, editore di un almanacco di poesie e sostenitore della rivoluzione francese, al quale H\u00f6lderlin confida i propri progetti poetici: St\u00e4udlin lo invita a collaborare al suo almanacco.\nH\u00f6lderlin, indignato per la lettera in cui il duca Karl Eugen impone al rettore di denunciare i sospetti di idee rivoluzionarie, vorrebbe abbandonare lo Stift per iscriversi alla facolt\u00e0 di legge ma si piega alla volont\u00e0 contraria della madre. Il 17 settembre 1790, concludendo il primo biennio di studi, ottiene il titolo di \"Magister philosophiae\" con due dissertazioni, una sulla storia dell'arte greca, di ispirazione winckelmanniana, e l'altra centrata su un parallelismo tra i \"Proverbi\" di Salomone e \"Le opere e i giorni\" di Esiodo. Nel settembre 1791 appare il \"Musenalmanach f\u00fcrs Jahr 1792\" di St\u00e4udlin, che si apre con una poesia di H\u00f6lderlin, \"Inno alla Musa\"; compone gli \"Inni agli ideali dell'umanit\u00e0\", in stile schilleriano:\nNel 1792 iniziano le guerre che opporranno per decenni la Francia al resto dell'Europa; anche nello Stift si costituisce segretamente un circolo giacobino, al quale aderisce anche Hegel. In settembre appare il nuovo almanacco \"Poetische Blumenlese f\u00fcrs Jahr 1793\" di St\u00e4udlin, con contributi di H\u00f6lderlin, tra cui un \"Inno alla libert\u00e0\"; \u00e8 di quest'anno la prima stesura, andata perduta, del romanzo epistolare \"Hyperion\", che narra di un eroe in lotta per la libert\u00e0 della Grecia oppressa dall'Impero ottomano. \nCon la condanna a morte del deposto re di Francia Luigi XVI, il 17 gennaio 1793, in Germania viene limitata la libert\u00e0 di stampa e aumentano le restrizioni e i controlli anche nello \"Stift\"; il 27 gennaio il poeta Friedrich von Matthisson visita lo Stift e H\u00f6lderlin gli legge il suo inno \"Al genio dell'audacia\" che viene altamente apprezzato. Il 14 luglio, con Hegel e Schelling, che traduce la \"Marsigliese\", fa parte degli studenti che, protestando pubblicamente contro le misure repressive, erigono l'albero della libert\u00e0 e, come d'uso, vi ballano intorno in un prato nei pressi di Tubinga: con l'inizio del Regime del Terrore in Francia, quell'entusiasmo per la Rivoluzione si attenuer\u00e0 di molto fino a scomparire del tutto, negli anni a venire, in Hegel e in Schelling; in H\u00f6lderlin rimarr\u00e0 sempre un'adesione pi\u00f9 o meno nascosta. Concepisce la Rivoluzione, pi\u00f9 che un motivo di sovvertimento politico e sociale, come un'occasione per una liberazione spirituale dell'umanit\u00e0, una condizione di ritorno dell'individuo all'armonia con i propri simili e con la natura sotto l'incessante azione dei princ\u00ecpi democratici e dell'anelito utopico.\nConfida alla madre, preoccupata dei suoi entusiasmi giacobini, che peggio di come si sta in Germania, non si pu\u00f2 stare in nessun luogo: ma \u00e8 troppo portato alla contemplazione poetica per tradurre in azione i suoi ideali politici. In settembre conosce Isaac von Sinclair, colui che gli sar\u00e0 forse l'amico pi\u00f9 devoto lungo tutta la sua parabola esistenziale: Sinclair si avvia a intraprendere la carriera diplomatica ed \u00e8 un fervente repubblicano.\nLa scelta poetica.\nIl 20 settembre 1793 H\u00f6lderlin si laurea in teologia, lasciando finalmente lo \"Stift\": non ne amava il dogmatismo e il cristianesimo formale e privo di interiorit\u00e0: il 6 dicembre supera l'esame al concistoro di Stoccarda divenendo pastore; contrariamente ai desideri della madre, non ha alcuna intenzione di avviarsi all'attivit\u00e0 ecclesiastica. Il 1\u00ba ottobre Friedrich si era infatti presentato dal grande e amato Schiller chiedendogli una raccomandazione per un posto di precettore e illustrandogli contestualmente le sue idee pedagogiche di matrice rousseauiana. Schiller, impressionato favorevolmente dal giovane pi\u00f9 per la sua bellezza (Magenau lo descrive come un Apollo) che per la sua preparazione, scrisse all'amica Charlotte von Kalb, che cercava un precettore per il figlio di nove anni, perch\u00e9 assumesse H\u00f6lderlin.\nIl suo soggiorno dai von Kalb a Waltershausen gli \u00e8 inizialmente gradevole; la von Kalb, che apprezza le qualit\u00e0 intellettuali di H\u00f6lderlin, ma non quelle pedagogiche (il rapporto con l'allievo svogliato non \u00e8 dei migliori), lo accompagna a Jena, allora capitale filosofica della Germania, dove il poeta ascolta le lezioni di filosofia di Fichte, frequenta Schiller e ha anche un fugace incontro con Goethe, senza tuttavia riconoscerlo; conosce Wilhelm von Humboldt, il poeta Novalis e il filosofo Herder, prosegue la stesura dell\"Hyperion\", di cui Schiller pubblica un frammento nella sua rivista \"Thalia\", e collabora alla rivista \"Die Horen\".\nAlla fine di maggio 1795, subito dopo che a Jena si erano verificati degli incidenti provocati da proteste studentesche, H\u00f6lderlin lascia improvvisamente Jena tornando nella casa materna di N\u00fcrtingen. Non sono chiari i motivi di questo improvviso abbandono: sembra che il poeta abbia avuto una relazione con Wilhelmine Kirms, dama di compagnia della von Kalb, che infatti partorir\u00e0 a giugno una bambina che vivr\u00e0 solo pochi mesi. Un altro motivo \u00e8 stato indicato nella sua difficolt\u00e0 di rapportarsi con Schiller, del quale subiva in modo opprimente la forte e prestigiosa personalit\u00e0. Infatti, in una lettera a Schiller del 23 luglio, scrive di essere sempre rimasto fortemente a disagio:\nSulla strada del ritorno a N\u00fcrtingen, aveva fatto amicizia, a Heidelberg, con il medico Johann Gottfried Ebel che, su richiesta del poeta, gli aveva prospettato la possibilit\u00e0 di un impiego come precettore nella casa del banchiere Gontard, a Francoforte. A dicembre ha la conferma del nuovo impiego e il 28 giugno 1796 prende servizio.\nIl banchiere Jakob Friedrich Gontard \u00e8 sposato con Susette Borkenstein, che ha ventisette anni e ha due figli: \u00e8 una donna bella, colta e intelligente. S'innamorano l'uno dell'altra, di un amore nascosto: Susette per Holderlin rappresenta la bellezza e la serenit\u00e0 greca (grazia e maest\u00e0 e quiete e vita, spirito e cuore e figura; cos\u00ec Friedrich si esprimer\u00e0 in una lettera a Neuffer) come la protagonista del romanzo a cui sta lavorando, la Diotima solidale rispetto alla vita e alle aspirazioni del suo \"Iperione\"; per lei scrive:\n\u00c8 il periodo forse pi\u00f9 felice del poeta; intanto l'armata francese si avvicina a Francoforte e la famiglia Gontard, ma non il banchiere, si trasferisce fino a settembre a Kassel con H\u00f6lderlin e con lo scrittore, amico di famiglia, Wilhelm Heinse, l'autore del romanzo \"Ardinghello\", molto ammirato da H\u00f6lderlin.\nNell'aprile del 1797 viene pubblicato il primo volume di \"Hyperion\", accolto da molti intellettuali come un romanzo di importanza \"epocale\". Incontra quasi quotidianamente Hegel, cui ha procurato un posto da precettore a Francoforte, col quale discute ininterrottamente di questioni filosofiche.\nIl rapporto tra H\u00f6lderlin e Susette comincia a destare, all'inizio del 1798, i sospetti del banchiere Gontard e a settembre il poeta lascia Francoforte e si trasferisce a Homburg, ma continua una relazione clandestina con Susette; lavora alla tragedia\u2013- che rimarr\u00e0 incompiuta \u2013 \"La morte di Empedocle\" e, a fine anno, esce ancora il \"Taschenbuch\" per l'anno 1799 di Neuffer, in cui sono comprese alcune odi di H\u00f6lderlin. Su consiglio di Schiller, compone brevi liriche, come \"Un tempo e adesso\":\nPensa di pubblicare una rivista, \"Jduna\", che abbia un contenuto letterario e politico, tale da contribuire all'educazione dei tedeschi, ma se gli amici Sinclair e Boehlendorff, scrittore repubblicano, sono disposti a collaborare, non hanno questa volont\u00e0 i due massimi intellettuali tedeschi, Goethe e Schiller (quest'ultimo ha appena dovuto interrompere la pubblicazione della rivista \"Die Horen\"), e l'editore di Stoccarda Steinkopf non \u00e8 disposto, a queste condizioni, a finanziare l'impresa. A ottobre esce il secondo volume del romanzo \"Hyperion\", che il poeta invia a Diotima-Susette con la dedica \"A chi, se non a te?\"; rari sono i loro incontri, ma la loro corrispondenza si mantiene costante. Il 9 novembre (18 brumaio) 1799 Napoleone attua il colpo di Stato col quale si impone Primo Console dei Francesi; alla fine del mese, con il nuovo \"Almanacco per l'anno 1800\", compaiono altre odi di H\u00f6lderlin.\nLe sue condizioni economiche sono precarie, \u00e8 avvilito e ipocondriaco: nel gennaio 1800 accetta l'invito di Christian Landauer, un commerciante di Stoccarda, di trasferirsi da lui per poter continuare con maggiore tranquillit\u00e0 la sua produzione poetica; scrive alcune delle sue odi migliori, come l\"Archipelagus\" e \"Il viandante\", ma alla fine dell'anno la necessit\u00e0 di guadagnare lo spinge ad accettare un nuovo lavoro di precettore e si trasferisce in Svizzera, a Hauptwil, presso la famiglia del commerciante Emanuel von Gozenbach; qui resta affascinato dal maestoso paesaggio alpino, che celebra con l'ode \"Cantata tra le Alpi\".\nLa pace di Lun\u00e9ville, siglata il 23 febbraio 1801, suscita il suo entusiasmo, ed \u00e8 salutata con l'ode \"Festa della pace\", ma seguir\u00e0 presto la delusione e anche l'abbandono dell'impiego di precettore - anche questa volta, senza che siano chiari i motivi - con il suo ritorno nella casa materna di N\u00fcrtingen. Pur ricevendo i primi riconoscimenti per la sua produzione poetica, con la proposta dell'importante editore Cotta di stampare un suo libro di poesie \u2013 ma l'operazione non andr\u00e0 in porto \u2013 H\u00f6lderin appare depresso: cerca di ottenere da Schiller la raccomandazione per una cattedra di letteratura greca nell'Universit\u00e0 di Jena, senza per\u00f2 ottenere risposta. Accetta allora l'ennesimo impiego di precettore, offertogli dal console amburghese a Bordeaux Daniel Christoph Meyer; a dicembre H\u00f6lderlin, a piedi, parte per la citt\u00e0 francese, giungendovi il 28 febbraio 1802.\nLa morte di Susette e le prime crisi psichiche.\nDa Bordeaux, come pi\u00f9 volte gli era avvenuto, parte improvvisamente a maggio: si dice perch\u00e9 gli si volesse imporre anche l'ufficio di pastore o perch\u00e9 avesse avuto notizia della grave malattia di Susette, che, gi\u00e0 sofferente di tisi, morir\u00e0 di scarlattina il 22 giugno 1802. La notizia della morte dell'unica donna da lui amata arriv\u00f2 in realt\u00e0 a Bordeaux quando il poeta era gi\u00e0 in viaggio, ancora a piedi, attraverso la Francia; soggiorn\u00f2 brevemente a Parigi e a Strasburgo, e alla fine di giugno arriv\u00f2 a Stoccarda profondamente dimagrito e vestito come un mendicante, mostrando anche i segni di un grave turbamento psichico; a N\u00fcrtingen si scontra con la madre, che ha scoperto le lettere scambiate con Susette.\nIl 29 settembre \u00e8 a Ratisbona, dove le conseguenze diplomatiche della pace di Lun\u00e9ville mettono a rischio la sopravvivenza del principato di Homburg nel quale H\u00f6lderlin, amico del langravio Federico V, che gli commissioner\u00e0 l'inno \"Patmos\", oltre ad auspicare un sommovimento rivoluzionario, spera di ottenere un lavoro e un editore che pubblichi le sue traduzioni delle tragedie di Sofocle. Nel giugno 1803 rivede Schelling che, preoccupato per le sue condizioni di salute, prega inutilmente Hegel di ospitarlo a Jena, informandolo che Friedrich si mostra assente, che \u00e8 in grado solo di fare qualche traduzione dal greco, che trascura completamente la cura del proprio sembiante e che, sebbene i suoi discorsi siano coerenti, ha assunto le maniere esteriori dei pazzi.\nRaggiunto un accordo con l'editore Wilmans di Francoforte, nell'aprile del 1804 escono le sue traduzioni di due tragedie di Sofocle, l'Antigone e l'Edipo, che tuttavia passano generalmente inosservate negli ambienti letterari e saranno, oltre tutto, criticate da Schiller. Escono anche i \"Canti della Patria\", considerati il vertice della poesia di Hoelderlin: in essi il concetto di Patria, scevro dei toni di esaltazione nazionalistica, \u00e8 il risultato della radicale trasformazione utopica dell'uomo e della societ\u00e0 una volta spezzate con una \"rivoluzione pacifica\" le catene del dispotismo e conquistata la possibilit\u00e0 di un rinnovamento spirituale operato nella libert\u00e0 e autonomia della coscienza individuale.\nIl 19 giugno 1804 H\u00f6lderlin lascia definitivamente N\u00fcrtingen con l'amico Sinclair e, dopo una breve permanenza a Stoccarda, raggiunge Homburg prendendo servizio nel luglio come bibliotecario di corte.\nIl poeta fonde nel suo amore per la Grecia, simboleggiata nel \"vino\" di Dioniso, l'amore per Cristo, che ci ha dato il \"pane\" come segno di vita eterna: l'umanit\u00e0 non pu\u00f2 conquistare la sua rigenerazione se non nella conciliazione ellenico-cristiana, m\u00e8ta lontana di cui egli si fa visionario profeta (cfr. le liriche \"Pane e Vino\", \"Patmos\", \"L'Unico\", ecc.).\nLa malattia mentale.\nNel gennaio 1805 l'amico Sinclair viene coinvolto in un'accusa di truffa da Alexander Blankenstein, un avventuriero che chiama in causa H\u00f6lderlin come testimone: Sinclair \u00e8 arrestato e durante il processo le condizioni mentali del poeta peggiorano, fino a dar luogo anche a comportamenti violenti. Nel frattempo, il 9 maggio, muore Schiller, Sinclair \u00e8 assolto e H\u00f6lderlin, nonostante il \"male\" peggiori lentamente, riesce a dedicarsi ancora alla poesia e a tradurre e commentare le odi di Pindaro. La medicina successiva ha poi identificato nella schizofrenia di tipo catatonico la malattia mentale di cui H\u00f6lderlin soffrir\u00e0 per gran parte della vita.\nL'11 settembre 1807, a seguito di una nuova crisi, H\u00f6lderlin viene ricoverato nella clinica psichiatrica del professor Ferdinand Autenrieth a Tubinga, i cui metodi sono insolitamente avanzati e rispettosi del malato per l'epoca, bench\u00e9 al suo nome sia comunque legata la \"museruola di Autenrieth\" destinata a impedire le urla dei pazienti, ma le sue condizioni non migliorano e viene dichiarato incurabile. Viene allora affidato nell'autunno del 1807 alla famiglia del falegname Ernst Zimmer, uomo di buona cultura che aveva anche letto il suo romanzo \"Hyperion\": il poeta occupa una stanza all'ultimo piano, nel retro a forma circolare della casa dello Zimmer, e per questo motivo chiamata \"la torre\": ha una vista bellissima del fiume Neckar e della sua valle. Qui H\u00f6lderlin trascorrer\u00e0 tutti gli ultimi trentasei anni della sua vita.\nNel novembre appaiono sul nuovo \"Almanacco per l'anno 1808\" sue poesie, \"Il Reno\", \"Patmos\" e \"Rimembranza\"; nella torre H\u00f6lderlin continua a scrivere e a improvvisare musica sul pianoforte; la sua figura di poeta folle e profetico comincia ad assumere contorni mitici e molti vengono a fargli visita. Fra di essi \u00e8 lo studente Wilhelm Waiblinger che scriver\u00e0 qualche anno dopo il saggio \"Vita, poesia e follia di H\u00f6lderlin\", pubblicato postumo nel 1831, in cui fornisce un ritratto del poeta:\nIn effetti l'editore Cotta aveva pubblicato nell'autunno del 1822 una seconda edizione dell\"Hyperion\" e nel giugno 1826 era uscita una sua raccolta di poesie curata da Ludwig Uhland e Gustav Schwab.\nA volte si presentava poi con nomi diversi, spesso italiani, come Salvator Rosa, Scarivari, Buonarroti o Scardanelli.\nNel febbraio 1828 muore sua madre, che non visit\u00f2 mai il figlio; dieci anni dopo muore Ernst Zimmer e del poeta si prende cura la figlia Lotte. H\u00f6lderlin comincia a firmare con il nome di \"Scardanelli\" le sue poesie, apponendovi date fantasiose. Il 18 aprile 1843, in un saggio di Gustav Schwab, H\u00f6lderlin viene considerato tra i maggiori poeti tedeschi; poche settimane dopo, 12 maggio 1843, muore la sua prima anfitriona, Charlotte von Kalb.\nNei primi giorni del giugno 1843 scrive la sua ultima poesia, \"La veduta\", firmata Scardanelli e datata 24 marzo 1671:\nMalato di polmonite, alle 23 del 7 giugno H\u00f6lderlin muore.\nPoetica.\nIl poeta visse il mito della Grecia antica con un'inquietudine romantica: il mondo classico divenne ai suoi occhi simbolo di perfezione e di idilliaca armonia, impossibile da raggiungere nella realt\u00e0 presente (\"Hyperion\"). Fu poeta della natura, vista come forza che unisce lo spirito umano al mondo esterno, spiritualizz\u00f2 gli oggetti, cerc\u00f2 di stabilire un'armonia con il divino. Nella sua ultima fase, detta \"orfica\" (\"Il cantore cieco\", \"Ritorno in patria\"), l'autore cerca di armonizzare la cultura classica con le proprie radici culturali e i princ\u00ecpi cristiani, rievocando miti greci e nordici, da lui considerati simboli divini dell'essenza della vita."}
{"id": "1876542", "revid": "276444", "url": "https://it.wikipedia.org/wiki?curid=1876542", "title": "Lola (automobile)", "text": ""}
{"id": "1876543", "revid": "322321", "url": "https://it.wikipedia.org/wiki?curid=1876543", "title": "Feticismo del piede femminile", "text": ""}
