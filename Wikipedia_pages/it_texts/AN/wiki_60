{"id": "1900361", "revid": "765341", "url": "https://it.wikipedia.org/wiki?curid=1900361", "title": "San Simpliciano", "text": "Biografia.\nIl legame tra Simpliciano e Ambrogio fu sempre riconosciuto come molto forte: fu infatti quest'ultimo, quando ancora stava preparandosi a ricevere il battesimo, a incaricare l'allora sacerdote Simpliciano di completare la sua istruzione religiosa. \nSimpliciano svolse lo stesso ruolo nell'esperienza religiosa di Agostino da Ippona, che grazie a lui fu spinto alla carriera religiosa.\nIl rapporto tra i due fu sempre costante e attivo anche sotto l'aspetto intellettuale ed epistolare, in particolare da quando Agostino si trasfer\u00ec nella propria sede episcopale africana di Ippona.\nDi origine romana, Simpliciano viene dunque ricordato essenzialmente per essere stato un gran catechista, nato da genti cristiane e cristiano egli stesso per tutta la propria vita. Dopo diversi anni impegnati negli studi classici e nei viaggi, venne ordinato sacerdote, divenendo rinomato conversore da quando riusc\u00ec a cristianizzare la fede dell'intellettuale Gaio Mario Vittorino.\nFu sant'Ambrogio stesso, morendo il 4 aprile 397, a volere Simpliciano quale suo successore, sebbene egli avesse quasi ottant'anni, dando vita a un episcopato di appena quattro anni, sul quale si hanno poche notizie.\nSimpliciano si batt\u00e9 perch\u00e9 Milano rimanesse capitale dell'Impero d'Occidente, quando il romano Stilicone propose di riportare il centro del potere a Roma.\nLa data precisa della sua morte \u00e8 ad oggi sconosciuta.\nCulto.\nSimpliciano fu immediatamente venerato come un santo, e il suo corpo venne riposto nell'atrio della \"Basilica Virginum\", intitolata poi al suo nome.\nNella diocesi di Milano la sua memoria si celebra il 14 agosto, ma la sua ricorrenza nel Martirologio romano \u00e8 riportata al 15 agosto: "}
{"id": "1900362", "revid": "767487", "url": "https://it.wikipedia.org/wiki?curid=1900362", "title": "Questo pazzo, pazzo, pazzo, pazzo mondo", "text": "Questo pazzo, pazzo, pazzo, pazzo mondo (\"It's a Mad, Mad, Mad, Mad World\") \u00e8 un film del 1963, diretto e prodotto da Stanley Kramer. Nel 2000 l'American Film Institute lo ha inserito al 40\u00ba posto nella classifica delle migliori cento commedie americane di tutti i tempi.\nTrama.\n\"Smiler\" Grogan \u00e8 uno scassinatore appena uscito dalla galera. Mentre percorre una strada statale che attraversa il deserto californiano, a causa dell'assunzione di alcol in un bar lungo la strada, ha un incidente ed esce di strada precipitando violentemente gi\u00f9 in una scarpata. Stava andando a recuperare i 350.000 dollari, bottino di un furto compiuto molti anni prima ai danni di uno stabilimento ittico per cui era stato arrestato, che egli aveva sepolto in un parco (\"sotto una enorme W\") a Santa Rosita, una localit\u00e0 distante almeno 200 miglia dal luogo dell'incidente. Ormai morente a causa delle gravissime ferite riportate, prima di spirare ha la forza di raccontare il suo segreto ad alcuni automobilisti di passaggio che, vistolo uscire di strada, si erano fermati per tentare di prestargli soccorso.\nDopo un iniziale scetticismo riguardo alla veridicit\u00e0 sull'esistenza della somma, messi di fronte all'ammontare della cifra e consapevoli di essere gli unici a sapere del nascondiglio del denaro, gli otto automobilisti tentano goffi accordi per la spartizione del bottino fra di loro. Visti vani tutti i tentativi, e rendendosi conto che ognuno di loro mira a prender possesso del bottino senza spartirlo con gli altri, danno vita ad una corsa sfrenata, con tutti i mezzi e in tutti i modi possibili, leciti ed illeciti, tra disparati incidenti e il coinvolgimento di un numero sempre maggiore di persone, attraverso il deserto californiano alla volta dell'ignoto nascondiglio, ignari di essere tenuti d'occhio, a distanza, dagli uomini comandati dal capitano Culpepper, prossimo al pensionamento e che da anni cerca di recuperare il denaro.\nDopo svariate peripezie ed incidenti di ogni genere, alla fine tutti raggiungono il parco di Santa Rosita pi\u00f9 o meno contemporaneamente, ma al momento del ritrovamento della somma, Culpepper li raggiunge rivelandosi a loro e li induce a cedere a lui il bottino e a costituirsi, in modo cos\u00ec che il giudice sia pi\u00f9 clemente con loro e alleggerisca la pena per i vari disastri che hanno combinato.\nSospettosi del motivo per cui Culpepper li ha lasciati andare, gli automobilisti lo seguono e notano che non sta tornando alla stazione di polizia, bens\u00ec sta approfittando di tutto ci\u00f2 per fuggire via col denaro e tentare di raggiungere il vicino confine con il Messico (il capitano infatti aveva litigato quella stessa mattina con sua moglie, sua suocera, sua figlia e la sua pensione era stata ridotta dal sindaco ad una miseria, il che gli aveva procurato un esaurimento nervoso).\nGli automobilisti decidono dunque di inseguire il capitano per riprendersi il denaro e consegnarlo alla giustizia, in modo cos\u00ec da scagionarsi; nel frattempo il capo di Culpepper, Aloysius, \u00e8 riuscito a ricattare il sindaco per aumentare la misera pensione del capitano, ma una volta che apprende le intenzioni di quest'ultimo per impossessarsi del denaro rubato, ne ordina a malincuore l'arresto. \nCulpepper viene dunque inseguito in un edificio pericolante, dove gli uomini lo mettono all'angolo su una scala antincendio traballante. Nella lotta che ne segue, Culpepper lascia cadere la valigetta contenente i soldi, che vengono raccolti da una folla sottostante. Quando si accalcano tutti su una scala dei vigili del fuoco inviata per salvarli, il loro peso combinato la fa girare in modo incontrollabile e li lancia via all'impazzata in direzioni diverse, procurando loro ferite pi\u00f9 o meno gravi.\nAll'ospedale tutti si lamentano per la perdita del denaro e criticano Culpepper per la sua decisione avventata; tuttavia egli ribatte raccontando le sue sventure e dichiarando che, siccome il giudice molto probabilmente si sfogher\u00e0 pi\u00f9 con lui che con loro, passer\u00e0 molto tempo prima che lui possa ridere di nuovo. La signora Marcus, l'odiosa suocera di uno degli automobilisti, entra nel reparto dove gli uomini sono ricoverati, affiancata dalle altre signore, per rimproverarli; tuttavia, scivolando comicamente su una buccia di banana, tutti scoppiano a ridere, compreso Culpepper.\nProduzione.\nIl \"Santa Rosita State Park\", dove era nascosta la valigia con i 350.000 dollari, \u00e8 diventato in seguito un parco privato dal nome \"Portuguese Point\", sito in localit\u00e0 Rancho Palos Verde.\nDurante il film si susseguono numerosi \"camei\" di attori del cinema muto e non, come Jerry Lewis (il guidatore dispettoso), i tre marmittoni (i pompieri in attesa), Jack Benny (l'automobilista galante), Buster Keaton (il posteggiatore), Bob Hope, ZaSu Pitts, George Raft, Sterling Holloway, Jimmy Durante (lo scassinatore), Priscilla Lane, Edward Everett Horton, Don Knotts e tanti altri, tutti con pochi secondi di partecipazione. Anche Stan Laurel ricevette l'invito, che tuttavia declin\u00f2 poich\u00e9 si era ritirato dalle scene dopo la morte dello storico collega Oliver Hardy.\nDistribuzione.\nIl film \u00e8 stato distribuito dalla United Artists il 7 novembre 1963 negli Stati Uniti e dalla Dear Film il 16 aprile 1964 in Italia. \u00c8 stato girato in Super Panavision o Ultra Panavision e fu promosso come il primo presentato in Cinerama con un unico proiettore.\nEffetti speciali.\nIl famoso specialista del passo uno Willis O'Brien poco prima di morire collabor\u00f2 alla realizzazione delle ultime scene del film (il mezzo dei pompieri e la scala antincendio che cedono sotto l'eccessivo peso).\nAspect ratio.\nEsistono 3 versioni del film (stampa):\nIl negativo originale era in 65\u00a0mm."}
{"id": "1900364", "revid": "339392", "url": "https://it.wikipedia.org/wiki?curid=1900364", "title": "San Venerio Oldrati", "text": ""}
{"id": "1900365", "revid": "2184720", "url": "https://it.wikipedia.org/wiki?curid=1900365", "title": "Fu-Gee-La", "text": "Fu-Gee-La \u00e8 un brano musicale dei Fugees, estratto come primo singolo dal loro secondo album \"The Score\". La canzone, prodotta da Salaam Remi, contiene un campionamento di \"If Loving You Is Wrong, I Don't Want to Be Right\" di Ramsey Lewis, mentre il ritornello del brano \u00e8 ispirato a \"Ooh La La La\" di Teena Marie.\nNell'album \"The Score\" sono stati inseriti anche due remix del brano: il \"Refugee Camp Remix\" ed il \"Sly &amp; Robbie Remix\". \u00c8 stato un singolo di buon successo commerciale per il gruppo, arrivando a guadagnare anche un disco d'oro in Nuova Zelanda e in altri paesi."}
{"id": "1900367", "revid": "767487", "url": "https://it.wikipedia.org/wiki?curid=1900367", "title": "Ciao, ciao Birdie", "text": "Ciao, ciao Birdie (\"Bye Bye Birdie\") \u00e8 un film del 1963 diretto da George Sidney. \u00c8 ispirato all'omonimo musical scritto da Michael Stewart, Lee Adams e Charles Strouse."}
{"id": "1900368", "revid": "1305772", "url": "https://it.wikipedia.org/wiki?curid=1900368", "title": "Venerio di Milano", "text": "\u00c8 venerato come santo dalla Chiesa cattolica che lo ricorda il 6 maggio nel martirologio romano con queste parole: \"\u00abA Milano, san Venerio, vescovo, che, discepolo e diacono di sant'Ambrogio, invi\u00f2 chierici in aiuto ai vescovi d'Africa e si prese cura di san Giovanni Crisostomo mentre si trovava in esilio\u00bb\".\nBiografia.\nSecondo la vita di sant'Ambrogio scritta da Paolino di Milano, Venerio era un diacono della Chiesa milanese e si trovava al capezzale del santo poco prima della sua morte, il 4 aprile 397, quando fu decisa, con l'assenso del moribondo, la successione sulla cattedra milanese di Simpliciano.\nVenerio succedette come vescovo di Milano proprio a Simpliciano, morto prima di novembre 400, probabilmente gi\u00e0 durante l'autunno o l'inverno 400/401. Infatti, in una lettera che Paolino di Nola scrisse a Delfino di Bordeaux tra novembre 400 e l'inizio della primavera del 401, Venerio \u00e8 qualificato come \"novus episcopus\"; inoltre \u00e8 gi\u00e0 conosciuto come vescovo milanese in un concilio celebrato a Cartagine il 16 giugno 401. Dalla lettera di san Paolino si evince che Venerio aveva scritto al vescovo nolano per comunicare la sua ordinazione episcopale.\nVenerio fu il destinatario, assieme a papa Anastasio I, di una lettera scritta il 16 giugno 401 dai membri del concilio cartaginese, che informavano i due prelati delle difficolt\u00e0 in cui versava la Chiesa africana per la mancanza di preti, che li obbligava a consacrare gli ex donatisti. Nella sessione del 13 settembre 401, gli atti del concilio africano accennano alla risposta di papa Anastasio, ma non a quella di Venerio. Tuttavia, secondo quanto racconta Paolino, il biografo di sant'Ambrogio, ancora diacono, venne inviato da Venerio in Africa e in seguito, su richiesta di sant'Agostino, scrisse la vita di Ambrogio.\nTra aprile e dicembre 401 Venerio ricevette una lettera di papa Anastasio, che lo sollecitava a sostenere l'anatema lanciato contro le opere di Origene, giudicate blasfeme, e la cui lettura doveva essere impedita. Venerio \u00e8 citato in un'altra lettera di papa Anastasio a Giovanni di Gerusalemme, e nella \"Apologia contro Rufino\" san Girolamo lo menziona al terzo posto tra i protagonisti della condanna di Origene per eresia, dopo Anastasio di Roma e Teofilo di Alessandria e prima di Cromazio d'Aquileia.\nNel 404 Venerio ricevette una lettera di Giovanni Crisostomo che gli esponeva i suoi contrasti con Teofilo di Alessandria e descriveva i tumulti avvenuti a Costantinopoli nella notte di Pasqua del 404; la lettera, indirizzata anche a papa Innocenzo I e a Cromazio d'Aquileia, fu scritta prima dell'esilio del Crisostomo (ossia prima del 9 giugno 404), con lo scopo di fare appello ai vescovi dell'Occidente perch\u00e9 la sua causa fosse giudicata da un tribunale imparziale. In seguito a questo appello, venne celebrato un sinodo, probabilmente a Roma prima dell'estate 406; la lettera sinodale venne firmata da tutti i presenti, tra cui anche Venerio di Milano, i quali chiedevano il ristabilimento di Giovanni Crisostomo sulla sua sede prima di procedere contro di lui con un processo legittimo.\nDurante il suo esilio (giugno 404 - settembre 407), Giovanni Crisostomo scrisse una lettera a Venerio per ringraziarlo e per invitarlo a continuare a sostenere la sua causa.\nA Venerio \u00e8 dedicato uno dei \"Carmina\" di Magno Felice Ennodio, scritti prima del 521; l'autore sottolinea la giovane et\u00e0 di Venerio in occasione della sua ordinazione e le sue doti di eloquenza. A partire dall'elogio di Ennodio, alcuni autori hanno erroneamente attribuito a Venerio il \"De sacramentis\" di sant'Ambrogio e i \"XX sermones\" di Massimo di Torino.\nSecondo un antico \"Catalogus archiepiscoporum Mediolanensium\", l'episcopato di Venerio si colloca tra quelli di Simpliciano, morto nel 400, e di Marolo, vescovo di Milano prima del 431. Il medesimo \"catalogus\" gli assegna 9 anni di governo e lo dice sepolto il 4 maggio nella basilica di San Nazaro. Tradizionalmente, il suo episcopato \u00e8 assegnato agli anni 400-408.\nUna tradizione medievale, che non ha fondamenti storici, associa Venerio all'aristocratica famiglia milanese degli Oldrati."}
{"id": "1900369", "revid": "438678", "url": "https://it.wikipedia.org/wiki?curid=1900369", "title": "Le astuzie della vedova", "text": "Le astuzie della vedova \u00e8 un film del 1963, diretto dal regista George Sidney."}
{"id": "1900370", "revid": "74801", "url": "https://it.wikipedia.org/wiki?curid=1900370", "title": "Henry Taylor (nuotatore)", "text": "Vinse otto medaglie olimpiche, tra il 1908 e il 1912, di cui quattro d'oro.\nFiglio di James, un minatore, e di Elizabeth, rimase orfano ancora piccolo e fu cresciuto dal fratello maggiore, Bill, che in seguito ne divenne l'allenatore.\nBiografia.\nHenry Taylor fu il primo detentore del record mondiale dei 1500m stile libero conquistato a Londra il 25 luglio 1908 col tempo di 22'48\"4. Partecip\u00f2 alle gare di nuoto dei Olimpiadi estive di Atene del 1906; gareggi\u00f2 nei stile libero, vincendo la medaglia d'argento in 6'26\"0, alle spalle dell'austriaco Otto Scheff, nel miglio stile libero, conquistando la sua prima medaglia d'oro olimpica, nuotando in 28'28\"0, e nella staffetta stile libero, dove, con la squadra inglese, composta anche da Rob Derbyshire, William Henry e John Arthur Jarvis, vinse la medaglia di bronzo.\nPartecip\u00f2 alle Olimpiadi estive di Londra nel 1908. Vinse la gara dei stile libero, nuotando in 5'36\"8, oltre che la gara dei 1500m stile libero in 22'48\"4, e la staffetta stile libero, con la squadra britannica, in 10:55.6. In tutte e tre le competizioni Taylor stabil\u00ec il record del mondo.\nQuattro anni pi\u00f9 tardi, prese parte alle Olimpiadi estive di Stoccolma nel 1912, gareggiando nei stile libero, nuotando in 5'48\"2, arrivando quinto in semifinale, oltre che nei stile libero, classificandosi terzo in semifinale con un tempo di 24'06\"4, e nella staffetta stile libero, vincendo, con la squadra britannica, la medaglia di bronzo in 10:28.6.\nA trentacinque anni, Taylor partecip\u00f2 alle Olimpiadi di Anversa del 1920, gareggiando nelle sue tre gare preferite; partecip\u00f2 infatti ai stile libero, arrivando quarto in semifinale, ai stile libero, ritirandosi al primo turno, e alla staffetta stile libero, vincendo, con la squadra britannica, un'ulteriore medaglia di bronzo in 10:37.2."}
{"id": "1900375", "revid": "767487", "url": "https://it.wikipedia.org/wiki?curid=1900375", "title": "Capitan Newman", "text": "Capitan Newman \u00e8 un film del 1963 diretto da David Miller.\nTrama.\nIl capitano Josiah J. Newman \u00e8 il responsabile della sezione neuropsichiatrica di una base militare, dove si prende cura dei piloti feriti e traumatizzati dalle esperienze della seconda guerra mondiale."}
{"id": "1900377", "revid": "1924342", "url": "https://it.wikipedia.org/wiki?curid=1900377", "title": "Ready or Not (Fugees)", "text": "Ready or Not \u00e8 un brano musicale dei Fugees, estratto come terzo singolo dal secondo album del gruppo \"The Score\", pubblicato nel 1996. La canzone contiene un campionamento di \"Boadicea\" di Enya, mentre il ritornello \u00e8 basato su \"Ready Or Not, Here I Come (Can't Hide From Love)\" dei Delfonics (scritto da Thom Bell e William Hart).\nEnya si dichiar\u00f2 pronta a citare il gruppo per infrangimento delle regole sul diritto d'autore, dato che non era stato dato il consenso all'utilizzo del suo brano, tuttavia nessuna azione legale \u00e8 di fatto mai stata intentata.\nLa canzone ha raggiunto la posizione numero uno nel Regno Unito per due settimane nel settembre 1996."}
{"id": "1900378", "revid": "767487", "url": "https://it.wikipedia.org/wiki?curid=1900378", "title": "Donne inquiete", "text": "Donne inquiete \u00e8 un film del 1963, diretto dal regista Hall Bartlett.\nTrama.\nDonovan MacLeod, un giovane psichiatra arriva in un ospedale pieno di buone intenzioni. I suoi metodi pi\u00f9 umani, basati sulla terapia di gruppo, sono contrastati da Lucretia Terry la capo-infermiera che rimane fedele ai vecchi sistemi quali le camicie di forza e l'isolamento dei pazienti in stanze imbottite. \nTra le pazienti vi sono Lorna, una madre disturbata, Marion con un passato da prostituta, Edna una piromane e Irene ex insegnante.\nIl dottor Harrington, primario dell'istituto, ha una personalit\u00e0 debole e non riesce ad assecondare lo psichiatra nel suo intento. Dopo vari incidenti, tra cui il rischio di uno stupro per una paziente, il giovane dottore riesce a far adottare i nuovi metodi innovativi.\nRiconoscimenti.\nIl film fu candidato all'Oscar per la miglior fotografia in bianco/nero di Lucien Ballard.\nAltre candidature ai Golden Globe: Miglior film drammatico, miglior attrice (Polly Bergen) e miglior regia (Hall Bartlett)."}
{"id": "1900381", "revid": "438678", "url": "https://it.wikipedia.org/wiki?curid=1900381", "title": "I guai di pap\u00e0", "text": "I guai di pap\u00e0 (\"A Global Affair\") \u00e8 un film del 1964 diretto da Jack Arnold. Fu l'esordio di Barbara Bouchet in una piccola parte."}
{"id": "1900382", "revid": "24281", "url": "https://it.wikipedia.org/wiki?curid=1900382", "title": "The Anti-Nowhere League", "text": ""}
{"id": "1900383", "revid": "438678", "url": "https://it.wikipedia.org/wiki?curid=1900383", "title": "Sotto l'albero yum yum", "text": "Sotto l'albero yum yum \u00e8 un film del 1963, diretto dal regista David Swift.\nTrama.\nRobin e Dave sono fidanzati, ma con ancora qualche dubbio sulla loro unione. Irene, zia di Robin, le lascia per qualche tempo l'uso di un bellissimo appartamento in riva al mare. Lei allora propone a Dave di andare a convivere per qualche tempo e poter cos\u00ec mettere a prova la loro unione. La convivenza per\u00f2 dovr\u00e0 essere esclusivamente platonica in modo da poter approfondire la reciproca conoscenza e capire se il matrimonio sia la strada giusta per suggellare la loro unione.\nMa il padrone di casa, il signor Hogan, un uomo molto sensibile al fascino femminile, rimane abbagliato dalla bellezza di Robin e, tenta con ogni mezzo di dividerla da Dave e di conquistarla. Quando la situazione volge al peggio per\u00f2 ritorna la zia Irene, che conosce molto bene il suo padrone di casa e si adopera con successo affinch\u00e9 la vicenda si concluda con un felice matrimonio.\nAltre versioni.\nSotto l'albero yum yum \u00e8 un adattamento di una commedia di Broadway di Lawrence Roman.\nLa commedia \u00e8 stata lanciata il 16 Novembre del 1960 ed \u00e8 stata riproposta per 173 volte, il cast originale includeva Gig Young nel ruolo di Hogan, Sandra Church nel ruolo di Robin e sempre Dean Jones nel ruolo di Dave.\nil 2 Settembre del 1969 \u00e8 stato prodotto un remake televisivo con Ryan O'Neal e Leigh Taylor-Young.\nRiconoscimenti.\nIl film fu un film di buon successo e Jack Lemmon per l'interpretazione di Hogan ricevette una nomination al \"Golden Globe\" del 1964; curiosamente l'attore era candidato per lo stesso premio in due differenti interpretazioni (l'altra era \"Irma la dolce\" ) ma perse in quell'edizione ai danni di Alberto Sordi per il film \"Il diavolo\""}
{"id": "1900387", "revid": "287204", "url": "https://it.wikipedia.org/wiki?curid=1900387", "title": "Ciao ciao Birdie", "text": ""}
{"id": "1900389", "revid": "339392", "url": "https://it.wikipedia.org/wiki?curid=1900389", "title": "Questo pazzo, pazzo, pazzo mondo", "text": ""}
{"id": "1900397", "revid": "17854885", "url": "https://it.wikipedia.org/wiki?curid=1900397", "title": "Johnny Wilkinson", "text": ""}
{"id": "1900404", "revid": "393899", "url": "https://it.wikipedia.org/wiki?curid=1900404", "title": "Applicazione portabile", "text": "Per applicazione portabile (o applicazione portatile; in inglese \"portable application\") si intende un software applicativo che non necessita di installazione all'interno del sistema operativo su cui viene eseguito. Programmi di questo genere possono essere memorizzati su supporto rimovibile come cd-rom o memorie flash.\nUn'applicazione portabile pu\u00f2 indistintamente essere eseguita su qualsiasi computer in cui si dispone di un sistema operativo compatibile con l'applicazione stessa. Il vantaggio per l'utente \u00e8 quindi quello di poter utilizzare la medesima applicazione su macchine diverse mantenendo le impostazioni personalizzate nell'uso dell'applicazione. Un secondo vantaggio delle applicazioni portabili deriva dal fatto che non richiedendo installazione possono spesso essere eseguite anche in ambienti in cui non si dispone dei diritti di amministrazione sul sistema operativo.\nLe applicazioni portabili non vanno confuse con la portabilit\u00e0 del software, che riguarda invece la possibilit\u00e0 di ottenere da un medesimo codice sorgente software compatibili con diversi sistemi operativi.\nEsistono particolari software, detti creatori di applicazioni portabili, che consentono di rendere portabile un'applicazione.\nCaratteristiche.\nUna applicazione portabile (da non confondere con un'applicazione mobile \u00e8 generalmente costituita da uno o pi\u00f9 eseguibili binari a cui possono essere associati altri file e cartelle necessarie al funzionamento del software. Quando il software \u00e8 costituito soltanto dall'eseguibile principale si parla pi\u00f9 propriamente di programma stand-alone.\nUn'applicazione si pu\u00f2 definire portabile solo se:\nApplicazioni portabili per sistemi operativi.\nWindows.\nLa maggiore parte del software per sistemi Windows non \u00e8 portabile. Questo per due ragioni fondamentali. Anzitutto in ambiente Windows molte impostazioni di configurazione del software vengono memorizzate nel registro di sistema. In secondo luogo, come \u00e8 tipico dei sistemi multiutente, uno stesso software memorizza informazioni diverse a seconda dell'utente che lo esegue. Questi dati sono solitamente inseriti in particolari cartelle del profilo utente. Pertanto, affinch\u00e9 un software per Windows sia portabile, esso non deve fare ricorso al registro di sistema per memorizzare le proprie impostazioni, sostituendolo con file di configurazione (ad esempio file INI), ed inoltre deve memorizzare i file utente in una cartella interna a quella in cui risiede.\nMacintosh.\nLe applicazioni portabili per piattaforma Macintosh sono, per quantit\u00e0 e diffusione, meno numerose di quelle per piattaforma Windows. Il software scritto per sistemi Macintosh porta in s\u00e9 un elevato grado di portabilit\u00e0 per via dei meccanismi stessi con cui il sistema gestisce l'installazione della applicazioni, tuttavia nella maggior parte dei casi file di configurazione o file utente vengono memorizzate nel disco su cui risiede il sistema operativo. Lo sviluppo di applicazioni pienamente portabili per Macintosh \u00e8 comunque in rapida evoluzione.\nSistemi Unix.\nNei sistemi operativi Unix-like (UNIX, Linux, FreeBSD per esempio) vige da sempre una stretta visione multiutente che porta quasi tutto il software scritto per queste piattaforme ad uniformarsi al modo di lavorare del sistema operativo ospite. In particolare quindi tutte le impostazioni di configurazione del software e i file utente vengono inseriti solitamente in una home directory diversa per ogni utente del sistema. Questo approccio, molto positivo in termini di sicurezza informatica, rende per\u00f2 pi\u00f9 complessa la realizzazione di software portabile.\nAltre applicazioni portabili.\nMolte applicazioni scritte in Java sono portabili. Questo perch\u00e9 moltissime applicazioni Java (anche se non tutte) non richiedono installazione sul sistema di destinazione: \u00e8 sufficiente distribuire il file JAR che contiene il codice del programma, eventualmente corredato della documentazione utente necessaria per l'utilizzo.\nI tool di diagnostica, presenti su un CD-ROM o su una chiavetta USB, e che vengono eseguiti all'accensione del computer per poter effettuare interventi senza il sistema operativo attivo, sono software portabili."}
{"id": "1900405", "revid": "767487", "url": "https://it.wikipedia.org/wiki?curid=1900405", "title": "Nabatingue Toko", "text": "Carriera.\nDi ruolo centravanti, Nabatingue Toko esord\u00ec in Division 1 con la maglia del , in cui milit\u00f2 per tre anniottenendo come massimo risultato il raggiungimento la finale di Coppa di Francia nel 1978. In quello stesso anno Toko si trasfer\u00ec al Bordeaux che lo cedette ad ottobre allo Strasburgo, squadra nelle cui file vinse il campionato francese.\nDopo una parentesi al Valenciennes, nel 1980 Toko fu ceduto al Paris Saint-Germain, squadra con cui vinse tre coppe di Francia in quattro anni, nel 1982, nel 1983 e nel 1985. Ritiratosi al termine della stagione 1985-86 tra le file del RC Paris, Toko entrer\u00e0 nello staff tecnico del PSG in cui rimarr\u00e0 fino all'avvento del presidente Perp\u00e8re, nel 1998."}
{"id": "1900410", "revid": "1652635", "url": "https://it.wikipedia.org/wiki?curid=1900410", "title": "Cattedrale nuova di Santa Maria dell'Assedio", "text": "La cattedrale di Santa Maria dell'Assedio si trova a Salamanca, in Spagna. \u00c8 detta Catedral Nueva (cattedrale nuova) per distinguerla dall'adiacente Catedral Vieja (cattedrale vecchia). Il 17 giugno 1887 \u00e8 stata dichiarata, con decreto reale, monumento nazionale.\nStoria.\nIniziata nel 1513 per volont\u00e0 di Ferdinando II di Aragona, su progetto di Juan Gil de Honta\u00f1\u00f3n, Ant\u00f3n de Egas e Alonso Rodrigues, e terminata nel 1733, la cattedrale nuova fu costruita accanto alla navata sinistra della cattedrale vecchia, e ha un campanile alto 110 metri. Originariamente doveva essere in stile gotico, cui per\u00f2 si aggiunsero elementi in stile rinascimentale e la cupola in stile barocco. L'edificio venne seriamente danneggiato dal terremoto di Lisbona del 1\u00ba novembre 1755 e successivamente restaurato. Contiene diverse sculture di Alejandro Carnicero.\nEsterno.\nLa facciata principale, in stile gotico, ha tre archi riccamente decorati che conducono alle tre navate interne.\nSulla porta nord vi sono due sculture: la prima rappresenta un astronauta che naviga nello spazio, mentre l'altra rappresenta un drago che regge un cono gelato, opera di Jer\u00f3nimo Garcia che l'aggiunse durante i lavori di restauro della facciata nel 1992 come simboli del secolo in corso.\nInterno.\nL'interno \u00e8 a croce latina a tre navate.\nAl centro della navata principale \u00e8 collocato il Coro dei Canonici, edificato tra il 1710-\u201933 su progetto di JOAQU\u00cdN BENITO e ALBERTO DE CHURRIGUERA. La sua struttura \u00e8 costituita da due ordini. Gli schienali dei sedili \"superiori\" del coro sono pi\u00f9 alti e vi sono rappresentate immagini inerenti il \"Cristo Salvatore\", gli \"Apostoli\", gli \"Evangelisti\", \"Santi venerati a Salamanca\" e i \"Padri della Chiesa\". Nella parte \"inferiore\" sono scolpiti \"busti\" di \"Santi\" e \"Vergini\". Le sculture sono opera di diversi artisti tra i quali M\u00daGICA e CARNICERO sotto la guida di JOS\u00c9 DE LARRA. Il Coro e la Cappella maggiore sono preceduti da una cancellata realizzata da DUPERIER. Al di sopra delle pareti laterali del coro sono collocati due \"organi\" in stile barocco.\nIl retrocoro \u00e8 un\u2019opera scultorea in stile barocco in cui al centro, all\u2019interno di una nicchia a tutto sesto con archivolto decorato con \"Testine alate\", \u00e8 collocata l\u2019immagine di \"Santa Maria de los Perdones\" della met\u00e0 del XVI secolo fra da due colonne circolari con capitelli dorati che sostengono architrave e timpano arcuato con \"stemma\" al centro. Negli spazi laterali, tra ricche decorazioni scultore, sono inserite le statue dei \"Santi Ana\" a sinistra e \"Juan Bautista\" a destra, opera di JUAN DE JUNI. La pregevole decorazione scultorea, simile ad una trina lavorata con la pietra, prosegue sulle pareti laterali esterne del coro.\nAll\u2019incrocio della navata centrale con il transetto, si trova la cupola formata da un corpo ottagonale ornato da dipinti su pennacchi da cui emergono rilievi policromi a tutto tondo e monumentali rilievi dei \"Misteri Mariani\" sormontati da un luminoso tamburo cilindrico. \nAl fondo della navata centrale, preceduto da una cancellata con coronamento a \"girali\" e \"corona\" al centro, \u00e8 collocato il presbiterio in cui \u00e8 la Cappella Maggiore, a pianta rettangolare, edificata nella seconda met\u00e0 del XVIII secolo e conclusa da una volta policroma e dorata. Al drappo di velluto rosso che ricopre la parete di fondo \u00e8 addossata l\u2019immagine dell\u2019\"Assunta\" realizzata nel 1624 da ESTEBAN DE RUEDA e il \"Tabernacolo\" in diaspro e marmo \u00e8 di GAVIL\u00c1N TOM\u00c9, dove sono custodite le \"urne\" d\u2019argento con i resti di San Juan de Sahag\u00f9n, patrono di Salamanca e Santo Tom\u00e0s de Villanueva.\nLa Cattedrale possiede 18 Cappelle in totale, presenti sulle pareti esterne delle navate laterali e nelle absidi.\nLa Cappella d\u2019Oro fu commissionata dall\u2019arcidiacono S\u00e0nchez de Palenzuela intorno al 1515. Al suo interno sono presenti \"arcosoli\" contenenti \"tombe\": tra queste vi \u00e8 quella con la figura \"giacente del fondatore\". Sulle pareti sono collocate statue policrome e dorate su mensole con baldacchini. Le immagini di \"Adamo\" ed \"Eva\" sono accompagnate da quelle di \"Patriarchi\", \"Apostoli\", \"Santi\", \"Sibille\" e \"Profeti\". Il \"Calvario\" presiede il dossale, mentre sullo sfondo \u00e8 il dipinto di ADIOSDADO DE OLIVARES.\nLa Cappella del Cristo delle Battaglie mostra il \"Crocifisso\" di ALBERTO DE CHURRIGUERA (XVIII secolo) al centro dell\u2019elaborato altare intagliato e dorato con \"Putti\" e \"Testine alate\" policromi che si affacciano tra \"elementi vegetali, volute\" e \"nastri\" scolpiti e dorati delle colonne e del coronamento del dossale. L\u2019immagine della \"Vergine del Carmine\" proviene dal Convento di San Andr\u00e8s.\nAl centro dell\u2019altare della Cappella di San Clemente (dal 2016 del SS. Sacramento) \u00e8 collocato il dipinto del 1661 di CARLO MARATTA della \"Vergine del Soccorso\". Nell\u2019attico \u00e8 la tela raffigurante \"San Clemente\".\nLa costruzione del complesso delle Sagrestie, al fondo del lato sud, inizi\u00f2 nel 1752, poco prima del terremoto di Lisbona, che costrinse ad urgenti interventi che fecero abbandonare il progetto. I lavori furono avviati da M. DE LARRA, CHURRIGUERA e J. DE SAGARBINAGA, a cui si deve la parte maggiore di questi ambienti composti da Sagrestia dei Cappellani, Sagrestia dei Canonici, Sala del Tesoro, Stanza delle Reliquie, Sala Capitolare, Casa del Sacrestano e magazzini. Nella Sagrestia dei Cappellani si trova la monumentale \"acquasantiera\" realizzata da GABIL\u00c1N TOM\u00c9. Entrambe le Sagrestie mescolano elementi di stile tardogotico a stili successivi.\nCollegamenti esterni.\nSS"}
{"id": "1900414", "revid": "287204", "url": "https://it.wikipedia.org/wiki?curid=1900414", "title": "Dari", "text": ""}
{"id": "1900417", "revid": "767487", "url": "https://it.wikipedia.org/wiki?curid=1900417", "title": "Alfredo Welby", "text": "\u00c8 stato il padre del politico Piergiorgio Welby.\nCarriera.\nDi origini scozzesi la sua unica presenza nel campionato di Serie A risale al 1\u00ba giugno 1930, nella partita Juventus-Roma (1-2), con la maglia dei capitolini. L'anno seguente passa alla allenata da Attilio Buratti, che conclude la stagione al sesto posto in Prima Divisione. Sigla la sua prima rete in un Reggina-Cosenza terminato 4-1.\nNel 1932 passa proprio al Cosenza, sempre in Prima Divisione: i silani chiudono il campionato al terzo posto. Veste poi la maglia della Veliterna. Chiude la carriera all'et\u00e0 di 28 anni nella MATER, in Serie C."}
{"id": "1900420", "revid": "110157", "url": "https://it.wikipedia.org/wiki?curid=1900420", "title": "Genoa Museum and Store", "text": "Il Museo della storia del Genoa \u00e8 il Museo multimediale dedicato alla storia del Genoa Cricket and Football Club. Fa capo alla Fondazione Genoa 1893, ente di partecipazione che rappresenta gli interessi diffusi dei sostenitori del Genoa e della comunit\u00e0 genovese, ed ha sede nella palazzina San Giobatta del Porto antico di Genova. Il museo \u00e8 stato riconosciuto dal Ministero per i Beni e le Attivit\u00e0 Culturali di rilevante interesse culturale.\nStoria.\nIl Museo ha aperto ufficialmente i battenti il 5 giugno 2009 nei locali un tempo occupati dallo storico giornale genovese \"Il Lavoro\" diretto da Sandro Pertini in Salita Dinegro 7 ma gi\u00e0 nel giugno 2008 era stata realizzata nella stessa sede una mostra storico-documentaria intitolata \"Football. L'et\u00e0 dei pionieri (1898-1908) - Un viaggio nelle origini del calcio\"; la definizione \"et\u00e0 dei pionieri\" fu coniata dal giornalista, scrittore e storico del calcio Gianni Brera. Tale iniziativa ha ricevuto il riconoscimento di rilevante interesse culturale per il contenuto storico-documentario dal Ministero per i Beni e le Attivit\u00e0 Culturali. Il 5 gennaio 2012 il museo \u00e8 stato visitato da Richard Tims, presidente dello Sheffield FC, squadra pi\u00f9 antica del mondo fondata nel 1857 in occasione dei festeggiamenti 120 anni del Genoa.\nIl 21 giugno 2013 \u00e8 stata inaugurata la nuova sede denominata \"Genoa Museum and Store\" ospitata all'interno della Palazzina del Cinquecento San Giobatta presso il Porto Antico distribuito su tre livelli per un\u2019estensione di oltre 500 m\u00b2 con dieci sale espositive, il Genoa Store, principale punto vendita ufficiale della Societ\u00e0 Genoa CFC e il Ticket Office.\nTra gli oggetti conservati all'interno del museo, oltre ai trofei storici come la Palla Dapples, si possono ricordare il pallone utilizzato nella finale del primo campionato italiano e la pagina del libro mastro a firma del Console inglese a Genova, sir Charles Alfred Payton, che attesta la data di fondazione della societ\u00e0 genovese.\nNel marzo 2018 \u00e8 stata acquisita dalla Fondazione la \"Challenge Cup\", meglio nota anche come \"Coppa Duca degli Abruzzi\" o \"Coppa d'Onore\", ovvero la coppa che si aggiudic\u00f2 il Genoa a seguito della vittoria dei primi tre campionati italiani di calcio, e che era andata perduta dopo la morte di Henri Dapples a cui era stata affidata come deposito per un debito contratto con il club con lo svizzero."}
{"id": "1900421", "revid": "339392", "url": "https://it.wikipedia.org/wiki?curid=1900421", "title": "Lista delle stelle di massa pi\u00f9 piccola", "text": ""}
{"id": "1900422", "revid": "767487", "url": "https://it.wikipedia.org/wiki?curid=1900422", "title": "You're Gonna Get It!", "text": "You're Gonna Get It! \u00e8 il secondo album di Tom Petty and the Heartbreakers, pubblicato nel maggio 1978 per l'etichetta Shelter.\nL'album raggiunse la posizione numero 23 nella classifica Billboard's Top LP's &amp; Tapes nel 1978 e permise al gruppo di conquistare il loro primo disco d'oro.\nTracce.\nBrani composti da Tom Petty, eccetto dove indicato.\nFormazione.\nRingraziamenti:"}
{"id": "1900424", "revid": "767487", "url": "https://it.wikipedia.org/wiki?curid=1900424", "title": "Ronnie Price", "text": "Carriera.\nUniversit\u00e0.\nDiplomatosi alla \"Clair Brook High School\", a causa della sua bassa statura (172\u00a0cm) non riceve offerte da alcuna universit\u00e0. Poi, entra nella Nicholls State University, crescendo fino al metro e 80 e realizzando nel suo anno da \"freshman\" 11,3 punti di media. Continua a crescere fino all'attuale metro e 88, ma la situazione l\u00ec non era pi\u00f9 consona per lui, che sceglie di trasferirsi alla Utah Valley University, con sede ad Orem nello Utah.\nDa \"sophomore\" (2002-03), Price colleziona 13,5 punti di media, numero che cresce la stagione successiva quando arriva a superare i 20 punti di media, realizzando anche il suo \"career high\" di 37 punti per due volte.\nLa sua stagione da \"senior\" (2004-05) \u00e8 spettacolare: fa registrare 24,3 punti di media, classificandosi terzo in questa statistica. CBSsportsonline.com lo ritiene il miglior playmaker fra le universit\u00e0 del paese. Termina la stagione con una prestazione da 36 punti (27 nella seconda met\u00e0 di gara) nella vittoria 71-52 su Northern Colorado.\nNBA.\nNon viene scelto nel draft NBA, ma invitato ad allenarsi con alcuni club della NBA, Utah Jazz e Detroit Pistons. Nell'agosto 2005 firma un biennale con i Sacramento Kings, dove peraltro gioca sporadicamente, perch\u00e9 chiuso da Mike Bibby e Jason Hart (prima che i Kings rinunciassero a quest'ultimo). Gioca soltanto una partita in quintetto (stagione NBA 2006-07, da sophomore), Sacramento Kings - Phoenix Suns, terminata con la sconfitta dei Kings. Realizza il suo \"career high\" di 16 punti contro i Jazz nel mese di novembre del 2006, prendendosi anche la soddisfazione di schiacciare nonostante l'opposizione di Carlos Boozer, ben pi\u00f9 alto di lui: giocata che viene nominata migliore della notte.\nNel luglio 2007 firm\u00f2 un contratto da \"free agent\" con gli Utah Jazz. Inizi\u00f2 la stagione come terza scelta nel ruolo di playmaker, dietro al titolare Deron Williams ed ancora una volta a Jason Hart, il quale viene per\u00f2 scavalcato nelle gerarchie durante la stagione. Gioca 61 partite, partendo tre volte in quintetto, con 3,7 punti di media. Partecipa anche ai Playoff del 2008, nella cui gara-4 contro i Los Angeles Lakers si rende protagonista di una bellissima azione difensiva, riuscendo a stoppare, nonostante la differenza di altezza, l'apparentemente indisturbato Luke Walton, prossimo ad un comodo layup; tutto ci\u00f2 dopo essersi fatto male all'occhio destro in seguito ad un fallo intenzionale di Ronny Turiaf, commesso in precedenza."}
{"id": "1900429", "revid": "17855252", "url": "https://it.wikipedia.org/wiki?curid=1900429", "title": "Skyguard &quot;Aspide&quot;", "text": ""}
{"id": "1900430", "revid": "47767", "url": "https://it.wikipedia.org/wiki?curid=1900430", "title": "Giovanni-Marco", "text": ""}
{"id": "1900431", "revid": "640277", "url": "https://it.wikipedia.org/wiki?curid=1900431", "title": "Stelle pi\u00f9 massicce conosciute", "text": "La seguente \u00e8 una lista delle stelle pi\u00f9 massicce conosciute, ordinate secondo la loro massa, espressa in unit\u00e0 solari (Sole = 1).\nLa massa \u00e8 la caratteristica pi\u00f9 importante di una stella: infatti, in associazione con la composizione chimica, ne determina la luminosit\u00e0, le dimensioni fisiche e il suo destino finale. Per via della loro grande massa, buona parte delle stelle presenti in questa lista terminer\u00e0 la propria evoluzione esplodendo in supernovae e collassando in buco nero.\nIncertezze sulle stime.\nLe masse riportate nella lista sono puramente teoriche, poich\u00e9 sono state ricavate mediante una difficoltosa misurazione delle temperature e delle luminosit\u00e0 assolute delle stelle; pertanto, tutte le masse riportate sono incerte e potrebbero rivelarsi, col progredire delle tecniche osservative, completamente errate. Ad esempio, la massa di VV Cephei, sulla base delle propriet\u00e0 osservate, potrebbe essere compresa tra 25 e 40 masse solari, oppure supererebbe le 100.\nIn questa lista, le masse pi\u00f9 affidabili sarebbero forse quelle di A1 e WR20a, ottenute tramite misure astrometriche dirette: infatti, A1 e WR20a sono entrambi membri di sistemi binari, e risulta abbastanza semplice misurare direttamente la massa di ciascuna componente del sistema studiando il moto che ciascuna compie, nel rispetto delle leggi di Keplero, attorno al centro di massa del sistema. Nel caso di A1 e WR20a, entrambe binarie a eclisse, la misurazione \u00e8 stata resa pi\u00f9 accurata anche dal calcolo delle loro velocit\u00e0 radiali e delle curve di luce.\nLa rarit\u00e0 delle stelle massicce e la loro grande distanza dal sistema solare (si trovano infatti a diverse migliaia di anni luce di distanza) rendono ancora pi\u00f9 difficili le misurazioni; inoltre, sembra che gran parte di esse siano circondate da nebulose di gas e polveri, emesse dalle stesse, che contribuiscono ulteriormente a complicare il lavoro di rilevamento della temperatura e della luminosit\u00e0. Per questo motivo, gran parte delle masse \u00e8 oggetto di disputa e spesso soggetto a revisioni.\nIl ruolo del limite di Eddington.\nGli astrofisici hanno per lungo tempo teorizzato che se una protostella, durante l'accrescimento, raggiunge e supera le 120-150 masse solari, deve necessariamente accadere qualcosa di drastico che ne freni l'accrescimento. Anche se questo limite diviene meno restrittivo se si prendono in considerazione le primissime stelle di popolazione III, la cui massa superava abbondantemente le 150 masse solari e forse arrivava a raggiungere le 250-300, se esistesse nell'attuale et\u00e0 dell'universo una stella con massa superiore a 150 masse solari gli astrofisici dovrebbero completamente rivedere i modelli dell'evoluzione stellare.\nTale limite, detto limite di Eddington, sussiste perch\u00e9 le stelle con le masse maggiori conducono le reazioni di fusione nucleare a velocit\u00e0 molto elevate, che risultano tanto pi\u00f9 alte quanto pi\u00f9 \u00e8 elevata la massa. Per quanto riguarda una stella sufficientemente massiccia, la pressione di radiazione generata dalle reazioni controbilancia esattamente la forza di gravit\u00e0, che tenderebbe a far collassare la stella. Oltre questo limite, la pressione di radiazione tenderebbe ad espellere gli strati esterni della stella, o comunque innescherebbe un processo di perdita di massa che riporta la stella a valori di massa associati a livelli di energia sostenibili. In teoria, una stella supermassiccia non riuscirebbe a mantenere completamente la propria massa, a causa della perdita di massa dovuta alla continua fuoriuscita di materia sotto forma di vento stellare.\nUno studio sulle stelle che compongono l'ammasso Arches, il pi\u00f9 denso ammasso della Via Lattea, ha confermato che non vi sono stelle con masse superiori a 150 volte quella del nostro Sole.\nTuttavia la scoperta di R136a1 mette seriamente in questione la validit\u00e0 del limite di Eddington: questa stella infatti possiederebbe una massa non inferiore a 250 M\u2609 ed una luminosit\u00e0 pari a 10 milioni di volte quella solare.\nLa recente messa in funzione dell'array di telescopi ad infrarossi ALMA (Atacama Large Millimeter/submillimeter array) ha permesso l'individuazione nella nube oscura di Spitzer di una protostella di circa a 500 M\u2609, in aumento\n. Si ipotizza che il processo di accrescimento potrebbe concludersi con la generazione di una stella di 100 M\u2609.\nLista delle stelle pi\u00f9 massicce conosciute.\nSegue ora una lista con le stelle la cui massa stimata \u00e8 uguale o superiore a 25 masse solari (M\u2609):\nBuchi neri.\nI buchi neri sono tra gli oggetti pi\u00f9 massicci dell'universo; si distinguono, in base alla propria massa, in tre categorie:"}
{"id": "1900432", "revid": "75435", "url": "https://it.wikipedia.org/wiki?curid=1900432", "title": "Sila-Silvano", "text": ""}
{"id": "1900435", "revid": "640277", "url": "https://it.wikipedia.org/wiki?curid=1900435", "title": "Lista delle stelle pi\u00f9 massicce", "text": ""}
{"id": "1900448", "revid": "158913", "url": "https://it.wikipedia.org/wiki?curid=1900448", "title": "Cognome", "text": "Il cognome \u00e8 il nome che indica a quale famiglia appartiene una persona e, assieme al prenome (o \"nome proprio di persona\"), forma l'antroponimo.\nIn italiano \u00e8 uso corretto scrivere il cognome sempre dopo il nome proprio di persona, con la sola eccezione dei casi in cui sia indispensabile o logica l'anteposizione per evidenti motivi di praticit\u00e0 nella ricerca, come negli elenchi alfabetici, dove tuttavia il cognome dovrebbe essere separato dal nome da una virgola (ad esempio: Rossi, Mario). \u00c8 diffusa a livello popolare anche l'errata usanza opposta, deprecata dalla grammatica, dove il cognome anticipa il nome.\nStoria.\nLe pi\u00f9 antiche testimonianze sull'uso di nomi di famiglia o cognomi sarebbero rintracciabili nella Cina antica: l'uso dei cognomi incominci\u00f2 all'epoca dell'imperatore Fu Hsi, intorno al 2852 a.C., consentendone la trasmissibilit\u00e0 in via testamentaria per parte materna. \nNell'antica Grecia, durante alcuni periodi, l'identificazione formale normalmente includeva il luogo d'origine. In altri periodi anche i nomi dei clan e i patronimici (\"figlio di\") erano comuni. Ad esempio, Alessandro Magno era conosciuto come \"Eraclide\" (come discendente presunto di Eracle) e dal nome dinastico \"Karanos\"/\"Caranus\", che si riferiva al fondatore della dinastia alla quale apparteneva. In nessuno di questi casi, per\u00f2, erano questi nomi considerati parti essenziali del nome della persona, n\u00e9 erano esplicitamente ereditati nel modo che \u00e8 comune in molte culture oggi.\nSe nei tempi arcaici veniva usato un solo nome, nella Roma antica e gi\u00e0 negli ultimi secoli della Repubblica romana le persone libere adottavano tre nomi (\"tria nomina\"):\nVerso il V secolo la distinzione fra \"nomen\" e \"cognomen\" si fece sempre pi\u00f9 sfumata e divenne comune l'uso di un nome unico (detto \"supernomen\" o \"signum\"), con le caratteristiche di non essere ereditato e di avere un significato immediatamente comprensibile (ad esempio il nome imperiale \"Augustus\" che significa \"consacrato dagli auguri\" o \"favorito da buoni auspici\").\nDopo la caduta dell'Impero romano, ogni persona veniva identificata dal solo nome personale, di cui venivano usati vezzeggiativi in ambito familiare. Tali nomi si riferivano, anche, alle caratteristiche della persona, alla provenienza o alla paternit\u00e0.\nL'avvento della religione cristiana e le ripetute invasioni barbariche facilitarono la diffusione di nuovi nomi che si aggiunsero a quelli gi\u00e0 in uso.\nSi rese cos\u00ec nuovamente necessario identificare tutti gli individui appartenenti alla medesima discendenza con un altro nome. Si diffuse in tal modo in Europa, proprio verso il XII secolo, il cognome moderno, che poteva essere originato da una caratteristica delle persone, come, ad esempio, la loro occupazione, il luogo d'origine, lo stato sociale o semplicemente il nome dei genitori: \"Rossi\" (il cognome pi\u00f9 diffuso in Italia) potrebbe far riferimento al colorito della carnagione o dei capelli di qualche antenato; \"Fiorentini\", probabilmente, la provenienza originaria di Firenze, \"Di Francesco\" potrebbe indicare \"figlio di Francesco\". Esistono cognomi composti da pi\u00f9 parole; il cognome Coladonato, ad esempio, deriva da Cola (abbreviazione di Nicola) e Donato, quindi potrebbe essere composto in origine dai due patronimici del padre e del nonno (=figlio di Cola, a sua volta figlio di Donato).\nIl Concilio di Trento del 1564 sancisce l'obbligo per i parroci di gestire un registro dei battesimi con nome e cognome, al fine di evitare matrimoni tra consanguinei.\nI cognomi nel mondo.\nI cognomi non sono universalmente in uso. In particolare, i tibetani e gli abitanti dell'isola di Giava spesso non ne utilizzano; fra le persone note che non avevano un cognome vi furono Suharto e Sukarno. Inoltre, molte famiglie reali non utilizzano cognomi.\nAnalogamente, in parte dell'Africa (Eritrea ed Etiopia) i cognomi non esistono. Seguendo le peculiari regole dell'onomastica abissina, il nome di ogni persona \u00e8 costituito da quello proprio seguito da quello del padre (sostituito, in alcuni casi, da quello della madre).\nNei cognomi arabi la persona veniva identificata dal solo nome personale, di cui venivano usati vezzeggiativi in ambito familiare con aggiunte di nomi che si riferivano anche alle caratteristiche della persona, alla provenienza o alla paternit\u00e0.\nL'Islanda \u00e8 l'unico paese dell'Europa occidentale dove in luogo del cognome \u00e8 in uso il patronimico. In Islanda ogni persona assume come cognome il nome del padre seguito dal suffisso \"-son\" se maschio, \"-dottir\" se femmina. Quindi solo i fratelli maschi o le sorelle femmine avranno \"cognome\" uguale fra loro, mentre nella stessa linea di fratelli e sorelle ci saranno due cognomi. Gli elenchi alfabetici sono compilati in ordine del nome di battesimo.\nAnche in Russia viene utilizzato, prima del cognome, il patronimico, una sorta di secondo nome che il figlio, o la figlia, eredita dal padre. Per fare un esempio con un nome noto, Sergej Vasil'evi\u010d Rachmaninov \u00e8 composto dal nome proprio, dal patronimico ereditato dal padre Vasilij e infine dal cognome. Il patronimico, come tutte le parole russe, \u00e8 naturalmente declinato in genere e caso.\nLa maggior parte dei cognomi irlandesi si sono formati con la particella gaelica irlandese \u00d3, che indica la discendenza da un comune avo capo di un clan in Irlanda. L'\u00d3 gaelico irlandese, in gran parte anglicizzato in O', \u00e8 stato in seguito in una buona parte dismesso. Esempi di cognomi dell'Irlanda nati dagli antichi clan irlandesi sono: \u00d3 Brian, O'Brien, Brian, Brien; \u00d3 Crotaigh, O'Crotty, Crotty, Crotti; \u00d3 Callachain, O'Callaghan, Callachan, Callaghan; \u00d3 Conch\u00fair, O'Connor, Connor, Connors, ecc.\nIn generale, nel mondo \u00e8 comune per le donne cambiare il proprio cognome con quello del marito dopo il matrimonio e trasmettere ai figli il cognome del padre. In Spagna e nei paesi ispano-americani i figli assumono sia il primo cognome del padre sia il primo della madre, eccetto che in Argentina, dove i figli assumono solo il cognome paterno. In altri paesi, come negli Stati Uniti d'America, una coppia pu\u00f2 decidere di chiamare il figlio con il cognome della madre, o comunque di aggiungerlo e anteporlo al cognome paterno: ad esempio, in una coppia in cui il cognome di lui \u00e8 Williams e quello di lei Hayes, una figlia pu\u00f2 essere chiamata Julia Hayes Williams, dove Julia Hayes \u00e8 il nome e Williams il cognome.\nAlcune nazioni non permettono che la moglie mantenga un cognome diverso da quello del marito. Altre nazioni permettono di mantenere il cognome da nubile, ma il cambio \u00e8 in qualche modo suggerito o incentivato. Altre nazioni ancora permettono l'opposto, cio\u00e8 che l'uomo prenda il cognome della moglie, per esempio in Giappone e Germania, dove entrambi i coniugi possono cambiare cognome. Alcune persone scelgono di mantenere ambedue i cognomi, spesso uniti con un trattino.\nIn Ungheria le donne sposate hanno diverse possibilit\u00e0 di scelta; una di queste addirittura permette di sostituire il proprio nome e cognome con il cognome e il nome del marito seguiti dal suffisso \"-n\u00e9\"; ad esempio, la moglie di un uomo di nome J\u00e1nos Szab\u00f3 (o Szab\u00f3 J\u00e1nos, nell'ordine ungherese che pone prima il cognome) \u00e8 chiamata Szab\u00f3 J\u00e1nosn\u00e9. In Lituania esistono regole simili sia per i figli sia per la moglie: un uomo il cui cognome \u00e8 Danilevi\u010dius passer\u00e0 ai figli maschi il cognome Danilevi\u010dius e alle figlie il cognome Danilevi\u010diut\u0117; la moglie invece dopo il matrimonio assumer\u00e0 il cognome Danilevi\u010dien\u0117.\nIn genere nei paesi slavi la moglie assume il cognome del marito. Siccome i cognomi si dividono tra cognomi invariabili per genere e cognomi che sono declinati come aggettivi, segue che, sebbene la moglie assuma il cognome del marito, il cognome pu\u00f2 essere leggermente diverso. Un esempio di questi cognomi \u00e8 Kowalski (al maschile, padre e figli) che diventa Kowalska (al femminile, per moglie e figlie). In polacco \u00e8 possibile assegnare diverse terminazioni per distinguere, con il solo cognome, se ci si riferisce alla moglie o alla figlia di chi porta un cognome, ma questo uso si sta perdendo. Mediante il suffisso -\u00f3wna aggiunto al cognome paterno ci si riferisce a una figlia, mentre col suffisso -owa si indica la moglie: Nowakowna (declinazione nominale) \u00e8 la figlia del signor Nowak, Nowakowa (declinazione aggettivale) ne \u00e8 la moglie. In realt\u00e0 anche in Polonia si sta andando verso una sola forma di cognome che non varia, almeno per genere.\nUn esempio di cognome che \u00e8 invariabile per genere anche tradizionalmente \u00e8 Wajda (del regista polacco Andrzej Wajda).\nTuttavia, in Polonia \u00e8 comune, ma non obbligatorio, il cambio del cognome della moglie. Anzi, al momento del matrimonio sono i coniugi a decidere tutti i cognomi: del marito, della moglie e dei futuri figli, scegliendo tra i propri cognomi, senza troppe difficolt\u00e0 burocratiche. Tutti potranno avere il cognome del marito, entrambi i cognomi nell'ordine preferito o decidere in modo diverso. In realt\u00e0 il cambio di cognome per il marito \u00e8 rarissimo.\nLe legislazioni nazionali.\nItalia.\nIn Italia il cognome viene assegnato al momento della dichiarazione di nascita per l'iscrizione del nuovo nato nel registro comunale dello stato civile. \nSe il neonato \u00e8 figlio di una donna sposata, prender\u00e0 sempre il cognome del marito, seguito da quello materno solo se anche il padre \u00e8 d'accordo; nel caso la donna non sia sposata, se il figlio viene riconosciuto dal padre al momento della nascita, prender\u00e0 il cognome del padre, seguito da quello materno se entrambi i genitori sono d'accordo. Se la filiazione nei confronti del padre \u00e8 stata accertata o riconosciuta in tempi successivi al riconoscimento da parte della madre, il figlio pu\u00f2 assumere il cognome del padre aggiungendolo o sostituendolo a quello della madre.\nNonostante non esista una norma esplicita per l'attribuzione del cognome paterno, la Corte Costituzionale ha chiarito che \"La norma relativa all'assunzione del cognome paterno da parte del figlio legittimo, ad avviso del predetto collegio, \u00e8 chiaramente desumibile dal sistema, in quanto presupposta da una serie di disposizioni regolatrici di fattispecie diverse.\" (Corte costituzionale - Sentenza 16/02/2006 n. 61). Nel 2014 la Corte di Strasburgo aveva condannato l'Italia per violazione della Convenzione europea dei diritti dell'uomo e nel novembre 2016 la Corte costituzionale ha dichiarato l'illegittimit\u00e0 costituzionale della norma laddove \u00abprevede l'automatica attribuzione del cognome paterno al figlio legittimo, in presenza di una diversa volont\u00e0 dei genitori\u00bb. Con la successiva Circolare n\u00b07 del 14/06/2017, il Ministero dell'Interno ha chiarito che la sentenza della Corte Costituzionale n\u00b0286 del 2016 consente ai genitori di trasmettere anche il cognome materno solo posponendolo a quello paterno.\nIl cognome delle donne sposate.\nL'attuale formulazione dell'art. 143-bis del codice civile, cos\u00ec come modificato dall'art. 25, legge 19 maggio 1975 n. 151 (riforma del diritto di famiglia), prevede che \u00ab la moglie aggiunge al proprio cognome quello del marito e lo conserva durante lo stato vedovile, fino a che passi a nuove nozze \u00bb. \nTutte le questioni di illegittimit\u00e0 sollevate alla Corte Costituzionale in merito a tale articolo, sono state sempre respinte (Corte Costituz. sentenza 6-16 febbraio 2006 n. 61 e Corte Costituz. sentenza 14-15 aprile 2010 n.138).\nTuttavia questa norma, pur essendo prevista dalla legge, viene spesso non riportata nei documenti di identit\u00e0 (carta d'identit\u00e0, patente, passaporto), ma \u00e8 sempre possibile chiederne l'applicazione su richiesta.\nIl cambiamento del cognome.\nIl cambio del cognome \u00e8 possibile ai sensi del D.P.R. 3 novembre 2000, n. 396, emanato ai sensi dell'art. 2, comma 12 della legge 15 maggio 1997, n. 127, come modificato dal DPR 24 febbraio 2012, n. 40. I casi in cui \u00e8 possibile il cambio sono elencati dal decreto del 2000, nei seguenti casi:\nI provvedimenti di cambiamento o modifica del nome o del cognome rivestono carattere eccezionale e possono essere ammessi solo ed esclusivamente in presenza di situazioni oggettivamente rilevanti, supportate da adeguata e pregnante documentazione e da solide e significative motivazioni.\nLa procedura per il cambiamento del proprio cognome o del proprio nome \u00e8 regolata dagli articoli 89 e seguenti del D.P.R. n. 396/2000. \u00c8 necessaria una richiesta al prefetto della provincia del luogo di residenza o di quello nella cui circoscrizione \u00e8 situato l'ufficio dello stato civile dove si trova l'atto di nascita al quale la richiesta si riferisce. La richiesta di cambiare il nome o il cognome va rivolta al prefetto. In tutti i casi di cambiamento di nomi e cognomi perch\u00e9 ridicoli o vergognosi o perch\u00e9 rivelanti origine naturale, le domande e i provvedimenti conseguenti, le copie relative, gli scritti e i documenti eventualmente prodotti dall'interessato sono esenti da ogni tassa. Il prefetto effettua l'istruttoria e, in presenza dei requisiti previsti, emana il decreto con il quale si autorizza l'affissione del sunto dell'istanza medesima nell'albo pretorio del comune di nascita e del comune di attuale residenza. Il decreto di autorizzazione della pubblicazione pu\u00f2 stabilire che il richiedente notifichi a determinate persone il sunto della domanda. Chiunque ne abbia interesse pu\u00f2 fare opposizione alla domanda entro il termine di trenta giorni dalla data dell'ultima affissione ovvero dalla data dell'ultima notificazione alle persone interessate. L'opposizione si propone con atto notificato al prefetto. Dopo questo periodo il prefetto provvede sulla domanda con decreto.\nI decreti che autorizzano il cambiamento o la modificazione del nome o del cognome devono essere annotati, su richiesta degli interessati, nell'atto di nascita del richiedente, nell'atto di matrimonio del medesimo e negli atti di nascita di coloro che ne hanno derivato il cognome. L'ufficiale dello stato civile del luogo di residenza, se la nascita o il matrimonio \u00e8 avvenuto in altro comune, deve dare prontamente avviso del cambiamento o della modifica all'ufficiale dello stato civile del luogo della nascita o del matrimonio, che deve provvedere ad analoga annotazione. Gli effetti dei decreti rimangono sospesi fino all'adempimento delle formalit\u00e0 sopra indicate. Per i membri di una stessa famiglia si pu\u00f2 provvedere con unico decreto.\nL'istruttoria, di competenza della prefettura, comprende:\nIl doppio cognome.\nIl doppio cognome \u00e8 un tipo di cognome composto, che \u00e8 formato dal cognome paterno seguito dal cognome materno. \nIl doppio cognome \u00e8 entrato nell'ordinamento giuridico italiano, con sentenza della Corte Costituzionale dell'8 novembre 2016, pubblicata il 21 dicembre 2016, n. 286. \nCon la successiva Circolare n\u00b07 del 14/06/2017 il Ministero dell'Interno ha chiarito che, in caso di accordo tra i genitori al momento della nascita, i genitori hanno diritto a registrare il neonato con il doppio cognome, con il cognome materno che segue quello paterno (non \u00e8 possibile il contrario), derogando quindi unicamente in questo modo la legge dell'attribuzione automatica del solo cognome paterno.\nNon vanno confusi con questo concetto i cognomi multipli (doppi o pi\u00f9 raramente tripli) caratteristici di alcune zone d'Italia (Biellese, Canavese, Valtellina, Cremonese, Cadore, Chioggia, provincia di Pordenone, isola di Procida e altre parti del Napoletano, Sicilia orientale). Questi, infatti, seguono la regola dell'eredit\u00e0 paterna.\nPortogallo e Brasile.\nIn Portogallo e in Brasile i figli assumono, nell'ordine, l'ultimo cognome della madre e l'ultimo cognome del padre, di modo che non scompaia il cognome paterno, anche se questo in qualche momento \u00e8 preceduto dal cognome materno oppure succeduto dal cognome del marito.\nPer esempio:\nIl figlio di Mario Ferrari Rossi e Maria Garibaldi Bianchi si chiamer\u00e0 Giovanni Bianchi Rossi. Giovanni Bianchi Rossi, quando si sposer\u00e0, trasmetter\u00e0 a sua moglie il cognome Rossi, in quanto quest'ultimo \u00e8 il cognome di suo padre. Quindi, sua moglie, Giovanna Lambertucci Paolini, col matrimonio perde il cognome della propria madre, conserva quello del padre, aggiungendone quello del marito, diventando da Giovanna Lambertucci Paolini, Giovanna Paolini Rossi.\nPer definizione, si pu\u00f2 dire che il cognome paterno va mantenuto comunque, sia per l'uomo che lo trasmette alla moglie e ai figli, sia per la donna, che conserva sempre quello paterno, aggiungendone quello del marito.\nUn cittadino maschio e una donna non sposata dovrebbero avere sempre, in quest'ordine:\nprenome + cognome paterno della madre + cognome paterno del padre\nUna donna sposata dovrebbe avere sempre, in quest'ordine:\nprenome + cognome paterno del padre + cognome paterno del marito\nL'uomo non subisce mai variazioni nel proprio cognome.\nDati statistici.\nItalia.\nIn Italia esistono 350.000 cognomi e circa 7.000 nomi propri. Il Comune di Chioggia rappresenta un caso demografico unico in Italia: l'elevatissimo tasso di omonimia tra i due cognomi principali, Boscolo e Tiozzo (pi\u00f9 di diecimila residenti portano questi cognomi), ha indotto l'ufficializzazione nel registro dell'anagrafe dei soprannomi, tipici di tutto il Veneto e utilizzati popolarmente per distinguere i vari rami di una stessa famiglia. In ogni documento ufficiale, patente di guida e carta d'identit\u00e0 compresi, questi soprannomi vengono dunque inseriti a tutti gli effetti di legge, accompagnando la vita giuridica dell'interessato.\nPer fare alcuni esempi, dei Boscolo si distinguono, tra gli altri, i \"Forcola\", i \"Bachetto\", gli \"Anzoletti\", i \"Gioachina\", i \"Cegion\", i \"Bariga\"; dei Tiozzo i \"Caenazzo\", i \"Fasiolo\", i \"Napoli\", i \"Campanaro\", i \"Brasiola\", i \"Pagio\".\nLa Campania \u00e8 la regione d'Italia con il maggior numero dei cognomi \"chilometrici\", dei cognomi di santi e dei cognomi di localit\u00e0 del mondo. \nEsempi dei cognomi chilometrici pi\u00f9 diffusi sono: Abbracciavento, Ammazzalamorte, Boccadifuoco, Buoncristiani, Castrogiovanni, Chiacchiaretta, Ciucciovino, Giuratrabocchetti, Guastadisegni, Incantalupo, Ingannamorte, Moccicafreddo, Passacantando, Paternoster, Quondamangelomaria, Saltalamacchia, Scornavacche, Senzaquattrini, Sprecacenere, Stampachiacchiere, Tontodimamma, Tremamondo.\nEsempi di cognomi pi\u00f9 diffusi di santi sono: Sanciro, Sanfelice, Sangiuseppe, Sannazzaro, Sansebastiano, Santimoteo, Santabarbara, Santacecilia, Santalaura, Santamaria, Santaniello, Santapaola, Santarosalia, Santaveronica, Santangelo, Santelia, Santugo.\nEsempi di cognomi pi\u00f9 diffusi di localit\u00e0 del mondo sono: Albanese, Avellino, Benevento, Bergamo, Bologna, Bresciano, Calabrese, Campano, Caserta, Catania, Cileno, Colombiano, Comasco, Cosentino, Cosenza, Danese, Egiziano, Emiliano, Ferrara, Firenze, Foggiano, Francese (con la variante Franzese), Genova, Genovese, Greco (con la variante Grieco), Inglese, Lombardi, Lombardo, Malta, Maltese, Mantovani, Mantovano, Marocco, Messina, Milanesi, Napoli, Napolitano, Palermo, Padovani, Padovano, Pescarese, Polonia, Portoghese, Pugliese, Ragusa, Romano, Russo, Salerno (con la variante Salierno), Sardo, Siciliano, Sorrentino, Spagnolo (con la variante Spagnuolo), Tarantino, Toscano, Trapanese, Trapani, Trieste, Veneto, Veneziano.\nNella tabella che segue sono elencati i primi dieci cognomi italiani con pi\u00f9 alto rango di occorrenze a livello nazionale, elaborati da dati inerenti agli utenti telefonici privati portatori del cognome; nella colonna di sinistra i dati elaborati da un rilevamento del 30 settembre 1979 a cura di Emidio De Felice, nelle altre due colonne le informazioni aggiornate agli anni '90 fornite dai siti web \"Gens.info\" e MappaDeiCognomi.it."}
{"id": "1900450", "revid": "1318658", "url": "https://it.wikipedia.org/wiki?curid=1900450", "title": "Harrogate", "text": "Harrogate ( ab. nel 2016) \u00e8 una citt\u00e0 termale del Regno Unito nella contea inglese del North Yorkshire, anche nota come Harrogate Spa.\nRinomato centro termale, ha ospitato l'edizione dell'Eurovision Song Contest 1982 e i Campionati del mondo di ciclismo su strada 2019.\nEconomia.\nHarrogate ha un'economia forte e variegata; l'Harrogate International Centre \u00e8 il terzo centro espositivo e congressuale del Regno Unito e uno dei pi\u00f9 grandi in Europa. Harrogate attira numerosi visitatori grazie alle sue strutture per conferenze. Nel 2016 tali eventi da soli hanno attirato 300.000 visitatori ad Harrogate. Il centro congressi \u00e8 stato utilizzato nel 2020 come Nightingale Hospital per la pandemia COVID.\nI congressi e le conferenze portano alla citt\u00e0 oltre 150 milioni di sterline all'economia locale e attrae oltre 350.000 visitatori d'affari all'anno. La citt\u00e0 ospita il Great Yorkshire Showground e i Pavilions of Harrogate, che sono le principali strutture per conferenze.\nRinomata citt\u00e0 termale, l'acqua termale di Harrogate contiene ferro, zolfo e sale comune. La citt\u00e0 divenne nota come \"The English Spa\" in epoca georgiana, dopo che le sue acque furono scoperte nel XVI secolo. Nel XVII e XVIII secolo le sue acque contenenti ferro erano un trattamento salutare popolare e l'afflusso di visitatori facoltosi contribu\u00ec in modo significativo alla ricchezza della citt\u00e0 ed ancora oggi le terme continuano ad essere importanti per l'economia cittadina.\nHarrogate \u00e8 la patria dello Yorkshire Tea, esportato da Taylors of Harrogate, e dell'acqua Harrogate Spring Water. La citt\u00e0 esporta anche Farrah's Toffee, il formaggio Harrogate Blue e le salsicce Debbie &amp; Andrews.\nIl Great Yorkshire Showground \u00e8 il fulcro dell'industria agricola regionale, ospitato dalla Yorkshire Agricultural Society. Il Great Yorkshire Show, Countryside Live e l'Harrogate Flower Show si svolgono l\u00ec ogni anno. I numerosi visitatori d'affari di Harrogate sostengono una serie di grandi hotel, alcuni originariamente costruiti per i visitatori della Spa.\nIl principale quartiere dello shopping di Harrogate si concentra su Cambridge Street, Oxford Street, Beulah Street e James Street, dove si trovano la maggior parte dei negozi di High Street. C'\u00e8 una vasta gamma di boutique e negozi di stilisti su Parliament Street e nel quartiere di Montpellier, cos\u00ec come negozi indipendenti intorno a Commercial Street.\nTrasporti.\nLa citt\u00e0 \u00e8 servita tramite ferrovia dalla Stazione di Harrogate.\nSport.\nLa squadra principale di calcio della citt\u00e0 \u00e8 l'Harrogate Town Football Club che nella stagione 2020-21 milita in League Two; altra squadra della citt\u00e0 \u00e8 l'Harrogate Railway Athletic F.C, che milita nelle serie minori inglesi."}
{"id": "1900451", "revid": "56588", "url": "https://it.wikipedia.org/wiki?curid=1900451", "title": "Veni Creator", "text": ""}
{"id": "1900453", "revid": "436907", "url": "https://it.wikipedia.org/wiki?curid=1900453", "title": "Alessandro Merli", "text": ""}
{"id": "1900459", "revid": "599013", "url": "https://it.wikipedia.org/wiki?curid=1900459", "title": "John Brisker", "text": "Carriera.\nAla-guardia di 195\u00a0cm, gioc\u00f2 nella squadra dell'Universit\u00e0 di Toledo in Ohio. Seguendo la sua carriera in college Brisker gioc\u00f2 come giocatore professionista sei stagioni: tre stagioni nell'American Basketball Association (ABA) e altre tre nell'NBA. Dal 1969 fino al 1972 gioc\u00f2 nei Pittsburgh Pipers e nei Pittsburgh Condors dell'ABA, partecipando due volte all'All-Star Game. Dal 1973 al 1975 gioc\u00f2 nei Seattle SuperSonics nell'NBA.\nDurante un viaggio in Africa nel 1978 fu invitato come ospite dal presidente dell'Uganda Idi Amin Dada. Si dice sia che sia stato ucciso da una squadra militare, avendo seguito il governo di Idi Amin Dada anche nella sua caduta."}
{"id": "1900462", "revid": "1543377", "url": "https://it.wikipedia.org/wiki?curid=1900462", "title": "Campionati del mondo di ciclismo su strada 1998", "text": "I Campionati del mondo di ciclismo su strada 1998 si disputarono a Valkenburg aan de Geul nei Paesi Bassi tra il 4 e l'11 ottobre 1998."}
{"id": "1900465", "revid": "729019", "url": "https://it.wikipedia.org/wiki?curid=1900465", "title": "Battaglia di Madrid", "text": "Si definisce battaglia di Madrid o assedio di Madrid una serie di episodi di guerra avvenuti a Madrid dal novembre 1936 al 28 marzo 1939 durante la guerra civile spagnola.\nL'insurrezione a Madrid.\nLa guerra civile spagnola ha avuto inizio con un fallito colpo di stato contro il Frente popular, guidato da ufficiali di destra. Il governo centrale, sicuro di poter riconquistare la fiducia dell'esercito, non accett\u00f2 l'aiuto dei miliziani socialisti della Confederaci\u00f3n Nacional del Trabajo e degli anarchici, che percepivano la guerra come una rivoluzione sociale.\nIl 18 luglio, il governo centrale sped\u00ec a Siviglia una guarnigione della Guardia Civil per contrastare la rivolta, ma le guardie disertarono e si unirono ai ribelli.\nMolto in ritardo rispetto agli avvenimenti del resto della Spagna, il 19 luglio insorse anche la caserma Monta\u00f1a di Madrid. Gli insorti, consci di non poter prendere Madrid, prevedevano un'azione di resistenza fino all'arrivo delle truppe del generale Emilio Mola; ciononostante i preparativi furono pochi. Il comando dell'insurrezione fu preso nel pomeriggio dal generale Joaqu\u00edn Fanjul, comandante della guarnigione militare, dopo che il generale designato Villegas all'ultimo momento aveva desistito. Nel frattempo numerosi ufficiali, provenienti da altre caserme e falangisti, erano affluiti alla caserma Monta\u00f1a. Tuttavia, quando Fanjul cerc\u00f2 di uscire fuori dalla caserma per un atto pi\u00f9 dimostrativo che per una vera azione bellica, i suoi 2.500 soldati furono costretti ad indietreggiare da una folla ostile di sindacalisti armati della socialista Uni\u00f3n General de Trabajadores e dell'anarchica Confederaci\u00f3n Nacional del Trabajo. Vi furono subito brevi scambi di fucileria, ma poi fino al mattino successivo la situazione rimase tranquilla. Nella notte nella stessa Madrid i partiti di sinistra assunsero il controllo completo della citt\u00e0 e circa cinquanta chiese furono incendiate.\nIl 20 luglio si erano raggruppati nei pressi della caserma circa 10.000 uomini tra lavoratori e \"asaltos\" leali al governo.\nContro la caserma furono impiegati, oltre a due cannoni Schneider da 75, anche l'aviazione. Trovatasi isolata, la guarnigione riusc\u00ec a comunicare con le altre caserme soltanto ricorrendo a segnali dall'alto dei tetti con cui Fanjul richiese al generale Garc\u00eda de la Herran di inviare truppe di soccorso.\nI combattimenti furono caotici e nella confusione alcuni soldati all'interno della caserma, desiderosi di arrendersi, esposero la bandiera bianca, ma gli assedianti, fattisi avanti per ricevere la resa, furono falciati dalle mitragliatrici. Detto incidente \u00e8 da imputarsi alla confusione che regnava all'interno della caserma piuttosto che ad un'azione premeditata.\nLa caserma venne espugnata quando verso mezzogiorno gli \"asaltos\", con uno dei pezzi di artiglieria da 75 millimetri, abbatterono la porta principale. Un agente degli \"asaltos\", un sergente del genio, riusc\u00ec a penetrare nella caserma dal portone, ma venne subito falciato; la sua azione tuttavia permise ai repubblicani di entrare nella caserma. Dopo l'irruzione dei repubblicani, moltissimi militari e quasi tutti gli ufficiali furono massacrati dalla folla degli assedianti, mentre i pochi superstiti furono fatti prigionieri e trasferiti al carcere Modello. Tra questi Fanjul, che fu trovato gravemente ferito alla testa. In breve quasi tutte le guarnigioni di Madrid caddero e lo stesso generale De la Herran fu ucciso dai propri uomini. Gli ufficiali ribelli della caserma del Pardo invece si salvarono, perch\u00e9 uscirono in strada diretti a nord, dichiarando l'intenzione di combattere le truppe di Emilio Mola. Alla guarnigione si accod\u00f2 anche il figlio di Francisco Largo Caballero che fu quindi preso prigioniero.\nLe settimane che seguirono la sollevazione di luglio videro numerosi scontri tra i repubblicani e i nazionalisti. Il 23 agosto, in seguito alla notizia che avrebbero tentato una fuga, settanta prigionieri del carcere di Modello furono massacrati, in parte come ritorsione per gli eccidi avvenuti al termine della battaglia di Badajoz. L'eccidio avvenuto a Madrid sconvolse il presidente della repubblica Manuel Aza\u00f1a.\nSuccessivamente, e per tutto il resto della guerra, Madrid rest\u00f2 in mani repubblicane. Tuttavia tra i madrileni c'era un significativo numero di simpatizzanti della destra. Circa 20.000 madrileni fuggirono dalla citt\u00e0 o cercarono rifugio nelle ambasciate straniere, specialmente in quella\ntedesca e in quella italiana.\nLa marcia su Madrid.\nLa strategia iniziale dei militari era quella di assumere il potere in tutto il paese, secondo le modalit\u00e0 del \"Pronunciamiento\", un colpo di Stato militare del XIX secolo.\nTuttavia la resistenza al golpe franchista trasform\u00f2 il colpo di Stato in una guerra civile.\nFranco stesso era sbarcato, proveniente dal Marocco spagnolo, nel sud della Spagna, con le truppe coloniali dell'Esercito d'Africa.\nIl generale Mola, che era stato al comando delle truppe coloniali, della Legione straniera e della Falange, sollev\u00f2 le truppe nel nord.\nInsieme concordarono un piano per prendere Madrid: l'Esercito africano sarebbe avanzato da sud, le truppe di Mola da nord.\nIl \"Generalissimo\" e il generale Yague, con la copertura aerea dall'aviazione nazista, iniziarono a marciare verso Madrid. Yague avrebbe voluto puntare dritto verso Madrid, ma Franco prefer\u00ec soccorrere le truppe franchiste impegnate nell'assedio dell'Alc\u00e1zar di Toledo. Questa deviazione fece perdere ai nazionalisti un mese, dando ai repubblicani il tempo necessario per preparare la difesa della capitale.\nNel frattempo, a Madrid era stato formato un nuovo esecutivo repubblicano, con a capo il leader socialista Francisco Largo Caballero. Caballero incluse nel governo 6 ministri socialisti, 2 comunisti, 2 del Partito della Sinistra Repubblicana, 1 del catalano Partito della Sinistra e 1 nazionalista basco.\nAnche se i comunisti erano una minoranza nel governo, guadagnarono influenza grazie ai loro contatti con l'Unione Sovietica e con gli stranieri volontari delle Brigate internazionali.\nComandante militare repubblicano a Madrid era nominalmente il generale spagnolo Jos\u00e9 Miaja, anche se gli ufficiali sovietici furono pi\u00f9 influenti di quelli spagnoli: il generale Goriev era il comandante della spedizione, Smu\u0161kevi\u010d controllava le forze aeree e il generale Pavlov comandava le forze blindate. Nonostante gli aiuti sovietici, la maggior parte dei difensori repubblicani di Madrid (circa il 90%) erano miliziani dei partiti politici o dei sindacati di sinistra, tanto che il governo centrale aveva poco potere sulle milizie ad inizio della guerra.\nDall'altro lato, sia la Germania nazista e sia l'Italia fascista rifornirono Franco con unit\u00e0 aeree e corazzate per il suo attacco a Madrid. I nazionalisti si avvicinarono a Madrid all'inizio di novembre 1936 da nord (lungo la strada La Coru\u00f1a-Estremadura). Il 29 ottobre i nazionalisti attaccarono il 5\u00b0 (comunista) a Parla.\nIl 2 novembre i nazionalisti conquistarono Brunete, durante l'omonima battaglia, ponendo le loro truppe alla periferia occidentale di Madrid. Mola, interpellato da un giornalista inglese, disse che avrebbe preso Madrid con le sue quattro colonne dall'esterno della citt\u00e0 e con la sua \"quinta colonna\" - composta da simpatizzanti di destra - dall'interno della citt\u00e0 stessa. Il termine \"quinta colonna\" divenne sinonimo di spie e traditori sul lato repubblicano, e la paranoia port\u00f2 a una strage di prigionieri nazionalisti durante la battaglia.\nIl governo repubblicano di Caballero, credendo che ormai Madrid fosse sul punto di cadere, si trasfer\u00ec il 6 novembre a Valencia. Il generale Miaja, con altri leader politici rimasti in citt\u00e0, costitu\u00ec la \"Junta de Defensa de Madrid\" (Comitato per la difesa di Madrid) per organizzare il fronte repubblicano di difesa.\nTuttavia il tentativo nazionalista di catturare Madrid aveva gravi lacune dal punto di vista tattico. Da un lato gli attaccanti erano in rapporto di uno a due rispetto ai difensori (anche se i nazionalisti erano di gran lunga meglio armati e avevano una migliore formazione), dall'altro furono incapaci di tagliar fuori Madrid dalle vie di comunicazione e di rifornimento.\nBattaglia di Madrid.\nPreparativi.\nI repubblicani ebbero un vantaggio geografico nella difesa di Madrid: il fiume Manzanarre, che separava i nazionalisti dal centro della citt\u00e0, rappresentava un formidabile ostacolo fisico.\nMola prevedeva di attaccare Madrid l'8 novembre 1936, con un attacco attraverso il parco di Casa de Campo (su un fronte di soli 1\u00a0km di larghezza) per cercare di evitare la lotta strada per strada, essendo il parco in aperta campagna e di fronte al fiume.\nL'intenzione iniziale di Mola era quella di prendere la citt\u00e0 universitaria, appena a nord del centro della citt\u00e0, istituendo una testa di ponte sul fiume Manzanarre. Il primo attacco venne lanciato contro il quartiere operaio di Carabanchel, a sud-ovest del centro della citt\u00e0. Tuttavia, il 7 novembre, i repubblicani avevano catturato i piani di attacco di un ufficiale nazionalista e, pertanto, furono in grado di concentrare le loro truppe nella Casa de Campo e di respingere l'attacco franchista.\nAttacco iniziale.\nMola attacc\u00f2 l'8 novembre con 20.000 soldati, per lo pi\u00f9 truppe regolari marocchine, sostenuto dai carri armati italiani e dai Panzer I tedeschi comandati da Wilhelm von Thoma. La Legione Condor tedesca, inoltre, forn\u00ec supporto aereo all'azione. Le truppe regolari ruppero le linee fisse con le baionette e forzarono una barricata all'incrocio del corso del fiume per arrivare all'ambito obiettivo dell'offensiva, il carcere di Modello.\nI repubblicani avevano schierato a Carabanchel tra i 12.000 e 30.000 miliziani. Nonostante la loro superiorit\u00e0 numerica, le truppe erano molto mal equipaggiate, con armi di piccolo calibro e fucili con solo dieci colpi a testa. Inoltre, la maggior parte di loro non era stata addestrata all'uso delle armi e non aveva esperienza nel combattere. Tuttavia riuscirono a tenere testa ai nazionalisti nell'attacco a Casa de Campo, ma, data l'impossibilit\u00e0 di resistere, il generale Miaja stesso, pistola alla mano, ordin\u00f2 la ritirata delle truppe, che si rifiutarono di seguirlo, preferendo morire in trincea piuttosto che fuggire come codardi.\nDurante tutta la giornata, la radio invit\u00f2 la cittadinanza a mobilitarsi, ripetendo lo slogan coniato dalla \"Pasionaria\", l'attivista antifascista e futuro segretario del partito comunista spagnolo Dolores Ib\u00e1rruri, \"No pasar\u00e1n!\".\nNella tarda serata, arriv\u00f2 a Madrid la prima Brigata internazionale, la XI, con 1.900 uomini. Anche se numericamente piccola, venne schierata immediatamente come forza di soccorso. L'arrivo della brigata fu di aiuto morale per i difensori di Madrid. I volontari delle truppe straniere, bench\u00e9 fossero una miscela di tedeschi, francesi e altre nazionalit\u00e0, vennero chiamati 'russi' come riconoscimento del grande ruolo che l'Unione Sovietica aveva svolto nell'organizzare la maggior parte delle brigate.\nArresto e contrattacchi.\nI nazionalisti, pur avendo sconfitto le truppe repubblicane, non riuscirono ad avanzare seguendo i piani di Mola. Il 9 novembre provarono un nuovo attacco a Carabanchel. L'attacco si rivel\u00f2 un fallimento: le truppe marocchine, addestrate a combattere e manovrare in campo aperto, si trovarono in grande difficolt\u00e0 nel combattimento urbano, mentre gli scontri casa per casa favorivano i difensori, che potevano trasformare ogni abitazione in una fortezza, considerando anche il fatto che le truppe repubblicane conoscevano alla perfezione il territorio.\nLa sera del 9 novembre il generale Kl\u00e9ber lanci\u00f2 un'offensiva contro la XI Brigata Internazionale a Casa de Campo, che dur\u00f2 per tutta la notte e parte della mattina seguente. Alla fine della lotta, le truppe nazionaliste furono costrette alla ritirata, abbandonando tutte le speranze di un assalto diretto a Madrid attraverso la Casa de Campo, mentre la XI Brigata perse nell'azione un terzo dei suoi uomini. Nel frattempo le truppe repubblicane contrattaccarono lungo tutto il fronte di Madrid.\nIl 10, 4000 miliziani repubblicani anarchici del CNT, guidati da Buenaventura Durruti (che mori il 20 novembre nel corso dell'assedio), arrivarono a rinforzare le truppe madrilene dal fronte aragonese.\nL'11 novembre un massacro avvenne sul lato repubblicano, quando 1029 nazionalisti prigionieri, detenuti nel carcere di Modello, vennero uccisi nella valle Jarama dal 5\u00ba reggimento repubblicano, in quanto considerati appartenenti alla \"Quinta colonna\". \u00c8 stato sostenuto che le uccisioni erano state ordinate dal leader comunista Santiago Carrillo, ma ci\u00f2 non \u00e8 mai stato dimostrato. Secondo Anthony Beevor, l'ordine del massacro venne da Jos\u00e9 Cazorla, vice di Carrillo, o dall'ufficiale sovietico Kol'cov. L'atrocit\u00e0 venne condannata anche dal responsabile anarchico dei prigionieri, Melchor Rodr\u00edguez.\nIl 12 arriv\u00f2 in citt\u00e0 la XII Brigata Internazionale, al comando del generale Mate \"Lukacs\" Zalka (composta da tedeschi, scandinavi, francesi, belgi ed italiani), che lanci\u00f2 un attacco ai nazionalisti sulla collina del Cerro de los \u00c1ngeles, a sud della citt\u00e0, per conquistare la strada che da Madrid portava a Valencia. L'attacco fall\u00ec a causa di problemi di lingua e di comunicazione e di un insufficiente sostegno di artiglieria.\nUltimo attacco.\nIl 19 i nazionalisti iniziarono il loro attacco finale: con la copertura di un pesante bombardamento di artiglieria, legionari e truppe marocchine ingaggiarono un conflitto con i repubblicani nella zona dell'Universit\u00e0. Mentre avanzavano, i franchisti riuscirono a stabilire un avamposto sul Manzanarre.\nNonostante la ferocia degli attacchi, la XI Brigata Internazionale e le unit\u00e0 repubblicane opposero un'inaspettata resistenza alle truppe franchiste. I franchisti riuscirono s\u00ec a conquistare tre quarti della zona universitaria, ma non riuscirono a proseguire oltre. Franco ordin\u00f2 di mantenere le posizioni per evitare altre perdite di militari.\nTuttavia, il raggiungimento di quell'avamposto sar\u00e0 decisivo per le sorti della battaglia.\nAttacchi aerei.\nAvendo arrestato l'avanzata su Madrid, Franco ordin\u00f2 un sistematico bombardamento sulle zone residenziali della citt\u00e0, eccezion fatta per il quartiere di Salamanca, ritenuto un quartiere fortemente nazionalista, con l'intenzione di terrorizzare i madrileni e convincerli ad arrendersi. A tal proposito, viene citata una frase di Franco:\nProbabilmente questa tattica fu controproducente per Franco: da una parte si alien\u00f2 la fiducia da parte della popolazione di Madrid e dall'altra venne fortemente criticato dai giornalisti stranieri, tra i quali Ernest Hemingway, per il bombardamento di civili (uno dei primi nella storia della guerra).\nIl numero delle vittime del bombardamento aereo sembra esser stato tuttavia relativamente basso. Non vi \u00e8 alcuna cifra definitiva; tuttavia secondo Hugh Thomas, il numero di morti fu di circa 200.\nStabilizzazione del fronte.\nLa battaglia si stabilizz\u00f2 nel mese di dicembre, con entrambe le parti a corto di rifornimenti. La prima linea nazionalista si stabilizz\u00f2 dal Manzanarre fino alla citt\u00e0 universitaria, passando per la Casa de Campo e la zona limitrofa a Carabanchel. La citt\u00e0 venne sottoposta a sporadici tiri di artiglieria e a bombardamenti aerei, che si fecero sempre pi\u00f9 rari con l'arrivare dell'inverno. L'UGT nascose gli armamenti nei tunnel della metropolitana della citt\u00e0, per essere utilizzati in caso di assedio.\nFranco cerc\u00f2 di tagliare la strada per La Coru\u00f1a, a nord est di Madrid, come primo passo per circondare la citt\u00e0. Ma la battaglia di La Coru\u00f1a fin\u00ec in una situazione di stallo.\nLe vittime della battaglia di Madrid non sono mai state accuratamente conteggiate, ma lo storico Hugh Thomas stima in circa 10.000 i morti tra le due fazioni e i civili nel 1936.\nBattaglie nei pressi di Madrid (1937).\nDopo la battaglia di Madrid, il governo repubblicano cerc\u00f2 di riorganizzare le sue milizie in un esercito regolare, l'\"Ej\u00e9rcito Popular\".\nVennero integrati in un unico esercito le milizie che erano schierate con la Repubblica. Mentre, in teoria, ci\u00f2 ridusse il potere dei partiti politici rispetto al governo, nella pratica aument\u00f2 l'influenza del Partito comunista, che era la fonte delle armi sovietiche e degli stranieri volontari.\nIl partito, pertanto, ebbe una sproporzionata influenza nella nomina dei comandanti militari e nella definizione della politica militare.\nIl 1937 vide un gran numero di scontri nelle immediate vicinanze di Madrid. Da un lato i nazionalisti cercavano di circondare la citt\u00e0, dall'altro i repubblicani cercavano di rompere l'assedio.\nLa battaglia del Jarama (da gennaio a febbraio) e la battaglia di Brunete (nel mese di luglio) furono le principali battaglie. Inoltre, altre due battaglie vennero combattute poco pi\u00f9 lontano, nel quadro della campagna nazionalista volta a conquistare la capitale: la battaglia di Guadalajara, nel mese di marzo, e quella di Teruel, a nord-est di Madrid, nel dicembre.\nNella prima di queste battaglie, all'inizio del 1937, Franco tent\u00f2 di attraversare il fiume Jarama per tagliare la strada tra Madrid e Valencia, dove i repubblicani avevano spostato il loro governo. I risultati della battaglia furono inconcludenti. Le truppe di Franco riuscirono ad ottenere la riva orientale del Jarama, ma non riuscirono a scindere le comunicazioni tra Madrid e Valencia. Le perdite da entrambe le parti furono ingenti.\nNel mese di maggio l'ufficiale comunista polacco Karol \u015awierczewski cerc\u00f2 di rompere le linee attorno a Madrid, ma venne respinto. Una pi\u00f9 ambiziosa offensiva settentrionale venne lanciata dai repubblicani nel mese di luglio, con l'intenzione di circondare i nazionalisti. Tuttavia, la conseguente battaglia di Brunete si risolse in una nuova, sanguinosa, situazione di stallo. Il primo attacco repubblicano a Brunete venne rallentato dal fronte nazionalista a circa 12 chilometri dalla citt\u00e0. La resistenza che opposero i nazionalisti vanific\u00f2 l'azione repubblicana. In questo caso, le perdite repubblicane furono significativamente pi\u00f9 elevate rispetto a quelle dei nazionalisti.\nAlla fine del 1937 i nazionalisti presero gran parte del nord della Spagna - cuore industriale del paese - e con essa molte fabbriche di armi che avevano sostenuto la guerra repubblicana. Alla fine dell'anno, il comandante repubblicano del IV Corpo, Cipriano Mera, intercett\u00f2 i piani nazionalisti per un nuovo attacco a Madrid dalla direzione di Saragozza.\nIl generale Vicente Rojo lanci\u00f2 un pre-attacco, con oltre 100.000 uomini, il 15 dicembre, prendendo la citt\u00e0 di Teruel. Il proposito di Rojo era quello di preparare da l\u00ec l'attacco finale alla citt\u00e0, ma produsse una delle battaglie pi\u00f9 sanguinose della guerra, con oltre 100.000 vittime da entrambe le parti.\nCaduta di Madrid (1938-marzo 1939).\nNel 1938 l'assedio di Madrid divenne sempre pi\u00f9 pesante e la sua popolazione soffr\u00ec sempre di pi\u00f9 per la mancanza di cibo e vestiti pesanti.\nFranco aveva dato l'idea di voler tentare un altro attacco frontale sulla citt\u00e0; invece continu\u00f2 gradualmente l'assedio, pur mantenendo un bombardamento costante sulla citt\u00e0.\nNella primavera del 1939, dopo il crollo repubblicano sugli altri fronti, era chiaro che la causa repubblicana era stata sconfitta. Questo cre\u00f2 una divisione all'interno dei ranghi repubblicani: da un lato il primo ministro Juan Negr\u00edn, alcuni altri ministri del governo ed il partito comunista volevano combattere fino alla fine, dall'altro numerosi generali, tra i quali il generale Segismundo Casado, volevano negoziare la resa per evitare una rappresaglia una volta conquistata la citt\u00e0.\nIl 5 marzo Casado arrest\u00f2 gli ufficiali comunisti a Madrid. Il 7 gli ufficiali sovietici e il primo ministro socialista Negr\u00edn vennero evacuati da Madrid.\nIl giorno seguente si susseguirono dure lotte tra le due fazioni, con i comunisti sconfitti.\nCasado cerc\u00f2 di negoziare con Franco. Tuttavia il leader nazionalista insistette sul fatto che la resa fosse incondizionata. Il 26 marzo Franco ordin\u00f2 un anticipo della presa della citt\u00e0 di Madrid e il 27 marzo il fronte repubblicano croll\u00f2: molte delle truppe rinunciarono a combattere o semplicemente gettarono via le armi e tornarono a casa. Il 28 marzo 1939 le truppe franchiste entrarono in citt\u00e0. Nonostante gli sforzi di Casado, molti dei difensori repubblicani di Madrid, circa 200.000, vennero uccisi dal regime di Franco tra il 1939 e il 1943."}
{"id": "1900466", "revid": "3831", "url": "https://it.wikipedia.org/wiki?curid=1900466", "title": "Chiesa matrice (Fasano)", "text": ""}
{"id": "1900469", "revid": "2196166", "url": "https://it.wikipedia.org/wiki?curid=1900469", "title": "Chiesa di San Nicola di Silanis", "text": "San Nicola in Silanis (o anche San Nicola di Solio) \u00e8 una chiesa, in stato di rudere, situata nel territorio del comune di Sedini, in provincia di Sassari.\nStoria e descrizione.\nIn stile romanico, venne costruita prima del 1122, quando \u00e8 menzionata in un atto di donazione a favore dell'abbazia di Montecassino, dai coniugi Furatu de Gitil e Susanna de Zori, i cui nomi appaiono scolpiti sulla facciata della chiesa.\nLa sua architettura, influenzata dalla fabbrica della Basilica di San Gavino di Porto Torres, presenta una sintesi fra i modi lombardi e toscani: in particolar modo vi sono diverse analogie con l'ambiente culturale lucchese di quell'epoca. Infatti l'unit\u00e0 di misura adottata, per la costruzione della chiesa, \u00e8 il palmo lucchese -che \u00e8 pari a 0,2915 m.- per cui la pianta del san Nicola \u00e8 un rettangolo i cui lati misurano 18 e 36 palmi lucchesi. Questa adesione a quel modello culturale inoltre \u00e8 evidenziato anche nel gusto classico che emerge nelle decorazioni dei capitelli corinzi in facciata e nella colonna superstite del presbiterio, ed in particolare nel frontone dove, nelle decorazioni della cornice, compaiono ovoli e dardi del tutto simili a quelli presenti nella pensilina del portale laterale della chiesa lucchese di Sant'Alessandro.\nIl San Nicola inoltre presenta diverse analogie con il Chiesa di San Giovanni Battista (Viddalba) quali la presenza delle buche pontaie a vista nel paramento murario, le monofore allungate e fortemente strombate, i pilastri al posto delle colonne e la presenza di oculi in facciata. Le stesse analogie che accomuna le due chiese sarde ad un gruppo di chiese della Lucchesia, comprendenti fra le altre il San Pietro di Valdottavo, Santa Maria Assunta a Piazza di Brancoli (Lucca) e due chiese nell'antica citt\u00e0 di Mariana (attuale Lucciana) in Corsica : la Cattedrale di Santa Maria Assunta detta \u201cLa Canonica\u201d (1119) e San Parteo. Queste propagazioni nelle due isole probabilmente furono conseguenza della concessione di papa Urbano II ai pisani (1091) della legazia sulla Sardegna e la vicaria sulla Corsica."}
{"id": "1900470", "revid": "1571097", "url": "https://it.wikipedia.org/wiki?curid=1900470", "title": "Watch Dem Roll", "text": "Watch Dem Roll \u00e8 un singolo di Sean Paul. \u00c8 stato in origine il singolo di apertura dell'album \"Imperial Blaze\", ma non \u00e8 apparso nell'album. La canzone si pu\u00f2 trovare nella compilation \"Reggae Gold 2007\"."}
{"id": "1900472", "revid": "125396227", "url": "https://it.wikipedia.org/wiki?curid=1900472", "title": "Volvo XC60", "text": "La Volvo XC60 \u00e8 un SUV medio prodotto dalla Volvo nello stabilimento di Gand, in Belgio, dal 2008. \u00c8 stato presentato al salone dell'automobile di Ginevra del 2008. La linea del modello di serie era stata anticipata da una concept-car, esposta al NAIAS di Detroit del 2007 e al Motorshow di Bologna, sempre nello stesso anno. Nel maggio del 2013 la Volvo XC60 \u00e8 stata sottoposta ad un restyling che ha reso il frontale pi\u00f9 moderno e sportivo e nel 2017 ne \u00e8 stata presentata la seconda serie.\nIl contesto.\n\u00c8 realizzata sul pianale Ford EUCD, definita da Volvo come \"piattaforma Y20, sulla quale nascono anche la Ford Mondeo, Ford Galaxy, la Land Rover Freelander e la Land Rover Range Rover Evoque. Pur condividendo molte componenti con le Land Rover, i motori, tra cui il nuovo \"3.0 T6\" benzina ed i diesel nelle varie declinazioni, sono di origine Volvo.\nLa trazione \u00e8 integrale gestita tramite un differenziale Haldex versione 4 con Instant Traction, oppure anteriore sulle versioni dotate di motorizzazioni 2 litri. Nel 2013, come tutta la gamma (ad eccezione della V40 e della XC90 della quale l'anno successivo sarebbe stata presentata la seconda generazione) viene sottoposta a un restyling che cambia i paraurti facendo sembrare l'auto pi\u00f9 bassa e larga e altri dettagli che migliorano l'eleganza.\nSicurezza.\nCome ogni Volvo, l'XC60 \u00e8 dotata di avanzati sistemi di sicurezza, come i poggiatesta attivi, per evitare i colpi di frusta; l'ESP e l'ASR; gli airbag a tendina; l'hill holder e i fari bi-xenon. \u00c8 anche dotata un sistema chiamato \"City Safety\" che frena automaticamente il veicolo, fino alla velocit\u00e0 di 50\u00a0km/h, per evitare o ridurre di intensit\u00e0 i piccoli urti, molto frequenti nelle citt\u00e0. La Volvo inoltre ha migliorato il sistema di traino. \u00c8 stata sottoposta una prima volta ai crash test dell'Euro NCAP nel 2008 ottenendo il risultato di 5 stelle e una seconda volta l'anno successivo quando sono entrati in vigore i test di nuova generazione, riconfermando lo stesso risultato.\nSeconda serie (2017-).\nProfilo.\nLa seconda serie ha debuttato nel 2017 al Salone dell'automobile di Ginevra. La nuova serie usa la piattaforma modulare SPA (\"Scalable product architecture\") gi\u00e0 utilizzata per l'XC90.La SPA \u00e8 stata progettata per garantire un aumento degli standard di sicurezza a cui il marchio svedese \u00e8 solito attenersi; infatti questo pianale favorisce l'implementazione di sistemi e tecnologie (radar, sensori, telecamere) che favoriscono la guida autonoma di livello 2.\nAllestimenti.\nLa Volvo XC60 \u00e8 declinata in 3 principali allestimenti, ognuno dei quali \u00e8 pensato per soddisfare una determinata categoria della clientela:\n\"Momentum:\" allestimento base dotato fin dall'inizio di tanti dispositivi di sicurezza, disponibile in versione \"business plus\" con sistema di navigazione \"sensus connect.\"\n\"R-Design\": allestimento pi\u00f9 sportivo dell'intera gamma dotato di accessori dall'impronta puramente sportiva.\n\"Inscription:\" allestimento pi\u00f9 lussuoso che prevede esclusivi elementi di design tipicamente scandinavi.\nMotori.\nTutti i motori previsti per la XC60 sono dei 2.0 litri turbo a quattro cilindri. Comprende due motori a benzina: da 320 CV per la T6, da 254 CV per la T5; tre i motori a gasolio: da 150 CV per la D3, da 190 CV per la D4 e da 235 CV per la D5. Il modello pi\u00f9 potente della XC60 ha due motori, cio\u00e8 \u00e8 un ibrido plug-in, che abbina il 2.0 da 320 CV a un motore elettrico da 87 kW: la potenza complessiva raggiunge i 407 CV e 421 CV per la versione Polestar."}
{"id": "1900473", "revid": "1543377", "url": "https://it.wikipedia.org/wiki?curid=1900473", "title": "Martiniano di Milano", "text": "\u00c8 venerato come santo dalla Chiesa cattolica che lo ricorda il 29 dicembre.\nNelle fonti greche coeve \u00e8 attestato con il nome di Martino, mentre nelle fonti latine del VI secolo e in quelle pi\u00f9 tardive \u00e8 noto con il nome di Martiniano.\nNote biografiche.\nIl vescovo milanese Martino \u00e8 documentato storicamente tra gli anni 430 e 431 nella controversia che vide opporsi in Oriente i sostenitori della teologia di Cirillo di Alessandria e il partito antiocheno, che appoggiava il patriarca Nestorio di Costantinopoli.\nNel corso di questa controversia teologica, dopo ottobre/novembre 430, un anonimo vescovo di Milano, probabilmente lo stesso Martino, fu destinatario, assieme agli anonimi vescovi di Aquileia e di Ravenna, di una lettera scritta dagli antiocheni che denunciavano gli scritti di Cirillo che, a loro dire, erano impregnati di apollinarismo.\nPrima di settembre/ottobre 431, e verosimilmente in risposta alla lettera del partito antiocheno, Martino scrisse una lettera, oggi perduta, a Giovanni di Antiochia e ai vescovi anticirilliani e contestualmente fece pervenire all'imperatore Teodosio II una copia del trattato di sant'Ambrogio dal titolo \"De incarnatione dominicae sacramento\". Non \u00e8 tuttavia possibile ricostruire la posizione teologica di Martino nella controversia nestoriana.\nMartino \u00e8 documentato nelle fonti greche in una terza occasione. Infatti nei negoziati che si svolsero dopo il concilio di Efeso a Calcedonia tra l'11 settembre e il 25 ottobre 431, Martino \u00e8 menzionato da Giovanni di Antiochia e i rappresentanti del suo partito, desiderosi di conquistare alla loro causa il vescovo Rufo di Tessalonica, proprio per l'invio di questi due scritti che, secondo gli antiocheni, lasciano intravedere l'opposizione degli Italiani alla cristologia di Cirillo.\nMagno Felice Ennodio dedica al vescovo milanese, noto con il nome di Martiniano, uno dei suoi \"Carmina\", scritti prima del 521, nel quale il vescovo \u00e8 qualificato come servitore di Dio e lodato per la sua prudenza e la sua semplicit\u00e0. Dal \"carmen\" di Ennodio sembrerebbe che Martiniano sia stato eletto all'unanimit\u00e0 sulla sede milanese, malgrado la sua opposizione e la compresenza di un altro aspirante all'episcopato; la stessa composizione accenna al fatto che durante il suo episcopato, che fu di breve durata, fece costruire due chiese.\nSecondo un antico \"Catalogus archiepiscoporum Mediolanensium\", risalente all'epoca medievale, l'episcopato di Martiniano si colloca tra quelli di Marolo e di Glicerio. Il medesimo \"catalogus\" gli assegna 30 anni di governo e lo dice sepolto il 29 settembre nella basilica di Santo Stefano; la tradizione tuttavia gli assegna 12 anni di episcopato, dal 423 al 435.\nUn'altra tradizione medievale, che non ha fondamenti storici, associa Martiniano all'aristocratica famiglia milanese degli Osio.\nCelebrato il 2 gennaio, la sua ricorrenza \u00e8 stata spostata al 29 dicembre con la riforma del martirologio romano nel 2004. Nel 1988 le sue reliquie sono state traslate nel Duomo di Milano e inumate sotto l'altare di Sant'Agata."}
{"id": "1900475", "revid": "36426", "url": "https://it.wikipedia.org/wiki?curid=1900475", "title": "Chiesa di Santo Stefano (Quiesa)", "text": ""}
{"id": "1900478", "revid": "1573940", "url": "https://it.wikipedia.org/wiki?curid=1900478", "title": "Chiesa dei Santi Stefano e Michele (Quiesa)", "text": "La chiesa dei Santi Stefano e Michele Arcangelo, gi\u00e0 di San Michele Arcangelo si trova a Quiesa, frazione di Massarosa in provincia di Lucca.\nStoria e descrizione.\nNel borgo esisteva un'antica abbazia fondata grazie alla volont\u00e0 di Willa nel 1025, figlia di Ugo di Toscana e sposata al conte Arduino. I benedettini crearono un ospizio nel 1094 e iniziarono lavori di bonifica dell'area. Il monastero venne soppresso da Papa Gregorio XII il 3 luglio 1408, quando pass\u00f2 al capitolo della cattedrale di San Martino di Lucca.\nLa badia era dedicata a san Michele Arcangelo (il che farebbe pensare a un'origine longobarda) e la chiesa parrocchiale si trovava al centro del paese, pure essa dedicata a san Michele. La chiesa attuale, che prese la dedica a santo Stefano dalla soppressione di un'altra chiesa edificata tra l'XI e il XII secolo, venne ricostruita nel XIX secolo, per l'aumento della popolazione e la precariet\u00e0 del vecchio edificio. La pianta \u00e8 a croce latina con tre navate, abside nella navata centrale e cupola. L'organo a canne risale al 1837."}
{"id": "1900484", "revid": "1305772", "url": "https://it.wikipedia.org/wiki?curid=1900484", "title": "Glicerio di Milano", "text": "\u00c8 venerato come santo dalla Chiesa cattolica che lo ricorda il 20 settembre.\nNote biografiche.\nNon si hanno notizie storiche sul vescovo milanese Glicerio, il cui episcopato, secondo un antico \"Catalogus archiepiscoporum Mediolanensium\", si colloca tra quelli di Martiniano, storicamente attestato nel 431, e di Lazzaro. Il medesimo \"catalogus\" gli assegna 18 anni di governo e lo dice sepolto il 15 settembre nella chiesa di San Nazaro.\nI dati del \"catalogus\" non sono tuttavia esatti. Infatti nella basilica di San Nazaro sono stati scoperti i frammenti dell'iscrizione funeraria del vescovo Glicerio, dalla quale si evince che il vescovo mor\u00ec il 15 settembre del 440 e fu sepolto in San Nazaro il 20 settembre successivo.\nInoltre a Glicerio \u00e8 dedicato uno dei \"Carmina\" di Magno Felice Ennodio, scritti prima del 521, nel quale il vescovo milanese \u00e8 qualificato come \"venerabile\" e dove si accenna alla brevit\u00e0 del suo episcopato (\"parvo vix tempore\"). Tradizionalmente infatti gli vengono assegnati solo tre anni di governo, da gennaio 436 a settembre 438.\nDi Glicerio infine esiste un ulteriore elogio funebre, conservato in un manoscritto della Biblioteca Ambrosiana, scritto da Giovanni Battista Fontana (ca. 1546-1580), e che appartiene ad un'opera mai pubblicata, la \"Historica Mediolanensium archiepiscoporum series\", che san Carlo Borromeo aveva richiesto allo stesso Fontana. Questo testo, che riporta la deposizione di Glicerio al 20 settembre, ricorda che il vescovo \u00abdiede soccorso all'Occidente e alla Libia che chiedeva aiuto\u00bb, annotazione troppo vaga per essere identificata storicamente."}
{"id": "1900486", "revid": "767487", "url": "https://it.wikipedia.org/wiki?curid=1900486", "title": "Irene Grandi live '03", "text": "Irene Grandi live '03 \u00e8 un album dal vivo della cantante italiana Irene Grandi, pubblicato nel mese di gennaio del 2004.\nIl disco.\nVenduto come allegato alle ricariche Vodafone \u00e8 una selezione di brani cantati rigorosamente dal vivo all\"'MTV Day 2003\" con l'aggiunta del remix di \"Prima di partire per un lungo viaggio\" mixato dai Planet Funk.\nLa copertina dell'album e in cartone lucido e l'immagine stampata rappresenta la locandina dell'\"Irene Grandi tour 2004\"."}
{"id": "1900489", "revid": "124119195", "url": "https://it.wikipedia.org/wiki?curid=1900489", "title": "No More Heroes (videogioco)", "text": " \u00e8 un videogioco d'azione lanciato inizialmente come esclusiva per la console Nintendo Wii, in seguito \u00e8 stato fatto un remake in HD (con supporto opzionale del PlayStation Move) per la Sony PlayStation 3. \u00c8 stato diretto da G\u014dichi Suda (noto anche come Suda51), sviluppato da Grasshopper Manufacture e pubblicato da Marvelous Interactive Inc., Ubisoft e Rising Star Games. Il gioco era stato precedentemente intitolato semplicemente \"Heroes\".\nIl gioco non \u00e8 un seguito del precedente gioco di Suda51, \"Killer7\", ma un gioco completamente originale che sfrutta un motore completamente nuovo. Anche se i due giochi hanno similarit\u00e0 stilistiche, Suda51 ha detto che mentre \"Killer7\" si focalizza su aspetti politici, \"No More Heroes\" si focalizza su aspetti sociali.\nIl 15 marzo 2008, in una intervista con \"Computer and Video Games\", Suda51 ha rivelato che sarebbe interessato a produrre \"No More Heroes 2\" per Wii se il primo gioco avesse venduto abbastanza da convincere i publisher. Il sequel \u00e8 stato confermato l'8 ottobre 2008 al TGS, e si chiamer\u00e0: \"\". Il gioco, che verr\u00e0 pubblicato nel 2010, \u00e8 in sviluppo presso Grasshopper Manufacture e sar\u00e0 ancora esclusiva Wii.\nSuda 51 ha confermato che \"No More Heroes\" arriver\u00e0 su PlayStation 3 e Xbox 360 intitolato \"No More Heroes: Heroes' Paradise\". Un secondo sequel previsto per il 2020 \u00e8 stato confermato per Nintendo Switch.\nTrama.\nLa storia ha come protagonista Travis Touchdown, tipico otaku - la sua stanza al motel \u00e8 decorata con poster e \"action figure\" di lottatori di wrestling e personaggi di anime - vive in semi povert\u00e0 nel motel \"No More Heroes\" nella citt\u00e0 fittizia di Santa Destroy. Dopo aver vinto una \"beam katana\" in una asta su internet diventa un assassino a pagamento. Trovandosi a corto di soldi per acquistare videogiochi e video di wrestling accetta un lavoro per uccidere Helter Skelter, noto anche come the Drifter, ci\u00f2 permette a Travis di guadagnare l'undicesima posizione all'interno della United Assassins Association, una organizzazione di assassini. Capendo di essere diventato egli stesso un bersaglio per altri aspiranti assassini, comincia ad agire per guadagnare l'agognata prima posizione nella classifica della\u00a0UAA.\nLa versione giapponese del libretto di istruzioni, intitolata \"Manuale Ufficiale della United Assassins Association\", contiene un breve manga con ulteriori informazioni sulla storia dietro alla UAA ed alla prima missione di Travis. Tale manga non \u00e8 stato incluso nella versione americana del gioco ma \u00e8 disponibile sul sito ufficiale del gioco.\nPersonaggi principali.\nNella classifica UAA Travis \u00e8 preceduto da altri 10 assassini. La persona che informa Travis sulla classifica ed organizza gli scontri con gli altri assassini \u00e8 Silvia Christel, una donna \"misteriosa\" e \"fredda\".\nTravis viene aiutato dalla costruttrice di armi la Dottoressa Naomi, dall'ex wrestler professionista Thunder Ryu e da un ubriaco, Randall Lovikov. Naomi vende spade laser e upgrade per esse, Ryu gestisce una palestra ed allena Travis consentendogli di aumentare la propria forza, energia ed imparare nuove combo in cambio di denaro - mentre Lovikov \u00e8 un vecchio ubriaco che gli insegna nuove mosse e tecniche di combattimento.\nModalit\u00e0 di gioco.\nIl personaggio principale del gioco \u00e8 Travis Touchdown. Il gioco \u00e8 costituito da un mondo che pu\u00f2 essere liberamente esplorato (free roaming) permettendo a Travis di muoversi a piedi o sulla sua motocicletta chiamata \"Schpeltiger\". La modalit\u00e0 di gioco \u00e8 aperta con il vincolo che il giocatore deve uccidere i migliori 10 assassini appartenenti ad una speciale classifica per far proseguire la trama del gioco. Ci sono numerosi lavori part time che possono essere svolti per guadagnare denaro che pu\u00f2 essere speso per comprare armi, allenamenti, vestiti e video cassette.\nIl controllo avviene tramite il Wiimote ed il Nunchuk, il Wiimote controlla l'arma principale, una sorta di \"spada laser\" o pi\u00f9 precisamente una \"beam katana\", il Nunchuk \u00e8 usato per muovere Travis. La maggior parte degli attacchi avviene usando il pulsante \"A\" mentre certe altre mosse, incluse le \"mosse finali\" (\"death blow\"), vengono eseguite seguendo le istruzioni che appaiono sullo schermo. Dato che la spada di Travis funziona a batterie richiede di essere ricaricata ogni tanto premendo il tasto \"1\" sul Wiimote ed agitandolo. La \"beam katana\" pu\u00f2 anche essere migliorata e rimpiazzata durante il gioco visitando il negozio della Dottoressa Naomi. Anche se la katana non segue l'esatta posizione del wiimote, viene fatta distinzione tra posizione \"alta\" e \"bassa\" che causa una diversa postura del personaggio e il tipo di attacco effettuato. Oltre agli attacchi con la spada Travis pu\u00f2 tirare pugni e calci e, mentre i nemici sono confusi, pu\u00f2 eseguire un certo numero di mosse di Wrestling fatte manipolando il Wiimote ed il Nunchuk.\nTravis pu\u00f2 agire anche in una modalit\u00e0 secondaria detta \"Dark Side\" alla quale si accede quando tre icone si allineano in una slot machine dopo che viene eseguito un modo corretto una \"death blow\".\nSviluppo.\n\"No More Heroes\" era stato pensato inizialmente come un gioco per Xbox 360, fino a quando Yasuhiro Wada sugger\u00ec a Suda51 di sfruttare l'originale sistema di controllo fornito dalla console Nintendo Wii. Suda ha citato il film \"El Topo\" tra le fonti di ispirazione per \"No More Heroes\". Nel corso di una intervista si \u00e8 spinto a dire che avrebbe cercato di farlo \"violento, anche pi\u00f9 di \"Manhunt 2\",\" un gioco che aveva ricevuto una valutazione AO da parte della ESRB nella sua versione originale. Nel corso della Game Developers Conference nel marzo 2007 mostrava Travis Touchdown che usava la beam katana per decapitare o tagliare in due i suoi nemici, con un copioso uso di sangue. Video successivi mostravano nuvolette di pixel neri e oggetti simili a monete uscire dai corpi dei nemici al posto del sangue. \u00e8 stato spiegato in seguito che la versione con le \"nuvole nere\" sarebbe stata pubblicata in Giappone, mentre il Nord America avrebbe ricevuto il gioco con il sangue come mostrato in precedenza. In seguito tuttavia, Suda51 ha deciso di pubblicare la versione senza sangue anche in Europa. Nella versione per il Nord America, i nemici sono in genere decapitati o divisi a met\u00e0 pubblicando grosse quantit\u00e0 di sangue. In generale, le due versioni mostrano i nemici comuni che svaniscono e pubblicano una fontana di monete con o senza l'inclusione del sangue.\nY\u016bsuke Kozaki, che ha precedentemente disegnato i personaggi per \"Speed Grapher\", ha disegnato i personaggi anche per \"No More Heroes\". Altri appartenenti al team di produzione includono il disegnatore dei costumi Okama, che ha disegnato la OP per \"Densha Otoko\", ed il disegnatore di armi e mezzi Shigeto Koyama, che ha lavorato a \"Eureka Seven\" come illustratore.\nIn seguito all'edizione per Wii, usc\u00ec nel 2010 in Giappone e nel 2011 nel resto del mondo, una riedizione intitolata \"No More Heroes: Heroes' Paradise\" pubblicata per PlayStation 3 e Xbox 360, la quale presentava la grafica in alta definizione, contenuti extra e la compatibilit\u00e0 con il Move, tuttavia quest'ultima caratteristica era un'esclusiva della console Sony.\nNel 2018 in un'intervista Suda aveva confermato che in collaborazione con Marvelous Enertainment avrebbe cercato di portare sia \"No More Heroes\" che \"No More Heroes 2: Desperate Struggle\" su Nintendo Switch. Il 28 ottobre 2020 entrambi i giochi sono stati rilasciati per Nintendo Switch dopo il Nintendo Partner Showcase. Il 4 giugno 2021 \u00e8 stato confermato anche un rilascio per Microsoft Windows, prevista per il 9 giugno dello stesso anno.\nStaff.\nDoppiatori.\nNonostante il grande numero di personaggi principale e secondari presenti nel gioco non tutti i doppiatori sono stati elencati durante i titoli di coda del gioco: la ragione di tale scelta non \u00e8 stata rivelata.\nTre doppiatori presenti nel gioco prodotto precedentemente da Suda51, \"killer7\" sono presenti nel cast di \"No More Heroes\": Robin Atkin Downes (che aveva doppiato Hiro Kasai, Hasegawa e Edo MacAlister in \"killer7\", and Travis Touchdown in \"No More Heroes\"), Steve Blum (doppiatore di Kenjiro Matsuoka, Benjamin Keane and Trevor Pearlharbor in \"killer7\", e Dark Star in \"No More Heroes\"), e James Horan (doppiatore di Jean DePaul in \"killer7\", e Harvey Moiseiwitsch Volodarskii in \"No More Heroes\"). Kris Zimmerman, direttore del doppiaggio in \"killer7\", \u00e8 ritornato con lo stesso incarico anche in \"No More Heroes\". Zimmerman e molti doppiatori di \"No More Heroes\" hanno anche lavorato insieme nella serie \"Metal Gear Solid\". Inoltre, il fratello di Quinton Flynn', Bart Flynn, aveva gi\u00e0 lavorato in precedenza con Suda51, dando voce a Christopher Mills in \"killer7\".\nMusica.\nLa canzone \"Heavenly Star\" dei Genki Rockets \u00e8 usata in diverse parti del gioco. Nella versione giapponese ed europea, un video musicale della canzone pu\u00f2 essere visto sulla televisione di Travis, nella versione per il Nord America invece questo video \u00e8 stato rimpiazzato dal trailer originale \"Heroes\".\nColonna sonora.\nLa colonna sonora \"No More Heroes Original Sound Tracks\", comprendente tutte le composizioni originali di Masafumi Takada, \u00e8 stata pubblicata il 23 gennaio 2008 in Giappone. Essa contiene 71 tracce divise su 3\u00a0cd. Un secondo album contenente i remix delle musiche ed intitolato \"\" \u00e8 stato pubblicato il 14 marzo 2008.\nAccoglienza.\n\"No More Heroes\" ha ricevuto ottimi giudizi critici da parte della stampa specialistica e della critica. ; ha ricevuto un voto pari a 8/10 da numerosi periodici e siti, quali Gamervision, Eurogamer, Thunderbolt, GameZone, GameTap e Nintendo Power, mentre The Edge, GameSpot e Worth Playing lo hanno premiato con un voto pari a 9/10. Anche in Italia ha ricevuto valutazioni molto positive quali un 9/10 da GameRepublic e un 8/10 da NRU. La rivista nipponica Famitsu lo ha premiato con uno dei voti pi\u00f9 alti, ovvero 34 su 40. In media ha preso una media voti di 8/9 a livello mondiale, La media voti da parte degli utenti che su GameSpot l'hanno votato \u00e8 di 8,5 su un totale di 4,209 commenti. La rivista \"Play Generation\" diede alla versione per PlayStation 3 un punteggio di 80/100, apprezzando lo stile grafico, lo humor nero e la buona risposta ai comandi e come contro la scarsa cura nella sua realizzazione tecnica ed alcune limitazioni nel controllo, finendo comunque per trovarlo divertente, irriverente e originale.\nVendite.\nIl gioco ha venduto ufficialmente pi\u00f9 di 500.000 copie a livello mondiale, e il dato di vendita \u00e8 destinato a salire con i nuovi port per switch."}
{"id": "1900493", "revid": "288268", "url": "https://it.wikipedia.org/wiki?curid=1900493", "title": "Stazione Venezia Mestre Ospedale", "text": ""}
{"id": "1900495", "revid": "6923", "url": "https://it.wikipedia.org/wiki?curid=1900495", "title": "Ferrovia Milano-Verona-Venezia", "text": ""}
{"id": "1900500", "revid": "1305772", "url": "https://it.wikipedia.org/wiki?curid=1900500", "title": "Lazzaro di Milano", "text": "\u00c8 venerato come santo dalla Chiesa cattolica che lo ricorda il 14 marzo.\nNote biografiche.\nNon si hanno notizie storiche sul vescovo milanese Lazzaro, il cui episcopato, secondo un antico \"Catalogus archiepiscoporum Mediolanensium\", si colloca tra quelli di Glicerio, morto il 15 settembre 440, e di Eusebio, attestato nell'estate del 451. Il medesimo \"catalogus\" gli assegna 11 anni di governo e lo dice sepolto il 14 marzo nella chiesa di San Nazaro. Tradizionalmente, il suo episcopato \u00e8 assegnato agli anni 438-449.\nA Lazzaro \u00e8 dedicato uno dei \"Carmina\" di Magno Felice Ennodio, scritti prima del 521, nel quale il vescovo milanese \u00e8 lodato \u00ab per la severit\u00e0 con la quale reprimeva, anche col solo sguardo, l'audacia dei malvagi, pur sapendo a tempo opportuno far coraggio a coloro che cercavano di ravvedersi.\u00bb\nSecondo una tradizione riportata da Baldassarre Oltrocchi a Lazzaro si deve l'istituzione di speciali litanie per tener lontano da Milano le incursioni dei barbari. Un'altra tradizione, che non ha fondamenti storici, associa Lazzaro all'aristocratica famiglia milanese dei Beccardi."}
{"id": "1900510", "revid": "287204", "url": "https://it.wikipedia.org/wiki?curid=1900510", "title": "Alitretinoina", "text": "Lalitretinoina, o acido 9-\"cis\"-retinoico, \u00e8 il principio attivo che viene utilizzato in particolari malattie dermatologiche. Attualmente il farmaco \u00e8 disponibile in Italia, e pu\u00f2 essere prescritto dal dermatologo con una speciale nota.\nIndicazioni.\nViene utilizzato come terapia contro il linfoma cutaneo e il sarcoma di Kaposi.\nNel maggio 2009 il National Institute for Health and Clinical Excellence (NICE) ha pubblicato una linea guida preliminare sull'uso di alitretinoina per il trattamento dell'eczema alle mani cronico grave negli adulti.\nControindicazioni.\nDa evitare in caso di gravidanza o in soggetti con ipersensibilit\u00e0 nota al farmaco\nEffetti indesiderati.\nFra gli effetti indesiderati si riscontrano: eritema, dolore, prurito, rash cutaneo, edema, parestesia, diarrea"}
{"id": "1900514", "revid": "876802", "url": "https://it.wikipedia.org/wiki?curid=1900514", "title": "Universit\u00e0 di Siviglia", "text": "L'Universit\u00e0 di Siviglia (in spagnolo \"Universidad de Sevilla\") \u00e8 un'istituzione accademica che ha sede nel capoluogo andaluso, in Spagna. I vari centri di essa sono sparsi per tutta la citt\u00e0, ma la sede si trova nell'edificio della Reale Fabbrica di Tabacco."}
{"id": "1900516", "revid": "1776051", "url": "https://it.wikipedia.org/wiki?curid=1900516", "title": "Chaotic Beauty", "text": "Chaotic Beauty \u00e8 il terzo album degli Eternal Tears of Sorrow, pubblicato nel 2000."}
{"id": "1900519", "revid": "18379", "url": "https://it.wikipedia.org/wiki?curid=1900519", "title": "Eusebio di Milano", "text": "\u00c8 venerato come santo dalla Chiesa cattolica che lo ricorda l'8 agosto.\nBiografia.\nEusebio \u00e8 storicamente documentato nel 451, quando accolse i legati pontifici, il vescovo di Como Abbondio e il prete milanese Senatore, di ritorno da una missione a Costantinopoli. Questi erano portatori di una lettera di papa Leone I che incaricava Eusebio, \"episcopus Mediolanensis\", di indire un concilio per ascoltare il rapporto dei legati sulla loro missione in Oriente e per sottoscrivere il tomo inviato dal pontefice a Flaviano di Costantinopoli con il quale Leone I condannava il monaco Eutiche ed esprimeva la sua teologia sull'unione ipostatica delle due nature in Cristo.\nEusebio convoc\u00f2 allora un concilio, verosimilmente a Milano, nell'estate del 451, e prima dell'inizio del concilio di Calcedonia, dove presero parte venti vescovi. Durante la riunione venne letta la missiva di papa Leone, furono ascoltati i legati pontifici sulla loro missione a Costantinopoli e fu letto il \"tomus ad Flavianum\". Al termine venne redatta una lettera sinodale che descrive lo svolgimento del concilio milanese e sottoscritta da tutti i vescovi presenti, dove al primo posto figura il vescovo Eusebio; con le sottoscrizioni, i vescovi approvavano la teologia espressa nel \"tomus\", dichiarandola conforme alle Sacre Scritture, e pronunciavano gli anatemi contro coloro che seguivano una dottrina diversa.\nSecondo un'iscrizione, risalente forse all'VIII secolo, trovata a Milano nella chiesa di Santa Tecla, ad Eusebio \u00e8 da attribuire la ricostruzione della \"Ecclesia Maior\" (in seguito Santa Tecla), cattedrale della citt\u00e0, distrutta dalle fiamme probabilmente in occasione del sacco operato dagli Unni di Attila nel 452.\nIl vescovo milanese Eusebio \u00e8 probabilmente da identificare con l'omonimo vescovo che, secondo le aggiunte alla \"Chronica\" di Prospero, consacr\u00f2 vescovo di Piacenza nel 456 l'ex imperatore Avito.\nAd Eusebio \u00e8 dedicato uno dei \"Carmina\" di Magno Felice Ennodio, scritti prima del 521, nel quale il vescovo di Pavia qualifica Eusebio come \"amicus Dei\" e lo celebra per la sua carit\u00e0, la sua piet\u00e0 e il suo senso di giustizia.\nSecondo un antico \"Catalogus archiepiscoporum Mediolanensium\", l'episcopato di Eusebio dur\u00f2 17 anni tra gli episcopati di Lazzaro e di Geronzio; tradizionalmente per\u00f2 il suo governo \u00e8 collocato tra il 449 e il 462. Lo stesso \"Catalogus\" riferisce che Eusebio fu sepolto il 9 agosto di un anno sconosciuto nella chiesa di San Lorenzo. Secondo una tardiva tradizione, che non ha fondamenti storici, Eusebio viene associato all'aristocratica famiglia milanese dei Pagani."}
{"id": "1900523", "revid": "1305772", "url": "https://it.wikipedia.org/wiki?curid=1900523", "title": "Grignano", "text": ""}
{"id": "1900525", "revid": "1437722", "url": "https://it.wikipedia.org/wiki?curid=1900525", "title": "Senza piet\u00e0 (album)", "text": "Senza piet\u00e0 \u00e8 un album della cantante italiana Anna Oxa, pubblicato dall'etichetta Sony all'inizio del 1999, la cui title-track, \"Senza pi\u00e8t\u00e0\", estratta come secondo singolo, ha vinto il Festival di Sanremo 1999 (prima vittoria della manifestazione per la Oxa come solista, dopo quella di dieci anni prima con \"Ti lascer\u00f2\", interpretata in duetto con Fausto Leali).\nIl disco.\nL'album, uno dei pi\u00f9 venduti nella discografia della cantante (raggiunge la quinta posizione in classifica), \u00e8 stato anticipato dal singolo \"Come dirsi ciao\", pubblicato poco prima del Festival, e segu\u00ecto da un terzo estratto, \"Camminando camminando\", promosso invece in estate, con cui la Oxa ha partecipato al Festivalbar, insieme a Chayanne, che duetta con lei nella versione in italiano/spagnolo del brano (\"Caminando caminando\"). L'album contiene la canzone sia nella versione originale in italiano che in quella bilingue, quest'ultima posta in chiusura e preceduta da un pezzo intitolato \"Don't Cry, Sweet Love\", che, nonostante il titolo in inglese (\u00abNon piangere, dolce amore\u00bb), \u00e8 interamente cantato in lingua italiana.\nIl disco include anche un brano che affronta la tematica dell'omosessualit\u00e0 femminile, intitolato \"Che cosa dire di te\". Tra i pezzi pi\u00f9 conosciuti, oltre ai singoli, da segnalare il brano di apertura, \"Le stagioni dei disinganni\", ripubblicato a chiusura di una raccolta della Sony BMG, \"Le pi\u00f9 belle di...\" (nella quale compaiono i brani \"Fammi ridere un po'\" ed il lato B dello stesso singolo, \"Ed Anna pens\u00f2\", che fino ad allora non avevano mai trovato posto in nessuna compilation della Oxa, in nessun formato).\nDopo il lungo sodalizio artistico e sentimentale con Gianni Belleno dei New Trolls (da cui la cantante ha avuto due figli, Francesca e Qazim), iniziato dal vivo con il doppio \"Oxa - Live con i New Trolls\" del 1990 e in studio con il long playing \"Di questa vita\" del 1992, l'album del 1999 \u00e8 il primo lavoro di Anna Oxa a presentare un nuovo team di collaboratori. Non a caso, seguendo le orme del singolo \"Storie\", in gara al Festival di Sanremo 1997 (2\u00ba posto) e poi unico inedito della sua seconda raccolta ufficiale, \"Storie - I miei pi\u00f9 grandi successi\", il primo singolo estratto dal nuovo disco, \"Come dirsi ciao\", pare alludere proprio a questa separazione, all'epoca piuttosto recente (di fatto, avvenuta poco prima l'uscita di \"Storie\", il cui testo tratta appunto di storie d'amore finite)."}
{"id": "1900526", "revid": "478814", "url": "https://it.wikipedia.org/wiki?curid=1900526", "title": "U.S. National Indoor Tennis Championships", "text": "Lo U.S. National Indoor Tennis Championships, conosciuto anche come Memphis Open, \u00e8 stato un torneo di tennis disputatosi a Memphis, nei campi \"indoor\" in cemento del Racquet Club of Memphis, solitamente nel mese di febbraio.\nIl torneo ha pi\u00f9 di cento anni ed \u00e8 stato un torneo combined fino al 2014, quando il torneo \u00e8 diventato parte solo dell'ATP Tour e non pi\u00f9 del WTA Tour.\nStoria.\nTorneo maschile.\nIl torneo maschile inizia nel marzo del 1898 quando venne disputata l'edizione inaugurale del torneo al Newton Winter Tennis Club di Newton Centre nel Massachusetts e Leo Ware vinse il primo titolo sconfiggendo in finale Holcombe Ward in 3 set. Nel 1899 non si disput\u00f2 alcun torneo maschile ma nel 1900 venne aggiunto il torneo di doppio maschile e l'evento venne spostato al Seventh Regiment Armory di Manhattan, New York dove rimase fino al 1963 con l'eccezione del 1941 quando venne giocato a Oklahoma City e dal 1942 al 1945 non disputato a causa della Seconda guerra mondiale. Nel 1964 si spost\u00f2 a Salisbury nel Maryland e fu organizzato da Bill Riordan, manager di Jimmy Connors. Nel 1977 venne definitivamente spostato a Memphis al Racquet Club of Memphis che rimane la sede attuale della manifestazione. Il torneo maschile ha fatto parte del Grand Prix dal 1976 al 1989 per entrare a far parte dell'ATP Tour nel 1990. Per motivi di sponsorizzazione era conosciuto come \"Regions Morgan Keegan Championships and the Cellular South Cup\", nome che distingueva i tornei maschili da quelli femminili attraverso due nomi e due sponsor differenti. Il \"Regional Morgan Keegan Championships\" (a volte abbreviato in RMK Championships) era un torneo maschile organizzato dall'ATP nato nel 1976 precedentemente conosciuto nell'ordine come United States Indoor Championships, Kroger St, Jude Championship e Volvo Championships. Dal 2014 il torneo \u00e8 stato rimpiazzato dal Rio 500 ed \u00e8 stato declassafto a torneo della categoria 250.\nTorneo femminile.\nLa prima edizione del torneo femminile venne disputata nel 1907 e si un\u00ec a quello maschile per formare un evento combined giocato al Seventh Regiment Armory. Elisabeth Moore fu la prima vincitrice del titolo di singolare femminile. Il doppio femminile venne aggiunto nel 1908. I tornei femminili vennero giocati a New York negli anni: 1907\u20131920, 1934\u20131940, 1947\u20131953 e al Longwood Cricket Club di Chestnut Hill nel Massachusetts negli anni: 1921\u20131933, 1941\u20131946, 1954\u20131966. Dal 1967 al 1972 si gioc\u00f2 a Winchester. Nel 2002 il torneo del WTA Tour di Oklahoma City si trasfer\u00ec a Memphis per riunirsi con quello maschile e venne chiamato \"The Cellular South Cup\" quando la Cellular South fin\u00ec la sua sponsorship con la manifestazione nel 2012 venne ridato al torneo il nome storico di \"U.S. National Indoor Tennis Championships\". o \"Memphis International\"..L'edizione 2013 fu l'ultima del torneo femminile."}
{"id": "1900528", "revid": "1305772", "url": "https://it.wikipedia.org/wiki?curid=1900528", "title": "Geronzio di Milano", "text": "\u00c8 venerato come santo dalla chiesa cattolica che lo ricorda il 5 maggio.\nNote biografiche.\nNon si hanno notizie storiche coeve sul vescovo milanese Geronzio, il cui episcopato, secondo un antico \"Catalogus archiepiscoporum Mediolanensium\", si colloca tra quelli di Eusebio, storicamente attestato nell'estate del 451, e di Benigno. Il medesimo \"catalogus\" gli assegna 6 anni di governo e lo dice sepolto il 7 maggio nella basilica di San Simpliciano. Tradizionalmente per\u00f2 il suo episcopato \u00e8 assegnato agli anni 462-465.\nA Geronzio \u00e8 dedicato uno dei \"Carmina\" di Magno Felice Ennodio, scritti prima del 521, nel quale il vescovo milanese \u00e8 lodato per la semplicit\u00e0 della vita e la sua carit\u00e0. Dal testo di Ennodio sembra che la scelta di Geronzio quale vescovo di Milano sia stata concordata con il predecessore Eusebio.\n\u00abGeronzio si impegn\u00f2 con ogni energia nel ricostruire le chiese di Milano, distrutte dagli Unni di Attila\u2026 Con lo stesso zelo sostenne i profughi, gli sfollati, i feriti, riscatt\u00f2 i prigionieri, sollecit\u00f2 aiuti contro gli invasori.\u00bb Secondo una tradizione, che non ha fondamenti storici, il nome di Geronzio \u00e8 associato all'aristocratica famiglia milanese dei Bascap\u00e8.\nNote.\nVenerato anche dalla Chiesa Greco Ortodossa e festeggiato nella stessa data (5 maggio)"}
{"id": "1900532", "revid": "36426", "url": "https://it.wikipedia.org/wiki?curid=1900532", "title": "Pieve di Arliano", "text": ""}
{"id": "1900533", "revid": "1573940", "url": "https://it.wikipedia.org/wiki?curid=1900533", "title": "Sphaerias blanfordi", "text": "Il pipistrello della frutta di Blanford (Sphaerias blanfordi ) \u00e8 un pipistrello appartenente alla famiglia degli Pteropodidi, unica specie del genere Sphaerias (), diffuso nel Subcontinente indiano e in Indocina.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 75 e 95\u00a0mm, la lunghezza dell'avambraccio tra 51,7 e 61\u00a0mm, la lunghezza del piede tra 11 e 12\u00a0mm, la lunghezza delle orecchie tra 15 e 20\u00a0mm, un'apertura alere fino a 41,4\u00a0cm e un peso fino a 39\u00a0g.\nCaratteristiche craniche e dentarie.\nIl cranio presenta un rostro allungato ed insolitamente basso mentre la scatola cranica \u00e8 alta e a forma di cupola. I fori post-orbitali, comuni nelle altre specie simili, sono assenti e le ossa pre-mascellari sono dirette obliquamente in avanti.\nSono caratterizzati dalla seguente formula dentaria:\nAspetto.\nLa pelliccia \u00e8 lunga e densa e si estende fino alle tibie. Il colore generale del corpo \u00e8 bruno-grigiastro, con le parti ventrali pi\u00f9 chiare e la nuca, il tratto spinale e l'area lungo le membrane alari cosparse di peli marroni brillanti. I maschi hanno due macchie di peli giallastri ai lati del collo. Il muso \u00e8 relativamente corto, le narici sono grandi e sporgenti, separate da un profondo solco ben distinto. Le orecchie sono lunghe, ovali, marroni scure ed hanno il margine anteriore marcato di bianco. L'antitrago \u00e8 piccolo e di forma triangolare. Le membrane alari sono marroni scure, con le ossa metacarpali pi\u00f9 chiare ed attaccate posteriormente alla fine della prima falange dell'alluce. \u00c8 privo di coda e di calcar, mentre l'uropatagio \u00e8 ridotto ad una sottile membrana densamente ricoperta di peli lungo la parte interna degli arti inferiori.\nBiologia.\nComportamento.\nSi rifugia in gruppi di 2-5 individui all'interno della vegetazione.\nAlimentazione.\nQuesta specie \u00e8 stata osservata in aree dove erano presenti alberi del genere \"Musa\", delle specie \"Harpullia cupanioides\", \"Altingia excelsa\", \"Citrus limonia\" e delle famiglie Arecaceae e Bambusoideae.\nRiproduzione.\nIn Thailandia sono state osservate femmine in allattamento ed individui immaturi durante il mese di maggio.\nDistribuzione e habitat.\nQuesta specie \u00e8 diffusa in India: Arunachal Pradesh, Assam, Mizoram, Sikkim, Uttar Pradesh; Cina: Guangxi, Xizang sud-orientale e Yunnan nord-occidentale, Nepal, Bhutan, Myanmar settentrionale e orientale, Thailandia nord-occidentale; Vietnam settentrionale e centrale, Laos settentrionale.\nVive nelle foreste monsoniche montane e foreste umide sempreverdi tra i 308 e i 2.710 metri di altitudine.\nTassonomia.\n\"S.b. motuensis\" (), descritto in base agli esemplari catturati nello Xizang, non \u00e8 considerata una sottospecie valida.\nStato di conservazione.\nLa IUCN Red List, considerata il vasto Areale, la popolazione numerosa, classifica \"S. blanfordi\" come specie a rischio minimo (LC)."}
{"id": "1900534", "revid": "287204", "url": "https://it.wikipedia.org/wiki?curid=1900534", "title": "G.S. Riva", "text": "Il G.S. Riva \u00e8 stata una societ\u00e0 di pallacanestro maschile di Riva del Garda, in provincia di Trento.\nStoria.\nIl Gruppo Sportivo Riva del Garda nasce ufficialmente nel 1954. Nel 1974 si aggiudica il Campionato italiano categoria ragazzi.\nDopo aver disputando per un decennio il campionato di serie B1, ha disputato la serie B2. All'inizio della stagione sportiva 2013-14 finisce la storia del G.S. Riva che a causa di problemi burocratici e finanziari vede terminare la propria militanza nei campionati di serie."}
{"id": "1900537", "revid": "69794", "url": "https://it.wikipedia.org/wiki?curid=1900537", "title": "GS Riva del Garda", "text": ""}
{"id": "1900539", "revid": "69794", "url": "https://it.wikipedia.org/wiki?curid=1900539", "title": "Garda Cartiere Riva del Garda", "text": ""}
{"id": "1900541", "revid": "118733646", "url": "https://it.wikipedia.org/wiki?curid=1900541", "title": "Centro europeo per gli astronauti", "text": "Il Centro europeo per gli astronauti (EAC, Inglese \"European Astronaut Centre\" : \"Europ\u00e4isches Astronautenzentrum,\" : \"Centre des astronautes europ\u00e9ens\" ) \u00e8 un centro dell'Agenzia Spaziale Europea (ESA), situato a Colonia in Germania, che ha il compito di reclutare e formare gli uomini e le donne che parteciperanno alle missioni a bordo del laboratorio Columbus agganciato alla Stazione Spaziale Internazionale (ISS). Per prepararsi a queste missioni, gli astronauti dell'ESA hanno gi\u00e0 preso parte anche ai voli spaziali sullo Space Shuttle americano e sulla stazione russa Mir."}
{"id": "1900542", "revid": "110157", "url": "https://it.wikipedia.org/wiki?curid=1900542", "title": "North Riding of Yorkshire", "text": "Il North Riding of Yorkshire \u00e8 una delle tre suddivisioni storiche dello Yorkshire, in Inghilterra, insieme all'East e West Riding. La suddivisione amministrativa fu fondata nel 1889 e aveva sede a Northallerton. Nel 1974 furono cancellate sia la suddivisione amministrativa che l'area di Luogotenenza corrispondenti ai confini del Riding, al posto della maggior parte del quale fu istituita la contea del North Yorkshire, oltre alla contea di Durham e alla contea di Cleveland, poi a sua volta abolita."}
{"id": "1900543", "revid": "1305772", "url": "https://it.wikipedia.org/wiki?curid=1900543", "title": "Benigno di Milano", "text": "\u00c8 venerato come santo dalla Chiesa cattolica che lo ricorda il 22 novembre nel martirologio romano con queste parole: \"\u00abA Milano, san Benigno, vescovo, che nel grande scompiglio delle invasioni amministr\u00f2 la Chiesa a lui affidata con somma fermezza e piet\u00e0\u00bb\".\nNote biografiche.\nNon si hanno notizie storiche coeve sul vescovo milanese Benigno, il cui episcopato, secondo un antico \"Catalogus archiepiscoporum Mediolanensium\", si colloca tra quelli di Geronzio e di Senatore, entrambi documentati come vescovi milanesi dopo il 451. Il medesimo \"catalogus\" gli assegna 8 anni di governo e lo dice sepolto il 22 novembre nella basilica di San Simpliciano. Tradizionalmente il suo episcopato \u00e8 assegnato agli anni 465-472, oppure agli anni 470-477.\nA Benigno \u00e8 dedicato uno dei \"Carmina\" di Magno Felice Ennodio, scritti prima del 521, nel quale il vescovo \u00e8 qualificato come \"venerabile\". Ennodio riferisce che Benigno \"ante patres censes sedit plaudente senatu\", informazione che \u00e8 stata interpretata come partecipazione ad un concilio o sinodo della Chiesa; secondo Fedele Savio, Benigno avrebbe partecipato al sinodo romano indetto da papa Ilario nel 465. Tuttavia gli atti del concilio riportano la sede \"Medionensis\", non \"Mediolanensis\", ed omettono il nome del vescovo.\nAnticamente la festa liturgica di san Benigno era celebrata il 21, il 23 o il 27 novembre, finch\u00e9 venne fissata al 20 novembre. Con la riforma del martirologio romano la sua ricorrenza \u00e8 stata spostata al 22 novembre. Il santo \u00e8 venerato con particolare attenzione nella citt\u00e0 di Azzate.\nUna tradizione medievale, che non ha fondamenti storici, associa Benigno all'aristocratica famiglia milanese dei Bossi. Durante il XVII secolo si accese una dura contesa tra le famiglie Bossi di Milano e Bensi di Como per vedersi attribuire questo loro presunto antenato: la diatriba, giudicata dal tribunale di Roma, si concluse con la vittoria della causa a favore dei Bossi di Milano."}
{"id": "1900544", "revid": "287204", "url": "https://it.wikipedia.org/wiki?curid=1900544", "title": "Rolls-Royce 15 H.P.", "text": "La 15 H.P. \u00e8 un'autovettura prodotta dalla Rolls-Royce nel 1905. Costruita a Manchester, \u00e8 stata presentata al Salone di Parigi del 1904 insieme alla 10 H.P., alla 20 H.P. ed al motore della 30 H.P.. Nonostante il lancio ufficiale la vettura non era pronta. Infatti il motore a tre cilindri non era ancora pronto, ed il telaio era incompleto.\nI propulsori a tre cilindri erano comunemente usati sulle vetture di inizio del XX secolo, e fu preso come riferimento anche dalla Rolls Royce. Il motore produceva meno vibrazioni rispetto a quello a 2 cilindri in linea ed era di pi\u00f9 semplice realizzazione rispetto al propulsore a 6 cilindri in linea, con il suo lungo e complesso albero a gomiti. Il monoblocco di questo motore era anche utilizzato per la realizzazione del 6 cilindri. Infatti, la Rolls Royce, montava in linea due di questi componenti meccanici per realizzare il propulsore con il doppio dei cilindri. Stessa particolarit\u00e0 tecnica per il 4 cilindri, con base il 2 cilindri. Il motore a tre cilindri non si adattava per\u00f2 a questo tipo di produzione essendo, ognuno di questi cilindri, creati da gettate diverse. Si pensa che questo sia il motivo per cui ne furono prodotti solo sei esemplari. Il motore, con un alesaggio di 102\u00a0mm ed una corsa di 127\u00a0mm, aveva una cilindrata di 3.089 cm\u00b3, con valvole di aspirazione in testa e valvole di scarico laterali. Il sistema di accensione delle candele era ad alta tensione e utilizzava accumulatori precaricati ed una bobina. Poich\u00e9 il sistema di illuminazione dei fari utilizzava lampade ad olio, gli accumulatori non venivano scaricati dal funzionamento delle luci. La potenza erogata era 15 bhp (11 kW) a 1000 giri al minuto e la velocit\u00e0 massima di 63\u00a0km/h. Il cambio era a tre velocit\u00e0.\nLa velocit\u00e0 del motore era controllata da un dispositivo che poteva essere estromesso dal pedale dell'acceleratore. Il cambio era a tre marce, connesso al motore tramite un corto albero di trasmissione ed una frizione in pelle a forma di cono.\nL'impianto frenante era formato da un dispositivo montato sull'albero di trasmissione, collocato dietro la scatola del cambio ed azionato da un pedale, ed un freno a tamburo al retrotreno, azionato da una leva a mano. Le sospensioni erano a balestra semiellittica su entrambi gli assi, con una molla supplementare trasversale sull'asse posteriore (quest'ultima installata solo su alcuni esemplari). L'autovettura montava ruote rinforzate, di derivazione militare.\nLa Rolls-Royce non forniva per\u00f2 la carrozzeria. Le auto erano invece vendute solo con il telaio nudo, in modo che il cliente la facesse carrozzare dal proprio carrozziere. La Casa raccomandava la carrozzeria Barker.\nSolo un esemplare, registrato SD 661, \u00e8 giunto fino a noi."}
{"id": "1900547", "revid": "126257", "url": "https://it.wikipedia.org/wiki?curid=1900547", "title": "Rolls-Royce 15 hp", "text": ""}
{"id": "1900548", "revid": "287204", "url": "https://it.wikipedia.org/wiki?curid=1900548", "title": "Ammonio lattato", "text": "L'ammonio lattato \u00e8 un principio attivo indicato contro specifiche malattie dermatologiche.\nIndicazioni.\nViene utilizzato come terapia contro la cheratosi seborroica, ipercheratosi, ittiosi e xerosi.\nControindicazioni.\nDa evitare in caso di ipersensibilit\u00e0 nota al farmaco, allattamento materno e gravidanza, non si deve spalmare su ferite o altre lesioni.\nEffetti collaterali.\nFra gli effetti collaterali si ritrovano eritema, dolore e bruciore"}
{"id": "1900549", "revid": "1953061", "url": "https://it.wikipedia.org/wiki?curid=1900549", "title": "West Riding of Yorkshire", "text": "Il West Riding of Yorkshire \u00e8 una delle tre suddivisioni storiche dello Yorkshire, in Inghilterra, insieme all'East e North Riding.\nStoria.\nDal 1889 al 1974 la contea amministrativa \"County of York, West Riding\" (l'area sotto il controllo della West Riding County Council) si \u00e8 basata strettamente sui confini storici. La Luogotenenza a quel tempo comprendeva la citt\u00e0 di York e come tale \u00e8 stata nominata \"West Riding of the County of York and the County of the City of York\".\nLa suddivisione amministrativa fu fondata nel 1889 e aveva sede a Wakefield. Nel 1974 furono cancellate sia la suddivisione amministrativa che l'area di Luogotenenza corrispondenti ai confini del Riding, al posto della quale furono istituite le contee del West Yorkshire, South Yorkshire, North Yorkshire, Lancashire, Cumbria, Greater Manchester e Humberside.\nGeografia.\nIl West Riding occupa una superficie di 7.169 km\u00b2 (1.771.562 acri) da Sheffield nel sud a Sedbergh nel nord e da Dunsop Bridge a ovest fino Adlingfleet a est.\nDiversamente dalla maggior parte delle contee inglesi che sono stati divisi in centene, Yorkshire, essendo cos\u00ec grande, \u00e8 stato diviso prima in \"thrithjungar\" (una parola norrena che significa 'terze parti'), successivamente diventati i tre Riding (East, North e West) oltre alla citt\u00e0 di York (che si trovava all'interno delle mura e non faceva parte di alcun riding).\nOgni riding \u00e8 stato poi diviso in \"wapentakes\", una divisione simile alle centene del sud dell'Inghilterra, e in quattro \"ward\", le contee pi\u00f9 a nord storiche d'Inghilterra.\nI wapentakes del West Riding erano Agbrigg and Morley, Barkston Ash, Ewcross, Claro, Osgoldcross, Skyrack, Staincliffe, Staincross, Strafforth e Tickhill.\nIl distretto industriale del sud, considerato nella sua pi\u00f9 ampia applicazione del termine, esteso verso nord da Sheffield a Skipton e verso est da Sheffield a Doncaster, copre meno della met\u00e0 del \"riding\".\nAll'interno di questo distretto erano presenti: Barnsley, Batley, Bradford, Brighouse, Dewsbury, Doncaster, Halifax, Huddersfield, Keighley, Leeds, Morley, Ossett, Pontefract, Pudsey, Rotherham, Sheffield, Todmorden (in parte nel Lancashire fino al 1888, quando \u00e8 completamente incorporato nel Yorkshire) e Wakefield. I principali centri in altre parti del \"riding\": Harrogate e Ripon."}
{"id": "1900560", "revid": "547034", "url": "https://it.wikipedia.org/wiki?curid=1900560", "title": "Riding", "text": "Un riding \u00e8 una giurisdizione amministrativa o distretto elettorale utilizzato in alcuni paesi del Commonwealth delle nazioni.\nEtimologia.\nIl termine \"riding\" deriva dall'inglese antico *\"\u00feri\u00f0ing\" o *\"\u00feriding\" (registrato solo in contesti latini o forme, e.g., \"trehing\", \"treding\", \"trithing\", con iniziale latina \"t\" che rappresenta l'antica lettera thorn). \nPaesi nordici.\nIn origine i ridings sono istituzioni scandinave. In Islanda indica la terza parte di una \"thing\", che corrisponde all'incirca a una contea inglese, era chiamata \"\u00ferithjungr\". Comunque nella madrepatria Norvegia il \"\u00ferithjungr\" sembra avere connotazione ecclesiastica.\nInghilterra.\nLindsey, una delle parti (suddivisioni) del Lincolnshire, aveva dei riding, in questo caso il North, West, e South riding.\nIl termine farthing \u00e8 analogo per i quarti di un paese. Il Gloucestershire era suddiviso in farthing.\nIrlanda.\nLa contea Tipperary nella Repubblica d'Irlanda fu divisa nel 1838 in due (non tre) riding, North Tipperary e South Tipperary, oggi le due suddivisioni rimangono come aree amministrative, col termine riding abolito nel 2002.\nAustralia.\nIl termine \u00e8 utilizzato in Australia come divisione delle contee, analogamente alle ward municipali."}
{"id": "1900563", "revid": "486946", "url": "https://it.wikipedia.org/wiki?curid=1900563", "title": "Strada romana della Futa", "text": ""}
{"id": "1900565", "revid": "486946", "url": "https://it.wikipedia.org/wiki?curid=1900565", "title": "Strada della faggeta", "text": ""}
{"id": "1900567", "revid": "110236", "url": "https://it.wikipedia.org/wiki?curid=1900567", "title": "Macello di Badajoz", "text": ""}
{"id": "1900569", "revid": "1573940", "url": "https://it.wikipedia.org/wiki?curid=1900569", "title": "Cebus albifrons", "text": "Il cebo dalla fronte bianca (Cebus albifrons ()) \u00e8 un primate della famiglia dei Cebidi. Ricorda moltissimo nell'aspetto il cebo cappuccino, con il quale \u00e8 strettamente imparentato, ma se ne differenzia per le dimensioni leggermente inferiori.\nDescrizione.\nIl cebo dalla fronte bianca ha una lunghezza testa-corpo di circa 34-37,5 cm e una coda che raggiunge una lunghezza di 41-46 cm. Il peso varia tra i 2100 e i 2600 g, ma i maschi sono molto pi\u00f9 pesanti delle femmine. La costituzione di questo primate \u00e8 relativamente snella, con arti lunghi e sottili. Il manto \u00e8 di colore grigio-brunastro chiaro sul dorso, pi\u00f9 chiaro sulle regioni inferiori e pi\u00f9 scuro sugli arti, mentre mani e piedi sono giallo-brunastri. La faccia, color carne, \u00e8 circondata da una ghirlanda di peli color crema, e sulla sommit\u00e0 della testa si trova una sorta di berretto nero. La coda \u00e8 grigio cenere sulla parte superiore, biancastra su quella inferiore e bruno-nerastra all'estremit\u00e0.\nDistribuzione e habitat.\nIl cebo dalla fronte bianca \u00e8 originario delle regioni nord-occidentali dell'America del Sud. Il suo areale inizia a nord nella parte meridionale dello stato venezuelano di Amazonas ed \u00e8 delimitato a sud dal R\u00edo Putumayo e dal Rio delle Amazzoni. Verso est raggiunge la confluenza del R\u00edo Putumayo nel Rio delle Amazzoni, mentre a ovest si spinge fino alle sorgenti del R\u00edo Cauca e del R\u00edo Putumayo nella Colombia sud-occidentale. Il suo \"habitat\" \u00e8 costituito da varie associazioni forestali - foreste pluviali primarie e secondarie, foreste a galleria, foreste a \"v\u00e1rzea\" e foreste di sclerofille con alberi a foglie piccole. Nelle Ande settentrionali si incontra fino a 2000 metri sul livello del mare.\nBiologia.\nI cebi dalla fronte bianca sono animali diurni e di solito rimangono sempre sugli alberi, anche se talvolta possono spingersi sul terreno quando sono alla ricerca di cibo. Al suolo si spostano camminando sulle quattro zampe. Vivono in gruppi di 15 o 35 esemplari, costituiti da diversi maschi e femmine e dai loro piccoli. Tra gli individui di entrambi i sessi vige una propria gerarchia, che determina, tra l'altro, l'ordine per quanto riguarda le operazioni della cura reciproca e il diritto all'accoppiamento. Preferiscono trascorrere la notte sulle palme della specie \"Attalea maripa\", le cui chiome svettano a 25-30 m di altezza dal suolo.\nPer quanto riguarda la riproduzione, i cebi dalla fronte bianca hanno un comportamento poligamo, e all'interno di un gruppo i giovani sono quasi tutti figli del maschio dominante. Dopo un periodo di gestazione che varia dai 162 ai 180 giorni, la femmina di solito d\u00e0 alla luce un unico piccolo. I maschi partecipano alle cure parentali e spesso trasportano gli esemplari pi\u00f9 piccoli che non riescono ancora ad arrampicarsi. I cebi dalla fronte bianca possono vivere fino a 44 anni. Tra i loro predatori figurano l'arpia, l'aquilastore ornato (\"Spizaetus ornatus\"), l'aquilastore bianconero (\"Spizaetus melanoleucus\") e il taira.\nAlimentazione.\nNel parco naturale colombiano El Tuparro la dieta dei cebi dalla fronte bianca \u00e8 stata esaminata in dettaglio. Circa l'80% del tempo che le scimmie trascorrono alla ricerca del cibo viene speso per nutrirsi di frutta, noci, semi, foglie, fiori e germogli, mentre il restante 20% questi animali lo trascorrono alla ricerca di animali (insetti, ragni e altri invertebrati, raganelle e piccole lucertole) e di miele di api senza pungiglione. Un ruolo di primaria importanza nella loro dieta \u00e8 svolto dai frutti della palma burit\u00ed, delle palme del genere \"Bactris\" e di \"Attalea maripa\", \"Oenocarpus bataua\" e \"Syagrus orinocensis\", dai fichi e dai frutti di passiflora, \"Oxandra glabra\" (Annonacee), \"Goupia glabra\", \"Dipteryx\" e \"Inga\" (Fabacee).\nI cebi dalla fronte bianca spesso si spingono sul suolo della foresta per mangiare frutti caduti o bromeliacee non epifite dei generi \"Ananas\" e \"Bromelia\", nonch\u00e9 per cercare insetti tra le foglie che ricoprono il terreno. Durante i loro spostamenti a terra, creano sentieri che vengono utilizzati pi\u00f9 e pi\u00f9 volte nel corso del tempo. Si dissetano bevendo l'acqua che si raccoglie nelle cavit\u00e0 degli alberi, nelle brattee delle strelitzie o nelle pozzanghere sul terreno.\nTassonomia.\nIl cebo dalla fronte bianca fu descritto per la prima volta nel 1812 dal naturalista tedesco Alexander von Humboldt come \"Simia albifrons\". L'esemplare tipo proviene dalla regione delle cateratte dell'Orinoco. Attualmente viene classificato all'interno del genere dei cebi senza \u00abberretto\u00bb (\"Cebus\"). Ne sono state descritte diverse sottospecie, alle quali \u00e8 stato assegnato recentemente lo status di specie a parte da \"Handbook of the Mammals of the World\": il cebo dell'Ecuador (\"Cebus aequatorialis\"), il cebo del Per\u00f9 (\"Cebus cuscinus\"), il cebo monocromo (\"Cebus unicolor\") e il cebo della Colombia (\"Cebus versicolor\").\nLe scimmie che erano state originariamente classificate nella sottospecie \"Cebus albifrons trinitatis\", originaria dell'isola di Trinidad, sono risultate essere invece una popolazione di cebi del Venezuela (\"Cebus brunneus\") che potrebbe essere stata introdotta dall'uomo. Nella regione delle sorgenti del R\u00edo Cauca, nel sud della Colombia, il cebo dalla fronte bianca si ibrida con il cebo cappuccino (\"Cebus capucinus\").\nConservazione.\nLe uccisioni a scopo alimentare e la distruzione dell\"habitat\" sono le principali minacce che gravano sul cebo dalla fronte bianca: tuttavia questi fattori, pur influendo sul numero della popolazione complessiva, non raggiungono ancora proporzioni allarmanti. La IUCN classifica questa specie tra quelle a \u00abrischio minimo\u00bb (\"Least Concern\")."}
{"id": "1900570", "revid": "79454", "url": "https://it.wikipedia.org/wiki?curid=1900570", "title": "Integrated Drive Electronics", "text": ""}
{"id": "1900571", "revid": "124394782", "url": "https://it.wikipedia.org/wiki?curid=1900571", "title": "Duluth (Minnesota)", "text": "Duluth (IPA: ) \u00e8 una citt\u00e0 degli Stati Uniti d'America nello stato del Minnesota.\nConta abitanti secondo le stime 2019 dell'U.S. Census Bureau.\nSi tratta di un importante porto sui Grandi Laghi, dei quali costituisce l'avamposto occidentale; \u00e8 anche il pi\u00f9 interno porto marittimo del mondo: infatti \u00e8 accessibile alle navi oceaniche che per raggiungerlo dalla costa atlantica devono percorrere circa nel sistema fluviale-lacustre tra Stati Uniti e Canada.\n\u00c8 sede di un'importante universit\u00e0 (UMD, University of Minnesota Duluth).\nGeografia.\nDotata di un grande porto situato all'estremit\u00e0 occidentale del Lago Superiore, la citt\u00e0 dei \"ventitr\u00e9 parchi\", conta su numerose industrie siderurgiche, del legno, del settore alimentare, tessile e petrolchimico. Forte \u00e8 anche il turismo dopo un discreto restyling urbanistico compiuto negli ultimi anni.\nStoria.\nIl 15 giugno 1920 avvenne un episodio di linciaggio contro tre uomini neri innocenti accusati dello stupro di una ragazza bianca; il razzismo diffuso nella popolazione bianca dell'epoca non evit\u00f2 nemmeno lo scatto della foto ricordo.\nSport.\nA Duluth si \u00e8 tenuto per due volte il Red Bull Crashed Ice.\nCultura.\n\u00c8 la citt\u00e0 dove per la prima volta \u00e8 stata sperimentata la tecnica della batterioterapia fecale nel locale centro medico: SMDC Medical Center.\n\u00c8 la citt\u00e0 natale di Bob Dylan."}
{"id": "1900574", "revid": "1522738", "url": "https://it.wikipedia.org/wiki?curid=1900574", "title": "Leone Abbacchio", "text": ""}
{"id": "1900575", "revid": "122520999", "url": "https://it.wikipedia.org/wiki?curid=1900575", "title": "Trebiano", "text": "Trebiano o Trebiano Magra \u00e8 una frazione del comune ligure di Arcola, nella val di Magra, in provincia della Spezia. Gi\u00e0 comune autonomo, fu accorpato nel 1870 al comune di Arcola, all'epoca in provincia di Genova.\nStoria.\nDisposto lungo un pendio a 162 metri sul livello del mare \u00e8 dominato dai ruderi dell'antico castello. \nIl nome del paese, e un'ara dedicata ai Lari dell'aruspice Pezione villico, che si conserva nell'oratorio, affermano che Trebiano esisteva al tempo della dominazione romana.\nLa prima citazione del borgo risale all'Roma quando viene indicato il toponimo di \"Gens Trebia\" nella separazione dei terreni, dopo la definitiva conquista romana sui Liguri, tra le comunit\u00e0 di Bolano, Ponzano, Albiano e Vezzano Ligure. \nUfficialmente il borgo viene citato nel 963, come castello, in un diploma dell'imperatore Ottone I di Sassonia.\nContrapposto politicamente agli Obertenghi dominanti il borgo di Arcola, e quindi dominato dai conti di Vezzano e dal clero di Luni, sub\u00ec nel XIII secolo la dominazione di Pisa fino al 1254 quando fu acquistato dalla Repubblica di Genova; Arcola diverr\u00e0 dominio genovese solamente nel 1278 e con Trebiano conviveranno con simili statuti, concessi dai Genovesi, a partire dall'11 febbraio del 1450.\nMonumenti e luoghi d'interesse.\nArchitetture religiose.\nLa primitiva pieve - \"Plebem de Trebiano\" - fu citata in una bolla pontificia di papa Eugenio III nel 1149, l'odierna pieve parrocchiale di San Michele Arcangelo fu costruita nel XVI secolo. \n&lt;br&gt;Al suo interno sono conservati diverse opere pittoriche e scultoree. Di notevole interesse \u00e8 l'antichissima Croce lignea dipinta su fondo quadrettato, recentemente restaurata pur con parti mancanti, ed ora esposta nella piccola navata di sinistra della pieve.\nArchitetture militari.\nCitato per la prima volta nel diploma del 963 dell'imperatore Ottone I, il castello di Trebiano fu costruito dai vescovi di Luni che lo utilizzarono come roccaforte sul colle. \nNel 1039, insieme all'intero feudo, il castello divenne possesso dei \"Signori di Trebiano\", vicini alla diocesi lunense.\nA Trebiano sono presenti le vecchie carceri nate nel 1798 che allora faceva comune Trebiano si possono visitare .\nCultura.\nUna leggenda popolare vuole che nel castello di Trebiano sia celata la copia autografa, mai rinvenuta, della \"Divina Commedia\"."}
{"id": "1900586", "revid": "729019", "url": "https://it.wikipedia.org/wiki?curid=1900586", "title": "Panha Shabaviz 2-75", "text": "Il Panha Shabaviz 2-75 (dal farsi \u0634\u0628\u0627\u0648\u06cc\u0632 - \"gufo\") \u00e8 un elicottero utility iraniano, ottenuto come copia non autorizzata del Bell 205 realizzata dalla \"Iranian Helicopter Support and Renewal Company\" alla quale furono apportati leggeri miglioramenti.\nIn effetti la stessa azienda produttrice nacque per assicurare la manutenzione agli elicotteri di costruzione statunitense acquisiti al tempo dello sci\u00e0 Mohammad Reza Pahlavi e poi inizi\u00f2 a preparare pacchetti di modifica agli esemplari presenti in Iran. In seguito vennero anche elaborati modelli indigeni, tra cui appunto lo Shabaviz, costruito nel 1998 e presentato nel 1999; il mezzo approd\u00f2 alla produzione di serie nel 2002 sia nella versione civile che militare, nel cui caso \u00e8 stato dotato della possibilit\u00e0 di trasportare un armamento leggero."}
{"id": "1900588", "revid": "439724", "url": "https://it.wikipedia.org/wiki?curid=1900588", "title": "Discovery (album Mike Oldfield)", "text": "Discovery \u00e8 un album in studio di Mike Oldfield pubblicato il 25 giugno 1984 dalla Virgin Records in formato LP, CD e musicassetta.\nIl disco.\nIntorno al periodo di \"Discovery\" Oldfield compose tutti i brani usando una Gibson SG Junior una Les Paul Junior, e una Fender Stratocaster. Mike Oldfield ha utilizzato anche vari sintetizzatori. Il G-88 synth Roland \u00e8 stato ampiamente utilizzato per i suoni del basso elettrico dell'album. Tra le chitarre acustiche dell'album \u00e8 stata utilizzata un'Ovation Adamas.\nLe voci impiegate nei brani vocali sono dei cantanti Barry Palmer e Maggie Reilly, i quali avevano gi\u00e0 lavorato con Oldfield in precedenza. I due non si incontrarono mai nelle durante le registrazioni in che si tennero nella abitazione svizzera del musicista presso il Lago di Ginevra . Palmer sub\u00ec anche un abbassamento di voce, risultando in performance vocali alquanto scarse, specie nel title track.\nLa copertina dell'LP originale \u00e8 caratterizzata da varie fotografie scattate durante le sessioni di registrazione. Una delle foto, dal titolo \"Le note di Simon\", mostra un elenco scritto a mano di brani registrati durante le sessioni, alcuni dei quali - come \"T'Sword\" - .\nL'album \u00e8 stato promosso da un lungo tour europeo, ivi comprese sei date in Italia fra il 4 e 16 settembre 1984, tra cui due all'Arena di Verona.\nI brani.\nAl contrario dell'album precedente Crises, il primo lato di \"Discovery\" \u00e8 composto da brani vocali mentre il second lato contiene un'unica suite strumentale The Lake.\nIl brano di apertura \"To France\" con la voce di Maggie Reilly, cita Maria Stuarda (1542-1587), regina di Scozia e la sua fuga verso la Francia. Il brano \u00e8 stato pubblicato anche come singolo ma non replic\u00f2 il successo di Moonlight Shadow di un anno prima.\n\"Poison Arrows\" \u00e8 cantato da Palmer. Questo brano fu ripreso da Oldfield nel 2015 e rifatto con una nuova linea vocale e testi, pubblicato sotto il titolo di \"Zombies\", incluso nella riedizione di \"Discovery\" uscita nel 2016. Crystal Gazing \u00e8 un altro brano con la voce di Reilly, mentre i due cantanti appaiono insieme nel brano \"Tricks of the Light\".\nUna parte dalla melodia di quest'ultimo brano continua nel brano \"Discovery\" cantato da Palmer, mentre \"Talk About Your Life\" cantata da Reilly riprende la melodia di \"To France\". Queste repetizioni danno un senso di continuit\u00e0 ai brani vocali dell'album finendo con \"Saved by a Bell\", cantato da Palmer, il cui titolo ricorda il celeberrimo Tubular Bells, opera prima di Oldfield.\n\"The Lake (Instrumental)\" \u00e8 un brano strumentale che conclude l'album. Molte edizioni dell'album riportano sul retro di copertina e sul dorsale il doppio titolo album di \"Discovery and The Lake\".\nRiedizioni.\nUna prima riedizione rimasterizzata di Discovery \u00e8 uscita nel 2000 nel formato HDCD.\nUna nuova edizione del 2016 consiste in una versione a CD singolo con l'album originale rimasterizzato dallo stesso Oldfield con l'aggiunta di cinque tracce bonus. Esce anche una versione \"deluxe\" con due CD (\"Discovery\" e \"The 1984 Suite\") e un DVD con un mix in 5.1 e tre videoclip promozionali del 1984. \n\"The 1984 Suite\" \u00e8 una compilation di brani selezionati da \"Discovery\" e l'altro album di Oldfield del 1984 \"The Killing Fields.\" Nella suite sono inclusi anche due brani inediti, \"\"\"The Royal Mile\" e \"Zombies (Halloween Special)\", quest'ultima una rivisitazione del brano \"Poison Arrows\" con la battuta \"\"Somebody's out to get you\" sostituita da \"Zombies are out to get you\"\". Il brano singolo fu reso disponibile per il download in occasione della festa di Halloween nel 2015.\n\"The 1984 Suite\" \u00e8 stato pubblicato anche come album a s\u00e9 stante, ma solo in formato vinile. Anche \"Discovery\" viene pubblicato in vinile 180g con i brani originali rimasterizzati.\nTracce.\nEdizione rimasterizzata in HDCD (2000).\nVirgin, MIKECD 11\n- tracce come da versione originale\nRiedizione rimasterizzata con tracce bonus (2016).\n\"Remastered 2015\"\nMercury / Virgin /Universal 474 657-8\nEdizione Deluxe (2016).\n\"Remastered 2015\"\nMercury / Virgin /Universal 474 657-9\nPrimo CD come riedizione con tracce bonus sopra, pi\u00f9 un secondo CD e un DVD\nCD Two \"The 1984 Suite\"\nDVD \n- tracce 1- 7 \"The 1984 Suite\" 5.1 surround &amp; 96 kHz / 24-bit stereo mixes by Mike Oldfield\n- tracce 8-10 videoclip promozionali"}
{"id": "1900589", "revid": "599013", "url": "https://it.wikipedia.org/wiki?curid=1900589", "title": "Antonio Karmany", "text": "Carriera.\nOttimo grimpeur, seppe mettersi in luce in numerose competizioni con arrivo in salita, in particolare quelle disputate in territorio spagnolo. La sua classe e le sue attitudini fisiche gli permisero di vincere la classifica GPM per ben tre volte alla Vuelta a Espa\u00f1a (1960, 1961 e 1962)."}
{"id": "1900591", "revid": "1589242", "url": "https://it.wikipedia.org/wiki?curid=1900591", "title": "Luciferasi", "text": "Luciferasi \u00e8 un nome generico dato ad un enzima coinvolto in processi di bioluminescenza. La luciferasi pi\u00f9 importante \u00e8 la luciferasi di lucciola (), presente nella specie \"Photinus pyralis\".\nTipi di luciferasi.\nLa luciferasi, come gi\u00e0 accennato, non \u00e8 la denominazione di un singolo enzima. Si tratta piuttosto di un termine generico che indica enzimi (in particolare ossigenasi) presenti in numerosi organismi, anche molto distanti filogeneticamente tra loro. Oltre alla gi\u00e0 citata luciferasi di lucciola, nella classificazione EC (sotto-sottoclasse EC 1.13.12) sono registrate:\nNella sotto-sottoclasse EC 1.14.14 figura anche la alcanale monoossigenasi (legata ad FMN), luciferasi batterica presente in \"Vibrio sp.\"\nBioluminescenza.\nNelle reazioni di bioluminescenza, la luce \u00e8 prodotta grazie all'ossidazione di una luciferina (un pigmento) attraverso il coinvolgimento di una molecola di adenosintrifosfato (ATP). La velocit\u00e0 di tale reazione \u00e8 estremamente lenta se non catalizzata dalla presenza di una luciferasi, coadiuvata anche dalla presenza di ioni calcio. La reazione ha luogo in due passaggi:\nLa reazione \u00e8 molto efficiente (88% circa): quasi tutta l'energia chimica (come ATP) portata ad essa viene convertita in energia luminosa.\nUtilizzo in biotecnologia.\nPoich\u00e9 la bioluminescenza \u00e8 facilmente saggiabile, il gene della luciferasi di lucciola \u00e8 spesso usato come gene reporter negli esperimenti di trascrizione e traduzione negli Eucarioti per evidenziare l'effettiva acquisizione di frammenti genici. "}
{"id": "1900592", "revid": "1714743", "url": "https://it.wikipedia.org/wiki?curid=1900592", "title": "Maria Federica di W\u00fcrttemberg", "text": "Suo padre scelse per lei come consorte Alfredo di Neipperg, primogenito ed erede del generale e conte di Neipperg Adamo Adalberto di Neipperg; le nozze vennero celebrate a Stoccarda il 19 marzo 1840. Per Alfredo si trattava del secondo matrimonio dato che era rimasto vedovo della contessa Giuseppina Grisoni nel 1837, sposata due anni prima.\nCon il matrimonio Maria Federica divenne contessa consorte di Neipperg, titolo che mantenne fino al 16 novembre 1865 quando rimase vedova.\nNon essendo riuscita a dare alcun figlio al marito, la contea pass\u00f2 a suo cognato Francesco Ludovico di Neipperg, fratello minore di Alfredo."}
{"id": "1900594", "revid": "44939", "url": "https://it.wikipedia.org/wiki?curid=1900594", "title": "Celenterato", "text": ""}
{"id": "1900595", "revid": "729019", "url": "https://it.wikipedia.org/wiki?curid=1900595", "title": "Federico Mart\u00edn Arambur\u00fa", "text": "Biografia.\nDi lontane ascendenze basche, nativo di La Plata ma cresciuto nel Club Atl\u00e9tico de San Isidro, Mart\u00edn Arambur\u00fa pass\u00f2 professionista nel 2004, poco dopo il suo esordio internazionale avvenuto con i \"Pumas\" nel corso del Sudamericano di quell'anno.\nIl primo contratto professionistico fu con i francesi del Biarritz, club con il quale, nei due anni di permanenza, si laure\u00f2 due volte consecutivamente campione nazionale (2005 e 2006).\nNel 2006 si trasfer\u00ec al Perpignano, club con il quale disput\u00f2 altre due stagioni; prese parte con la Nazionale alla in Francia, in cui l'Argentina si classific\u00f2 terza assoluta e nel corso della quale il giocatore scese in campo in due incontri ( nella fase a gironi e la stessa nella finale per il 3\u00ba posto).\nDal 2008 al 2010 milit\u00f2 nel Dax, club con il quale nel 2009 retrocesse in Pro D2, seconda divisione nazionale; nel giugno 2010 firm\u00f2 un contratto triennale con i Glasgow Warriors, club scozzese di Celtic League; dopo soli due anni, tuttavia, Mart\u00edn Arambur\u00fa chiuse con il rugby professionistico per tornare in Argentina e ivi disputare qualche incontro per San Isidro, prima di chiudere definitivamente con l'attivit\u00e0 agonistica e trasferirsi a Biarritz, citt\u00e0 in cui dirige un'organizzazione di viaggi e turismo da e verso il Sudamerica, Eurolatina."}
{"id": "1900596", "revid": "44939", "url": "https://it.wikipedia.org/wiki?curid=1900596", "title": "Dinoflagellato", "text": ""}
{"id": "1900597", "revid": "2008592", "url": "https://it.wikipedia.org/wiki?curid=1900597", "title": "Jaros\u0142aw Fojut", "text": "Carriera.\nClub.\nDopo aver militato nelle giovanili di diverse squadre polacche, Fojut nel 2004 si trasferisce al Bolton. Debutta in prima squadra nel 2006, nella partita di FA Cup contro il Watford al Vicarage Road, mentre il debutto in Premier League avviene nel match contro il Portsmouth al Fratton Park, terminato 1-1.\nIl 31 agosto 2007 viene ceduto in prestito semestrale al Luton Town, con cui debutta il 4 settembre nella partita contro il Northampton Town. Segna il suo primo gol da professionista il 27 novembre contro il Brentford, in FA Cup.\nDurante la sua esperienza nel Bedfordshire si fa apprezzare a tal punto che l'allenatore del Luton Town, Kevin Blackwell, definisce \"colossali\" le sue prestazioni. Tuttavia, il club finisce in amministrazione controllata per motivi economici, e tutti i giocatori in prestito, ivi compreso Fojut, ritornano nelle squadre di appartenenza.\nIl 9 ottobre 2008 viene ceduto in prestito mensile allo Stockport County.\nL'11 febbraio 2009 viene acquistato dallo \u015al\u0105sk Wroc\u0142aw, sottoscrivendo un contratto fino al 2012. Agli inizi del 2013, si trasferisce al Troms\u00f8. Il 16 giugno 2014, rescinde il contratto che lo legava al club.\nSvincolato, il 14 luglio 2014 firma un contratto biennale con gli scozzesi del Dundee United.\nNazionale.\nCon le Nazionali giovanili polacche ha preso parte al campionato europeo Under-19 del 2006 e al Campionato mondiale di calcio Under-20 2007."}
{"id": "1900598", "revid": "712828", "url": "https://it.wikipedia.org/wiki?curid=1900598", "title": "Gira il mondo principessa stellare", "text": " \u00e8 una serie televisiva anime di 43 episodi di genere \"mah\u014d sh\u014djo\" trasmessa in Giappone da TV Tokyo tra l'aprile 2001 e il gennaio 2002 e poi in quasi tutta l'Asia dal canale satellitare Animax. L'anime \u00e8 un omaggio alle due stagioni del popolare telefilm \"Comet-san\", andate in onda in Giappone rispettivamente dal 3 luglio 1967 al 30 dicembre 1968 e dal 12 giugno 1978 al 24 settembre 1979, e arrivate anche nei paesi di lingua spagnola.\nIn Italia la serie animata \u00e8 stata doppiata dalla Merak Film di Milano e trasmessa per la prima volta nel 2004 su Italia Teen Television con le sigle di apertura e chiusura originali. Nel 2006 la serie \u00e8 stata replicata su Italia 1 e nel 2007 su Boing con una nuova sigla cantata da Cristina D'Avena, composta da Danilo Aielli e Maurizio Perfetto e scritta da Alessandra Valeri Manera.\nTrama.\nIl Sistema Nebulare Triangolare \u00e8 formato da tre pianeti: Harmonica, Castanet e Tambourine, governati da altrettante famiglie reali. Per unire i regni, viene organizzata una grande festa nella quale il Principe di Tambourine dovr\u00e0 scegliere come sposa una delle due principesse, ma il Principe scappa sulla Terra e Comet, principessa di Harmonica, decide di partire alla sua ricerca insieme all'assistente Gommino, non tanto per sposarlo, quanto per curiosit\u00e0.\nAnche Meteo, la capricciosa principessa di Castanet, scende sulla Terra con Mook per cercare il Principe e mettere i bastoni tra le ruote a Comet.\nAnime.\nColonna sonora.\nIn Italia, per la trasmissione su Italia Teen Television, vengono usate le sigle originali. Per la trasmissione su Italia 1 e Boing, la sigla italiana presenta un arrangiamento completamente diverso dalle originali e viene usata sia in apertura che in chiusura; \u00e8 presente anche una versione dance remix della canzone nella compilation \"Cartuno - Parte 4\".\nAltri media.\nHome video.\nTra il 3 agosto 2001 e il 14 giugno 2002 la serie \u00e8 stata raccolta in undici VHS da quattro episodi l'una, a parte la prima e l'ultima che hanno rispettivamente due e cinque episodi. Due box DVD sono stati pubblicati rispettivamente il 21 febbraio 2002 e il 25 aprile 2002.\nRadio.\nSu canale radio online \u00e8 andato in onda . Si tratta del primo programma radio realizzato dai fan autorizzato dagli autori della serie.\nSviluppo.\nLa serie, il cui tema \u00e8 la brillantezza, \u00e8 destinata ai bambini, ai quali vuole far capire che il mondo \u00e8 pieno di cose belle. Lo sviluppo della serie \u00e8 partito dalla Takara Tomy: il character design \u00e8 stato affidato, tramite un concorso, a Kazuaki Makida. Sono stati in seguito creati il mondo di Comet, il \"Sistema Nebulare Triangolare\", e la trama, che vede due principesse andare alla ricerca di un principe. Nonostante l'obiettivo sia semplice, la difficolt\u00e0 \u00e8 rappresentata dal fatto che l'elemento che contraddistingue il principe, cio\u00e8 la brillantezza negli occhi, \u00e8 comune a molte persone sulla Terra.\nAccoglienza.\n\"Gira il mondo principessa stellare\" \u00e8 stato apprezzato per il modo in cui la trama procede lentamente, ma inesorabilmente, e ha ricevuto da TV.com e AnimeClick.it un voto attorno al 7. Proprio per la lentezza e la tranquillit\u00e0, \"THEM Anime\" lo consiglia a un pubblico d'et\u00e0 inferiore ai dieci anni."}
{"id": "1900602", "revid": "287204", "url": "https://it.wikipedia.org/wiki?curid=1900602", "title": "Vellore", "text": "Vellore (tamil \u0bb5\u0bc7\u0bb2\u0bc2\u0bb0) \u00e8 una citt\u00e0 dell'India di 177.413 abitanti, capoluogo del distretto di Vellore, nello stato federato del Tamil Nadu. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 12\u00b0 55' 60 N e 79\u00b0 7' 60 E e ha un'altitudine di 215 .\nSociet\u00e0.\nEvoluzione demografica.\nAl censimento del 2001 la popolazione di Vellore assommava a 177.413 persone, delle quali 88.048 maschi e 89.365 femmine. I bambini di et\u00e0 inferiore o uguale ai sei anni assommavano a 18.883, dei quali 9.670 maschi e 9.163 femmine. Infine, coloro che erano in grado di saper almeno leggere e scrivere erano 131.215, dei quali 70.341 maschi e 60.874 femmine.\nMonumenti e luoghi d'interesse.\nFortezza.\nUnica del suo genere presente nell'estremo sud dell'India, la \"fortezza\" risale al XVI secolo e fu edificata durante il periodo dell'impero di Vijayanagara. Fu conquistata dai musulmani del sultanato di Bijapur dopo la battaglia di Talikota e successivamente al regno marathi. Durante le guerre di Mysore gli inglesi vi tennero prigionieri i figli di Tipu Sultan.\nI bastioni di granito della fortezza sono circoncati da un ampio fossato ancora pieno d'acqua e sono ancora in buono stato di conservazione. i vari edifici posti all'interno del forte sono utilizzati da vari uffici governativi.\nTempio di Jalakanteshwara.\n\u00c8 l'unico edificio di qualche interesse all'interno della fortezza, caratterizzato da un gopuram alto ben 30m, visibile a grandi distanze. Quando l'impero di Vijayanagara cadde e Vellore fu conquistata dai musulmani di Bijapur, il tempio fu invaso, razziato e sconsacrato; \u00e8 stato riattivato ed \u00e8 stato riconsacrato solo pochi anni or sono.\nIl tempio \u00e8 un tipico esempio dello stile di Vijayanagara: nel primo cortile, sulla sinistra, vi \u00e8 una piattaforma colonnata con figure di mostri mitologici; il bordo della piattaforma \u00e8 ornato da un fregio che riproduce posizioni tipiche della danza sacra. Alla estrema sinistra si pu\u00f2 vedere un piccolo pannello con la rappresentazione di un elefante ed un toro che si fronteggiano con una sola testa.\nIl secondo cortile \u00e8 dominato da una grande immagine di Ganesh."}
{"id": "1900603", "revid": "124123", "url": "https://it.wikipedia.org/wiki?curid=1900603", "title": "Yves Guillemot", "text": "Biografia.\nNato il 21 luglio 1960 a Carentoir, in Francia, fu il cofondatore di Ubisoft nel 1986, in collaborazione con i suoi quattro fratelli Claude, Michel, G\u00e9rard e Christian. Yves Guillemot \u00e8 il dirigente di Ubisoft dalla fondazione della compagnia.\nEccelse nel campo della dirigenza della casa di sviluppo, che divent\u00f2 presto la pi\u00f9 prestigiosa in Francia e si distinse a livello internazionale sino a raggiungere il livello attuale, tra le pi\u00f9 importanti al mondo."}
{"id": "1900607", "revid": "125752950", "url": "https://it.wikipedia.org/wiki?curid=1900607", "title": "Marco Giuntelli", "text": "Carriera.\nIl 1925 fu l'anno nel quale divenne professionista, distinguendosi fin dall'inizio. Il suo primo appuntamento fu la Milano-Sanremo, nel corso della quale oppose resistenza sulla salita del Turchino a campioni come Costante Girardengo e Giovanni Brunero, ma fu costretto a desistere a causa di diversi problemi alle gomme. In un'altra classicissima come la Milano-Modena dello stesso anno, fugg\u00ec sulle salite dell'Appennino reggiano, lasciandosi tutti alle spalle; solo nel finale fu raggiunto e superato. Fu comunque quarto nella classifica generale e primo degli Juniores; corse su bici Atala.\nProprio nel suo primo anno come professionista si guadagn\u00f2 la citazione sull'albo d'oro degli Pneumatici Pirelli. Nel 1926 fu terzo al Campionato italiano Indipendenti. Nel 1927 al Giro dell'Emilia fu sesto e primo degli Juniores. Vinse il Giro del Piemonte nel 1928 con alle spalle suo fratello Battista anch'egli ciclista professionista. Ancora nel 1928 vinse la Coppa Val Maira imponendosi con la maglia della Bianchi. Nel 1929 al Giro di Romagna fu quinto e secondo degli juniores. Partecip\u00f2 anche a sette edizioni del Giro d'Italia ,a un Tour de France e a un Giro di Germania.\nNegli anni trenta visse in Francia con il fratello Battista, insieme al quale prese parte a diverse corse del posto ottenendo risultati e gloria. Tornato in Italia avvi\u00f2 una bottega di cicli nella sua Asti.Oltre a vendere marchi rinomati come Frejus e Benotto, vendeva biciclette prodotte nella sua officina con il suo nome.\nSuccessivamente corse anche nella categoria \"Veterani\", conquistando un secondo posto al Campionato italiano di categoria nel 1946."}
{"id": "1900608", "revid": "729019", "url": "https://it.wikipedia.org/wiki?curid=1900608", "title": "Battaglia di El Mazuco", "text": "La battaglia di El Mazuco fu una battaglia combattuta tra il 6 e il 22 settembre 1937 tra le forze repubblicane e le forze franchiste nel quadro della campagna del Nord.\nL'obiettivo dei nazionalisti era quello di conquistare le montagne circostanti El Mazuco, per aprirsi la strada verso le Asturie orientali. Nonostante le forze golpiste fossero sette volte superiori, i repubblicani riuscirono ad arrestare l'avanzata per due settimane.\nPrecedenti.\nDopo la caduta di Bilbao e la sconfitta dei repubblicani della battaglia di Santander, la roccaforte repubblicana delle Asturie era circondata da Sud e da Est. Il comandante nazionalista, generale D\u00e1vila, si aspettava poca resistenza da parte delle demoralizzate truppe repubblicane.\nLa prima linea repubblicana, lungo il fiume Deva, venne presto sbaragliata, e la citt\u00e0 di Llanes cadde il 5 settembre. Tuttavia, per avanzare, i nazionalisti dovevano superare i repubblicani nel passo di El Mazuco, stretto a nord dalle pareti della Sierra del Cuera e a Sud dalla gola Deva a sud. Il terreno accidentato e rigido agevol\u00f2 la resistenza repubblicana.\nGli schieramenti.\nLe forze nazionaliste erano composte da quattro Brigate della Navarra (33.000 uomini), sotto il comando del generale Jos\u00e9 Solchaga Zala, con 15 batterie di artiglieria e un forte supporto aereo (fornito dai tedeschi della Legione C\u00f3ndor). Il valico di El Mazuco si trova a soli 5\u00a0km dal mare, e cos\u00ec i nazionalisti potevano avvalersi dell'ausilio dell'incrociatore \"Almirante Cervera\".\nI repubblicani, invece, erano poco pi\u00f9 di 5.000 tra asturiani e baschi, divisi in tre brigate, sotto il comando dei colonnelli Juan Ibarrola Orueta e Francisco Gal\u00e1n Rodr\u00edguez, con poca artiglieria e nessun supporto aereo.\nLa battaglia.\nL'attacco a El Mazuco inizi\u00f2 con un attacco da parte della I brigata Navarrese, il 6 settembre, venne respinto. In risposta a questa battuta d'arresto, la Legione Condor tedesca venne chiamata in aiuto, e inizi\u00f2 a bombardare a tappeto l'obbiettivo militare.\nIl 7 settembre, ulteriori attacchi vennero tentati dai nazionalisti, tutti bloccati, stabilizzarono il fronte; un noto comandante repubblicano, Higinio Carrocera, arriv\u00f2 a dar man forte ai repubblicani con tre battaglioni e 24 mitragliatrici pesanti. Bombardamenti a tappeto-bombardamenti con esplosivo e bombe incendiarie continuarono per tutto il giorno.\nIl giorno successivo, con una forte nebbia, un feroce scontro corpo a corpo inflisse gravi perdite su entrambi i lati. I nazionalisti guadagnarono circa 2\u00a0km sul fronte meridionale, che i repubblicani non furono in grado di riconquistare.\nIl giorno successivo i nazionalisti difesero le posizioni conquistate, e due battaglioni repubblicani furono costretti a ritirarsi, anche se i nazionalisti non furono in grado di approfittare del ritiro. Per il resto del giorno e per il giorno successivo, ondate di bombardamenti di artiglieria e anticiparono un attacco di fanteria nazionalista, respinto per\u00f2 dall'artiglieria repubblicana\nLa nebbia spar\u00ec il 10 settembre, e i nazionalisti presero la collina di Biforco (al di sotto del passo di El Mazuco), ma questa \u00e8 dominata dalle alture di Llabres, da dove i repubblicani martellarono la zona con mitragliatrici e tirando addosso ai golpisti fusti di benzina accesi e pieni di esplosivo. Per la prima volta dopo l'inizio della battaglia, il vettovagliamento raggiunse la prima linea repubblicana.\nDurante i due giorni successivi, sul fronte sud, i nazionalisti non potevano pi\u00f9 fare progressi lungo la valle. Decisero cos\u00ec di salire la Sierra sul Pico Turbina. Questo picco, a 1315, \u00e8 un ostacolo naturale formidabile con i suoi per cui non ha avuto possibilit\u00e0, ma per far progredire il crinale della Sierra verso Pico Turbina. Questo picco, a 1315\u00a0m, \u00e8 un formidabile ostacolo con pendenze al 40% e con un terreno simile a quello lunare. I nazionalisti furono costretti a portare a mano le forniture e gli ordigni, data l'impossibilit\u00e0 di salire sul picco dei muli. Il tempo era cattivo, cos\u00ec i nazionalisti non si poterono avvalere le supporto aereo e la nebbia nascose le forze da attaccare.\nIl 13 settembre, i repubblicani cominciarono a vacillare sotto il continuo bombardamento di artiglieria, i repubblicani furono costretti a cedere la Sierra Llabres, dalla cui altezza si presidiava il villaggio di El Mazuco. Il villaggio di El Mazuco stesso \u00e8 stato quindi indifendibile. A sud, il Pico Turbina \u00e8 stata quasi completamente conquistato dai nazionalisti, ma l'attacco decisivo venne respinto con granate a mano, in una confusa lotta in mezzo alla nebbia.\nEl Mazuco e i dintorni sono ormai circondati ed anche Pico Turbina viene preso il 15 settembre.\nLe tre vette di Pe\u00f1as Blancas rimangono le ultime linee di difesa dei repubblicani. Inizialmente gli assalti iniziali dei nazionalisti falliscono, e cos\u00ec i sedici battaglioni impegnati nell'azione sono costretti ad arretrare. Il supporto aereo, inoltre, \u00e8 stato ridotto al minimo a causa del cattivo tempo.\nIl tempo migliora il 18 settembre a mezzogiorno, e porta a tre bombardamenti a tappeto da parte dell'aviazione italiana e di quella tedesca. Dopo ogni attacco, l'inevitabile assalto di fanteria viene respinto a colpi di granate dai repubblicani. Per quattro giorni, si ripete lo stesso copione: aerei e mortai attaccano i resti dei difensori, la fanteria navarrese attacca e viene respinta dai repubblicani. Fino al 22 settembre quando in nazionalisti riuscirono dopo l'ennesima azione di fanteria a conquistare El Mazuco.\nConseguenze.\nLa difesa di El Mazuco aveva dato ai repubblicani la speranza di arginare l'avanzata nazionalista fino all'inverno; se fosse stata realizzata, il corso della guerra sarebbe stato diverso. I difensori, martoriata Santander, riacquistarono il loro onore, con un tributo altissimo di vite umani.\nLa Legione Condor, impar\u00f2 molte lezioni che sono state poi applicate nel teatro europeo della Seconda guerra mondiale.\nI nazionalisti si unirono alle forze che marciavano verso da Le\u00f3n e Infiesto, per assediare Gij\u00f3n, ultima roccaforte repubblicana, nella Spagna settentrionale, che cadde il 21 ottobre."}
{"id": "1900609", "revid": "228587", "url": "https://it.wikipedia.org/wiki?curid=1900609", "title": "Ranrike", "text": "Ranrike (Antico norreno \"R\u00e1nr\u00edki\") fu l'antico nome di una parte della regione di Viken, corrispondente alla Norvegia sud-orientale (Oslofjord) ed alla met\u00e0 settentrionale dell'attuale provincia svedese di Bohusl\u00e4n (all'incirca l'\u00c1lfheimr della Mitologia norrena). Alcuni dicono che derivi il nome dalla divinit\u00e0 del mare, R\u00e1n. Quando si parla di cultura e folklore, si usa questo termine per riferirsi al Bohusl\u00e4n settentrionale.\nGiordane.\nLo studioso gotico Giordane cita due popoli chiamati \"Aeragnaricii\" (3.23) e \"Ranii\" (3.24) che abitarono la Scandza (Scandinavia). Gli Aeragnaricii appaiono negli elenchi. Di solito li si interpreta come errore di scrittura per *ac ragnaricii, \"ed i Ragnaricii\". L'ultima parola si offre ad una facile traduzione, essendo composta da due segmenti, riki \"regno\" e ragna \"dei re\", che si riferisce agli dei (Ragnar\u01ebk). Entrambi i termini derivano dall'Indoeuropeo *reg-, \"comando\".\nEsistono due possibilit\u00e0 nella traduzione del nome H\u00e5logaland, il nome pu\u00f2 significare \"terra sacra\" o \"terra dei sacri\". In entrambi i casi, la posizione di Ragnaricii vicino a Raumaricii (Romerike) indica che \u00e8 probabilmente la stessa cosa di Ranrike, che si crede abbia preso il nome da R\u00e1n (Ran-riki, \"regno di Ran\"). Un'altra interpretazione supporta questa ipotesi: i monti Saevo di Plinio il Vecchio, che probabilmente significano \"terra del mare\", si riferiscono in parte a Ranrike. R\u00e1n \u00e8 il nome di una divinit\u00e0 pericolosa, che scatenava tempeste e raccoglieva gli annegati nelle sue reti. Questo nome potrebbe quindi essere interpretato come \"isola pericolosa\". Questa ultima ipotesi, per\u00f2, \u00e8 solo speculativa.\nNon esiste un'etimologia chiara per R\u00e1n. Non essendo stato possibile ricostruire il termine indoeuropeo per \"mare\", si tende a escludere che fosse di origine indoeuropea. Giordane ci offre un termine ante quem per l'uso di Ragnaricii/Ranii: Uo dei loro re, Rodwulf (dei Ranii), ha lasciato il suo regno per unirsi a Teodorico il Grande a Ravenna.\nHeimskringla.\nNel suo Heimskringla, Snorri Sturluson racconta di come sal\u00ec al trono il re svedese Erik Emundsson, per poi essere sconfitto dal re norvegese Harald il Chiaro, che pass\u00f2 un inverno terrorizzando la provincia dal mare."}
{"id": "1900616", "revid": "729019", "url": "https://it.wikipedia.org/wiki?curid=1900616", "title": "Cheilite angolare", "text": "La cheilite angolare o stomatite angolare, conosciuta anche come boccarola, \u00e8 una malattia infiammatoria che colpisce i due angoli della bocca.\nPresentazione clinica.\nI sintomi e i segni clinici sono:\nEziologia.\nTra i fattori causali pi\u00f9 comuni vi sono la candidosi, modifiche correlate alla degenerazione cutanee tipica dell'anzianit\u00e0, deficienze nutrizionali tra le quali quelle di vitamina B2 e di ferro.\nCheiliti angolari possono inoltre insorgere successivamente a operazioni chirurgiche, come la tonsillectomia.\nTerapia.\nIl trattamento, se necessario, \u00e8 di tipo farmacologico: si somministrano antimicotici e supplementi di vitamine. Molto validi si sono dimostrati trattamenti con farmaci a base di acido salicilico e ioduro (fertomcidina U)."}
{"id": "1900622", "revid": "287204", "url": "https://it.wikipedia.org/wiki?curid=1900622", "title": "Null modem", "text": "Null modem \u00e8 un metodo di collegamento che permette a due dispositivi \"data terminal equipment\" (DTE) (computer, terminali, stampanti ecc.) di essere connessi direttamente usando un cavo seriale RS-232. Lo standard originale RS-232 prevedeva solo la connessione di un DTE con un \"Data circuit-terminating equipment\" (DCE) (modem). Con un \"null modem\" vengono invertite le linee di trasmissione e ricezione di un canale di comunicazione seriale in modo da poter permettere a due dispositivi DTE di dialogare direttamente. Spesso per\u00f2 \u00e8 necessario invertire fra loro anche i segnali di handshake per permettere la comunicazione. Ci sono diversi schemi di collegamento \"null modem\" in quanto non esiste uno standard a questo riguardo.\nI \"null modem\" sono comunemente utilizzati per trasferire file fra computer o eseguire operazioni di controllo remoto.\nNel sistema operativo Microsoft Windows si pu\u00f2 utilizzare la connessione diretta via cavo per mettere in comunicazione due PC tramite un cavo \"null modem\". Le ultime versioni di MS-DOS sono state distribuite con il programma InterLnk che permetteva di mettere in comunicazione due PC facendo vedere al primo il disco dell'altro tramite un collegamento seriale \"null modem\" senza la necessit\u00e0 di installare servizi di rete specifici.\nL'ampia diffusione delle connessioni di rete ethernet, la loro facilit\u00e0 di utilizzo e la grande velocit\u00e0 di trasferimento delle informazioni sulla rete hanno reso molto meno comune l'utilizzo di connessioni \"null modem\". Sono comunque indispensabili sia nella comunicazione fra computer, ad esempio per attivit\u00e0 di debug, sia fra computer ed apparati vari, ad esempio per la configurazione dell'interfaccia di rete.\nAdattatore \"null modem\".\nUn adattatore \"null modem\" \u00e8 un accessorio (vedi immagine in alto) con una porta seriale maschio e una femmina che permuta fra di loro i segnali dei piedini di ingresso e uscita in modo da trasformare un cavo seriale RS-232 dritto in un null-modem.\nCavo \"null modem\".\nUn cavo \"null modem\" \u00e8 un cavo seriale RS-232 con due connettori femmina a 25 o 9 piedini in cui i segnali di ingresso e di uscita sono permutati per permettere a due dispositivi DTE di essere collegati direttamente.\nSchemi di collegamento \"null modem\".\nA seconda delle necessit\u00e0 e delle caratteristiche dei dispositivi da collegare ci possono essere diversi schemi di collegamento. Qui sotto sono riportati i pi\u00f9 frequenti, ma ne esistono anche altre implementazioni pi\u00f9 o meno corrette.\nTutti gli schemi sotto riportati si riferiscono a connettori DB-9 o DB-25 femmina in quanto sui dispositivi DTE dovrebbe essere sempre presente un connettore maschio. All'occorrenza si pu\u00f2 anche utilizzare un cavo \"null modem\" con un connettore DB-25 e uno DB-9 derivando il relativo schema dagli esempi sotto riportati utilizzando i nomi di ciascuna linea. In alternativa si pu\u00f2 anche utilizzare un adattatore seriale DB-25/DB-9.\nSolo il connettore DB-25 pu\u00f2 essere utilizzato sia per una seriale sincrona, sia per una asincrona. Il connettore pu\u00f2 essere utilizzato solo per una seriale asincrona.\n\"Null modem\" semplice asincrono.\nLo schema pi\u00f9 semplice per collegare fra loro due dispositivi DTE \u00e8 quello di invertire la linea di trasmissione dati (TD) con quella di ricezione dati (RD) in modo da collegare la linea di trasmissione di un dispositivo DTE con la linea di ricezione dell'altro e viceversa. Ovviamente la massa (GND, piedino 7 nella seriale DB-25 e 5 in quella DB-9) deve essere connessa direttamente.\nQuesto schema \"null modem\" non utilizza nessuna linea di sincronismo; il controllo di flusso deve essere garantito dal software utilizzando, ad esempio, il Controllo di flusso software Xon/Xoff.\nLa programmazione di un dispositivo con la seriale pu\u00f2 essere effettuata con questo tipo di \"null modem\" in modo interattivo. Questo schema non \u00e8 adatto per trasferire l'intera configurazione di un apparato o utilizzare funzioni automatiche come copia-incolla di istruzioni in quanto, non garantendo il controllo di flusso, non si pu\u00f2 assicurare che tutte le informazioni siano trasmesse correttamente.\n\"Null modem\" a 3 fili con handshaking locale asincrono.\nUn \"null modem\" senza sincronismi, come quello dello schema precedente, non sempre permette alla comunicazione di avviarsi se uno o entrambi i DTE controllano le linee di sincronismo RTS/CTS, DTR/DSR e DCD.\nOve \u00e8 necessario utilizzare una comunicazione su soli 3 fili e i DTE richiedano un controllo di flusso hardware si pu\u00f2 adottare uno schema che gestisca un handshake locale. Un handshake locale si ottiene collegando su ciascun connettore, localmente, le linee RTS e CTS fra loro in modo che il DTE, attivando l'uscita RTS, veda il segnale CTS attivo. Allo stesso modo, collegando localmente le linee DTR, DSR e DCD, si ottiene una emulazione locale della gestione di questi segnali. In questo modo quando il DTE \u00e8 pronto ad inviare i dati e attiva l'uscita DTR si vede attive le linee DSR e DCD e ritiene cos\u00ec che esista la portante (segnale DCD) e che il DTE remoto sia operativo (DSR).\nQuesto tipo di collegamento \"null modem\" deve essere utilizzato solo con software in grado di gestire direttamente il controllo di flusso. Il collegamento locale delle linee di controllo di flusso pu\u00f2 s\u00ec attivare la comunicazione fra due DTE, ma rende anche impossibile il controllo di flusso hardware, pur facendo credere ai DTE che questo sia presente.\nLe linee TD, RD, e GND sono collegate come nello schema precedente.\n\"Null modem\" a 5 fili con handshaking parziale asincrono.\nUn controllo di flusso parziale si ottiene su un cavo a 5 fili collegando la linea RTS di un DTE alla linea CTS dell'altro DTE e viceversa. In questo modo, quando il buffer di un DTE si riempie, abbassando la linea RTS si comunica all'altro DTE di sospendere la trasmissione fino a quando l'RTS non sar\u00e0 nuovamente impostato su alto.\nLe linee TD, RD e GND devono essere collegate come nello schema di \"null modem\" semplice.\nLe linee DTR, DSR e DCD devono essere collegate come nello schema precedente.\nCon questo schema di \"null modem\" il trasferimento dati \u00e8 coperto dal controllo di flusso anche se un DTE non sa quando l'altro DTE \u00e8 operativo.\n\"Null modem\" a 7 fili con handshaking completo asincrono.\nUn controllo di flusso completo pu\u00f2 essere ottenuto con un cavo a 7 fili in cui le linee TD, RD, GND, RTS e CTS sono collegate come nello schema di \"null modem\" a 5 fili mentre la linea DTR di un DTE \u00e8 collegata alla linea DSR e alla linea DCD dell'altro DTE.\nIl controllo di flusso durante la trasmissione avviene utilizzando le linee RTS e CTS come nello schema precedente, ma un DTE pu\u00f2 in questo modo comunicare all'altro DTE quando ci sono dei dati da trasferire alzando il segnale DTR. Il segnale DTR su un lato deve essere collegato sia al DSR del DTE remoto sia al DCD dello stesso DTE remoto. Il collegamento DTR/DSR fa s\u00ec che un DTE comunichi all'altro quando ha dei dati da trasmettere mentre il collegamento DTR/DCD emula il segnale di presenza della portante in modo che il DTE ritenga che il modem remoto (emulato dal \"null modem\") sia in linea.\nCon un handshaking completo si possono ottenere anche velocit\u00e0 di trasmissioni pi\u00f9 alte.\nLa linea RI (Ring Indicator - piedino 22 sul connettore DB-25, piedino 9 su DB-9) non \u00e8 normalmente utilizzata su un collegamento \"null modem\".\n\"Null modem\" a 8 fili per comunicazioni sincrone.\nDue DTE che operino in modalit\u00e0 sincrona possono essere collegati direttamente se uno \u00e8 configurato come generatore di clock (master) e l'altro in modalit\u00e0 passiva (slave). Il segnale di clock (TC master) \u00e8 trasmesso sulla linea 24 del DTE generatore di clock e deve essere propagato alla linea 15 di entrambi i DTE. A questa linea \u00e8 anche opportuno collegare il piedino 17 di ciascun DTE.\nTutte le altre linee devono essere collegate come nello schema \"null modem\" a 7 fili con handshaking completo asincrono.\n\"Null modem\" virtuale.\nPer mettere in comunicazione due applicazioni sviluppate per comunicare su porta seriale si pu\u00f2 utilizzare un \"null modem\" virtuale che, creando delle porte seriali virtuali, si comporta esattamente come un null modem hardware senza per\u00f2 utilizzare alcuna porta seriale fisica. Questo meccanismo pu\u00f2 anche essere utilizzato su sistemi differenti collegati in rete. Queste applicazioni presentano molteplici vantaggi rispetto ad una implementazione hardware fra cui:\n Unix fornisce uno strumento, gli \"pseudo terminal\" (pty), che forniscono un'interfaccia standard tty alle applicazioni fornendo anche tutti i meccanismi di controllo seriale. Due pty possono essere facilmente collegate insieme creando un canale di comunicazione basato su un \"null modem\" virtuale."}
{"id": "1900623", "revid": "729019", "url": "https://it.wikipedia.org/wiki?curid=1900623", "title": "Stazione di Palermo Cardillo", "text": "La stazione di Palermo Cardillo \u00e8 una fermata ferroviaria posta sulla linea Palermo-Trapani. Serve il quartiere palermitano di Cardillo.\nStoria.\nLa fermata venne attivata il 15 agosto 1994, al fine di estendere, con l'istituzione di nuove fermate periferiche, l'accesso al servizio ferroviario metropolitano.\nIl 29 gennaio 2012 la fermata, posta alla progressiva chilometrica 7+969 venne soppressa e sostituita da quella nuova posta al km 7+832 nell'ambito dei lavori di costruzione della variante tra San Lorenzo Colli e Isola delle Femmine.\nLa fermata ricostruita venne attivata il 7 ottobre 2018, contemporaneamente alla riapertura della tratta da Palermo Notarbartolo a Carini della ferrovia Palermo-Trapani.&lt;ref name = \"CT 9/2018\"&gt;&lt;/ref&gt;\nStrutture e impianti.\nLa fermata, posta alla progressiva chilometrica 9+820 fra le fermate di Palermo La Malfa e Palermo Tommaso Natale, conta due binari serviti da due marciapiedi laterali lunghi e alti sul piano del ferro."}
{"id": "1900624", "revid": "204012", "url": "https://it.wikipedia.org/wiki?curid=1900624", "title": "Stomatite angolare", "text": ""}
{"id": "1900638", "revid": "92723", "url": "https://it.wikipedia.org/wiki?curid=1900638", "title": "Gulbarga", "text": "Gulbarga (Hindi: \u0917\u0941\u0932\u092c\u0930\u094d\u0917\u093e, Kannada: \u0c97\u0cc1\u0cb2\u0cac\u0cb0\u0ccd\u0c97\u0cbe, Urdu: \u06af\u0644\u0628\u0631\u06af\u06c1) \u00e8 una suddivisione dell'India, classificata come \"municipal corporation\", di 427.929 abitanti, capoluogo del distretto di Gulbarga e della divisione di Gulbarga, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 17\u00b0 19' 60 N e 76\u00b0 49' 60 E e ha un'altitudine di 454 .\nSociet\u00e0.\nEvoluzione demografica.\nAl censimento del 2001 la popolazione di Gulbarga assommava a 427.929 persone, delle quali 222.663 maschi e 205.266 femmine. I bambini di et\u00e0 inferiore o uguale ai sei anni assommavano a 57.682, dei quali 30.106 maschi e 27.576 femmine. Infine, coloro che erano in grado di saper almeno leggere e scrivere erano 285.308, dei quali 162.709 maschi e 122.599 femmine.\nStoria.\nGulbarga contiene nel suo centro cittadino alcuni dei pi\u00f9 belli ed antichi esempi di architettura islamica del Karnataka, che risalgono ai secoli XIV e XV, quando fu la prima capitale del Sultanato di Bahmani, primi dominatori musulmani del Deccan.\nLuoghi d'interesse.\nMoschea del venerd\u00ec (\"Jami Masjid\").\nLa moschea fu costruita nel 1367 e rappresent\u00f2 la raggiunta potenza del Sultanato; fu inoltre una delle prime moschee dell'India del sud ed anche l'unica senza un cortile aperto. Sul lato posteriore lungo \"Bazaar Street\" vi sono una serie di piccole sale, ora trasformate in abitazioni.\nFiruzabad.\nIl sultano Taj ud-Din Firuz Shah fond\u00f2 verso il 1400 la citt\u00e0-palazzo di \"Firuzabad\", posta a circa 28\u00a0km a sud di Gulbarga, lungo la riva est del fiume Bhima. Massicci muri in pietra, bastioni quadrangolari e varie porte ad arco racchiudono un'area quadrata di circa 1\u00a0km di lato. All'interno si trovano la moschea \"Jami Masjid\" e la sala delle udienze su due piani. Vi sono anche le rovine dell'hammam reale, uno dei primi di tutto il Deccan, riccamente decorato con volte e cupole."}
{"id": "1900640", "revid": "287204", "url": "https://it.wikipedia.org/wiki?curid=1900640", "title": "Belgaum", "text": "Belgaum, ufficialmente Belagavi, \u00e8 una suddivisione dell'India, classificata come \"municipal corporation\", di 399.600 abitanti, capoluogo del distretto di Belgaum e della divisione di Belgaum, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 15\u00b0 52' 0 N e 74\u00b0 30' 0 E e ha un'altitudine di 750 .\nSociet\u00e0.\nEvoluzione demografica.\nAl censimento del 2001 la popolazione di Belgaum assommava a 399.600 persone, delle quali 204.846 maschi e 194.754 femmine. I bambini di et\u00e0 inferiore o uguale ai sei anni assommavano a 45.015, dei quali 23.351 maschi e 21.664 femmine. Infine, coloro che erano in grado di saper almeno leggere e scrivere erano 312.148, dei quali 169.929 maschi e 142.219 femmine."}
{"id": "1900641", "revid": "106908", "url": "https://it.wikipedia.org/wiki?curid=1900641", "title": "Area marina protetta Regno di Nettuno", "text": "L'area marina protetta Regno di Nettuno \u00e8 un'area marina protetta istituita con decreto del Ministero dell'ambiente il 27 dicembre 2007 ed \u00e8 situata nella citt\u00e0 metropolitana di Napoli, attorno alle isole del golfo, Ischia, Procida e Vivara.\nDescrizione.\nL'area \u00e8 stata divisa in cinque zone di salvaguardia, dette \"A\", \"B\", \"B.N.T\", \"C\" e \"D\".\nIn tutte le zone non sono consentite attivit\u00e0 che possono creare turbamento delle specie vegetali e animali, tra cui (salvo quanto stabilito nel Regolamento), la balneazione, la navigazione, l'ancoraggio, l'ormeggio, l'utilizzo di moto d'acqua, lo sci nautico. \u00c8 inoltre vietata qualunque attivit\u00e0 di cattura, raccolta e danneggiamento di esemplari delle specie animali e vegetali, cos\u00ec come di reperti archeologici e di formazioni geologiche; ancora, l'immissione di qualsiasi sostanza tossica o inquinante, la discarica di rifiuti solidi o liquidi, l'acquacoltura, l'uso di fuochi all'aperto.\nZona A.\nLa \"zona A\" (riserva integrale) comprende il tratto di mare che bagna la costa occidentale dell'Isola di Vivara e quello nei pressi della \"Secca della Catena\", all'estremit\u00e0 meridionale del canale d'Ischia.\nIn questa zona sono possibili solamente le attivit\u00e0 di soccorso, di sorveglianza e di servizio.\nZona B.\nLa \"zona B n.t.\" (\"Riserva Generale Speciale\" - \"no take\") comprende il tratto di mare circostante la \"Secca delle Formiche di Vivara\", in prossimit\u00e0 dell'isolotto, e il tratto di mare circostante il promontorio di \"Punta Sant'Angelo\", nell'isola d'Ischia.\nVi \u00e8 inoltre la \"zona B\" (\"Riserva Generale\") comprendente il tratto di mare antistante la costa orientale dell'isola di Procida (dalla \"Punta della Lingua\" fino a \"Punta Solchiaro\"), tutto il tratto di mare circostante l'isola di Vivara (comprese le vicine zone \"A\" e \"B n.t.\"), il \"Banco d'Ischia\" (al largo della costa sud-orientale di Ischia), il tratto di mare antistante \"Punta San Pancrazio\" e la \"Scarrupata\" di Barano d'Ischia, il tratto di mare da \"Punta Imperatore\" a \"Punta Sant'Angelo\" (nella zona sud-occidentale dell'isola d'Ischia), e infine la \"Secca di Forio\", al largo della cittadina omonima.\nTali zone sono caratterizzate da vincoli leggermente pi\u00f9 larghi: oltre a quanto consentito in zona \"A\" \u00e8 concessa la balneazione, le immersioni e le visite guidate subacquee, la navigazione a vela, a remi o entro alcuni limiti definiti dal Regolamento, l'accesso alle imbarcazioni (trasporto passeggeri e di linea, autorizzate dal gestore), l'ormeggio e l'ancoraggio in siti individuati, la pesca artigianale, la pescaturismo, l'acquacoltura e la pesca sportiva.\nEsclusivamente nelle zone \"B n.t.\" sono vietate tuttavia la pesca professionale e sportiva, l'acquacoltura e la mitilicoltura, le immersioni subacquee non autorizzate dal gestore.\nZona C.\nLa \"zona C\" (\"Riserva Parziale\") comprende il residuo tratto di mare attorno alle isole, ad eccezione del canale di Procida e di una zona a nord di \"Punta Imperatore\", nell'isola d'Ischia.\nUlteriori attivit\u00e0 consentite: l'accesso alle navi da diporto, l'ormeggio in zone autorizzate e la pesca sportiva.\nZona D.\nLa \"zona D\" (\"Zona di salvaguardia dei mammiferi marini\") comprende gran parte del \"Canyon di Cuma\", al largo della costa nord-occidentale dell'isola d'Ischia.\nSono qui consentite la gran parte delle attivit\u00e0 di cui ai punti precedenti e inoltre la pesca a circuizione e a strascico (previa autorizzazione), la pesca sportiva con lenza e canna, nonch\u00e9 l'osservazione dei cetacei.\nEnte gestore.\nL'AMP \u00e8 attualmente gestita dalla Capitaneria di Porto di napoli, Commissario Ministeriale, dopo la revoca con Decreto Ministeriale 74 del 17/0472015, per grave inerzia, inadempienze e mancata risposta alle numerose diffide ministeriali, dell'affidamento provvisorio al consorzio dei comuni inclusi nell'area protetta: Barano d'Ischia, Casamicciola Terme, Forio, Ischia, Lacco Ameno, Serrara Fontana, Procida.\nLa Capitaneria di Porto ha il compito di gestire l'ordinaria amministrazione sino alla consegna ad un nuovo Ente Gestore identificato dal Ministero dell'Ambiente e della Difesa del Territorio e del Mare.\nCritiche.\n\u00c8 ancora oggetto di critiche molto importanti, soprattutto da parte dei residenti delle due isole presenti nel Regno di Nettuno ovvero Ischia e Procida. Si contesta soprattutto il fatto che da quando \u00e8 stata istituita non sono state installate le boe di delimitazione, in modo tale da rendere visibile i reali confini dell'amp, e la delimitazione delle varie \"Zone\" (A, B no take, B, C, D), il malfunzionamento dei depuratori esistenti, e soprattutto l'autorizzazione della famigerata \"pesca a strascico\" nella Zona D. A questo si aggiungono le proteste dei pescatori subacquei, la cui attivit\u00e0 ricreativa viene vietata per legge."}
{"id": "1900644", "revid": "1982", "url": "https://it.wikipedia.org/wiki?curid=1900644", "title": "Barano", "text": ""}
{"id": "1900648", "revid": "1305772", "url": "https://it.wikipedia.org/wiki?curid=1900648", "title": "For Your Pleasure", "text": "For Your Pleasure \u00e8 il secondo album della band glam rock inglese Roxy Music, pubblicato nel 1973 dalla Island Records. \u00c8 l'ultimo album in cui suona con il gruppo Brian Eno, genio del sintetizzatore e degli effetti elettronici, che comincer\u00e0 subito dopo una fortunata carriera solista.\nIl disco.\nL'album conferma il successo che i Roxy Music avevano ottenuto con il precedente eponimo album di esordio. L'esplosiva ed originale miscela di rock e sperimentazione offerta dal gruppo nei due capolavori, apre nuove strade per le rock-band di quel tempo, e sar\u00e0 presa a modello per tutto il decennio successivo.\nBrani travolgenti, quali \"Do The Strand\" e \"Editions of You\", si alternano a brani pi\u00f9 lenti ma di grande spessore innovativo, come \"The Bogus Man\", \"For Your Pleasure\" e \"In Every Dream Home a Heartache\", quest'ultimo dominato dal lavoro al sintetizzatore di Eno e da un sensazionale assolo di chitarra di Manzanera.\nSulla copertina dell'album una foto di Amanda Lear con un abito nero ed attillato mentre tiene al guinzaglio una pantera nera. La copertina \u00e8 stata descritta come \"famosa come l'album stesso\" ed ha introdotto Amanda Lear al rock and roll.\n\"For Your Pleasure\" salir\u00e0 nel 1973 al quarto posto della classifica britannica di vendite. Nel 2000, la rivista britannica Q lo piazza al 33\u00ba posto tra i migliori album britannici di sempre. Nel 2003, viene votato da \"Rolling Stone\" come il 394\u00b0 miglior album di tutti i tempi. Secondo Pitchfork, \u00e8 l'87\u00b0 miglior disco degli anni settanta.\nPubblicazione.\nL'album (raffigurante una giovane Amanda Lear in tacchi a spillo che tiene al guinzaglio una pantera nera) esce in vinile nel 1973 per la Island Records nel Regno Unito (nr. di catalogo ILPS 9232) ed in Europa, mentre in nord America viene pubblicato dalla Warner Bros. Records. La prima edizione in CD \u00e8 quella della britannica E.G. Records (823 018-2), nel 1984. Tra le ultime edizioni, vi sono quella della E.G. su CD (EGCD 8) e quella della Virgin Records su vinile (509992-43032-17).\nClassifica.\nAlbum"}
{"id": "1900650", "revid": "392652", "url": "https://it.wikipedia.org/wiki?curid=1900650", "title": "Radancia", "text": "La radancia, redancia o capocorda \u00e8 un anello scanalato che viene posto all'interno dell'asola (o \"gassa\") di una fune per proteggerla dall'usura dovuta allo sfregamento con altri cavi, maniglioni, moschettoni, ganci, e similari, garantendone cos\u00ec l'integrit\u00e0 nel tempo.\nRealizzata un tempo in legno, oggi \u00e8 prodotta soprattutto in metalli ferrosi, alluminio o plastica. Ha la forma a goccia e la sezione a U, che deve essere di misura adeguata alla sezione della fune che vi deve trovare alloggiamento.\nL'etimologia del termine, proveniente dal linguaggio marinaresco, \u00e8 incerta."}
{"id": "1900651", "revid": "122662191", "url": "https://it.wikipedia.org/wiki?curid=1900651", "title": "Enzo Romeo", "text": "Biografia.\nHa iniziato la sua attivit\u00e0 giornalistica lavorando presso radio e tv locali (\"TeleRadio Sud\", 1981) e scrivendo su vari quotidiani e riviste. Dal 1984 \u00e8 stato redattore del quotidiano \"Oggisud\", collaborando nello stesso periodo con la Sede regionale Rai per la Calabria. Nel 1988 \u00e8 passato al TG1, dove ha lavorato al \"Tg1 Mattina\" e poi come vicecaporedattore in vari settori.\nDal 1995 al 1997 \u00e8 stato caporedattore a Rai International, quindi vaticanista e inviato del TG2. Dal 2002 al 2014 \u00e8 stato responsabile della Redazione Esteri del Tg2, dove attualmente ricopre il ruolo di caporedattore vaticanista. In questa veste ha raccontato i pontificati di Giovanni Paolo II, Benedetto XVI e Francesco; da inviato \u00e8 stato su alcuni dei principali fronti di tensione e teatri di politica internazionale degli ultimi decenni. Fa parte del comitato editoriale della editrice AVE e del comitato di direzione della rivista Dialoghi. Collabora alle riviste Credere e Jesus."}
{"id": "1900653", "revid": "767487", "url": "https://it.wikipedia.org/wiki?curid=1900653", "title": "Arti coreutiche", "text": "Con arti coreutiche o coreutica ci si riferisce a tutto ci\u00f2 che concerne la danza.\nStoria.\nL'associazione lessicale \"arte\" e \"coreutica\" (da \"chor\u00e8ia\") deriva dall'ambito semantico greco-ellenistico ed \u00e8 stata ripresa in determinati ambiti accademici contemporanei. \"Chor\u00e8ia \"era il termine con il quale nell'Antica Grecia veniva indicata la danza, mentre\" chor\u00f2s\" indicava l'insieme di persone che nelle feste religiose andava in processione danzando, e specialmente un numero determinato di attori - chiamati \"coreuti\" - che erano parte integrante del dramma in quanto presenti all'azione, che essi rappresentavano col canto, con la poesia e con la danza, incarnando cos\u00ec alla perfezione l'ideale greco della \"mousik\u00e8\". Il \"chor\u00f2s \"si esibiva nello spazio antistante la scena (\"sken\u00e8\"), chiamato orchestra (da \"orch\u00e8sis\": danza).Colui che guidava il gruppo si chiamava \"corifeo\"; l'entrata dei coreuti nell'orchestra si chiamava \"parodo\", le parti interpretate dai coreuti tra i vari episodi del dramma si chiamavano \"stasima\"."}
{"id": "1900654", "revid": "1787156", "url": "https://it.wikipedia.org/wiki?curid=1900654", "title": "Stazione di Palermo Francia", "text": "La stazione di Palermo Francia \u00e8 una fermata ferroviaria posta sulla linea Palermo-Trapani, nell'area urbana di Palermo.\nStoria.\nLa fermata venne attivata il 15 agosto 1994, al fine di estendere, con l'istituzione di nuove fermate periferiche, l'accesso al servizio ferroviario metropolitano.\nLa stazione, ricostruita dopo i lavori del passante ferroviario di Palermo, venne riaperta al pubblico il 7 ottobre 2018, contemporaneamente alla tratta da Palermo Notarbartolo a Carini, della ferrovia Palermo-Trapani.&lt;ref name = \"CT 9/2018\"&gt;&lt;/ref&gt;\nStrutture e impianti.\nLa fermata, posta alla progressiva chilometrica 4+800 fra le stazioni di Palermo Notarbartolo e Palermo San Lorenzo, conta due binari (andata e ritorno) con marciapiedi lunghi e alti sul piano del ferro.\nLa struttura \u00e8 posta in corrispondenza del piazzale Gaspare Ambrosini, accessibile da viale Francia (del quale \u00e8 in costruzione il prolungamento fino a via Pietro Nenni)."}
{"id": "1900657", "revid": "120019311", "url": "https://it.wikipedia.org/wiki?curid=1900657", "title": "Solo noi", "text": "Solo noi \u00e8 un album antologico di Toto Cutugno, pubblicato dall'etichetta discografica Carosello nel 1989."}
{"id": "1900658", "revid": "137928", "url": "https://it.wikipedia.org/wiki?curid=1900658", "title": "Null-modem", "text": ""}
{"id": "1900666", "revid": "36426", "url": "https://it.wikipedia.org/wiki?curid=1900666", "title": "Vaux-le-Vicomte", "text": ""}
{"id": "1900667", "revid": "38120", "url": "https://it.wikipedia.org/wiki?curid=1900667", "title": "Beauty Queen", "text": "Beauty Queen \u00e8 la seconda canzone del secondo album dei Roxy Music, \"For Your Pleasure\". La canzone \u00e8 dedicata alla compagna di Bryan Ferry, Valerie Leon, modella e attrice, che lavorava nei pressi di Newcastle upon Tyne.\nLa canzone, tipicamente in stile art rock e glam, \u00e8 caratterizzata da un iniziale passo melodico e, al tempo stesso, vagamente psichedelico, da una digressione boogie successiva per poi rientrare nel tema originario e concludersi soffusamente."}
{"id": "1900670", "revid": "1776051", "url": "https://it.wikipedia.org/wiki?curid=1900670", "title": "Suicide Vampire", "text": "Suicide Vampire \u00e8 il quarto album dei Theatres des Vampires, pubblicato nel 2002. Tratta pi\u00f9 in profondit\u00e0 il tema del vampiro che prova emozioni."}
{"id": "1900675", "revid": "729019", "url": "https://it.wikipedia.org/wiki?curid=1900675", "title": "Anello ferroviario di Palermo", "text": "Lanello ferroviario di Palermo \u00e8 una tratta ferroviaria in costruzione sulla direttrice ferrovia Palermo Notarbartolo-Palermo Marittima. Il percorso previsto \u00e8 circolare, a binario unico, con 8 fermate, per una lunghezza totale di circa 7 km.\nIl progetto.\nFin dalla trasformazione della tratta urbana da servizio merci a passeggeri, l'intenzione dichiarata fu quella di completare la linea di raccordo per il porto arrivando cos\u00ec alla chiusura dell'anello ferroviario.\nLo scopo era quello di costruire un'infrastruttura integrata con il passante ferroviario e con la rete tranviaria di Palermo, nonch\u00e9 eventualmente con l'ipotizzata metropolitana leggera cittadina.\nIl dibattito politico si concretizz\u00f2 nel 2006 con il bando di gara emanato da Italferr per la realizzazione del primo lotto funzionale. Il 22 giugno 2007 la Tecnis di Catania si aggiudic\u00f2 l'appalto per un importo di 97,5 milioni di euro; vicende giudiziarie e contenziosi hanno tuttavia impedito l'apertura dei cantieri, per cui nel 2013 i lavori ancora non risultavano avviati.\nIl 13 settembre 2012 la giunta regionale siciliana ha autorizzato il finanziamento di 27,991 milioni di euro dovuto ad alcune varianti, proposte da RFI, quale soggetto attuatore dell'intervento, e l'aumento dell'aliquota IVA. Il progetto originario era stato gi\u00e0 finanziato con il precedente Programma operativo di Agenda 2000, per un importo di 124 milioni di euro.\nIl progetto di prolungamento prevede la realizzazione delle ulteriori fermate di Porto, in progetto nel primo stralcio come trasformazione (in galleria) dell'attuale stazione di Palermo Marittima, Politeama, anch'essa prevista nel primo stralcio di progetto, e Turrisi Colonna, da progettare nel secondo stralcio. Verr\u00e0 inoltre attivata la fermata Libert\u00e0 nella galleria Ranchibile tra le stazioni di Notarbartolo e Imperatore Federico.\nA lavori ultimati l\u2019anello ferroviario risulter\u00e0 quindi composto di 8 fermate.\nI lavori per il prolungamento della tratta da Giachery a Politeama sono iniziati ufficialmente nel settembre del 2014.\nSecondo l\u2019ultimo cronoprogramma disponibile, la conclusione dei lavori del primo stralcio \u00e8 prevista per giugno 2021, mentre l'apertura al pubblico entro il 2022."}
{"id": "1900679", "revid": "112627976", "url": "https://it.wikipedia.org/wiki?curid=1900679", "title": "Valvola di pressione", "text": "Questo tipo di valvola viene governata dalla pressione, determinando il suo stato.\nFunzione.\nQuest'elemento \u00e8 stato ideato per evitare che delle pressioni troppo elevate o insufficienti determinano delle condizioni di pericolo o di ridotto funzionamento\nTipologia.\nTali valvole a seconda della loro azione nel superamento del valore limite si definiscono come:\nLimite.\nIl valore di pressione a cui determina l'intervento della valvola pu\u00f2 essere definita come:\nUso.\nQueste valvole nella configurazione Sfiato di massimo, sono utilizzate nei compressori per evitare che i serbatoi esplodano nei motori sovralimentati, con il nome di:\nQueste valvole nella configurazione di sfiato minimo, sono utilizzate in rari casi, come nei sistemi a compressore alternativo che hanno un avvio lento o in tutte quelle situazioni dove si ha un avvio difficoltoso e/o rallentato del motore che muove il compressore.\nQueste valvole nella configurazione di blocco sono generalmente del tipo a pressione massima, queste le valvole in questa configurazione sono utilizzate in sostituzione delle valvole a sfiato massimo, nei casi in cui l'elemento da bloccare non sia disperdibile e non sia possibile utilizzare un sistema a reflusso."}
{"id": "1900680", "revid": "2136", "url": "https://it.wikipedia.org/wiki?curid=1900680", "title": "Sinistri sei", "text": ""}
{"id": "1900686", "revid": "188323", "url": "https://it.wikipedia.org/wiki?curid=1900686", "title": "Valvola di pressione minima", "text": ""}
{"id": "1900687", "revid": "1522738", "url": "https://it.wikipedia.org/wiki?curid=1900687", "title": "Malkier", "text": ""}
{"id": "1900688", "revid": "1522738", "url": "https://it.wikipedia.org/wiki?curid=1900688", "title": "Saldea", "text": ""}
{"id": "1900689", "revid": "188323", "url": "https://it.wikipedia.org/wiki?curid=1900689", "title": "Valvola di pressione massima", "text": ""}
{"id": "1900690", "revid": "188323", "url": "https://it.wikipedia.org/wiki?curid=1900690", "title": "Valvola di blocco pressione massima", "text": ""}
{"id": "1900692", "revid": "188323", "url": "https://it.wikipedia.org/wiki?curid=1900692", "title": "Valvole di blocco pressione", "text": ""}
{"id": "1900693", "revid": "287204", "url": "https://it.wikipedia.org/wiki?curid=1900693", "title": "Mangalore", "text": "Mangalore \u00e8 una suddivisione dell'India, classificata come \"municipal corporation\", di 398.745 abitanti, capoluogo del distretto del Kannada Meridionale, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 12\u00b0 52' 0 N e 74\u00b0 52' 60 E e ha un'altitudine di 44 m s.l.m.\nSociet\u00e0.\nEvoluzione demografica.\nAl censimento del 2001 la popolazione di Mangalore assommava a 398.745 persone, delle quali 200.234 maschi e 198.511 femmine. I bambini di et\u00e0 inferiore o uguale ai sei anni assommavano a 37.194, dei quali 18.965 maschi e 18.229 femmine. Infine, coloro che erano in grado di saper almeno leggere e scrivere erano 329.524, dei quali 171.845 maschi e 157.679 femmine.\nAmministrazione.\nGemellaggi.\nMangalore \u00e8 gemellata con:"}
{"id": "1900695", "revid": "72396", "url": "https://it.wikipedia.org/wiki?curid=1900695", "title": "Giuseppe Fortunato Pirrone", "text": "Trasferitosi a Noto nel 1910, propone le prime opere e la sua tecnica verr\u00e0 affinata dapprima studiando all'Accademia di belle arti di Palermo, ma il titolo di studio lo ottenne a Napoli dove frequent\u00f2 l'ultimo anno.\nScultore dalla vasta produzione artistica, fu impegnato in grandi commissioni pubbliche e private; il suo stile si fonda su forti rimandi ellenici.\nInizialmente si dedic\u00f2 alle pitture delle volte di alcune abitazioni private palermitane e fu docente della cattedra di scultura all'accademia di Belle Arti di Catania (1967-1969), ma a Roma ottenne i suoi veri successi, partecipando a varie quadriennali (dal 1952 a 1964), mentre a Venezia prese parte alla XXIV e alla XXVII Biennale. Ha eseguito elaborati per la Citt\u00e0 del Vaticano (Musei Vaticani \u2013 Sala Pinturicchio), e firmato nel 1963 la porta del Battistero della Chiesa di S. Giovanni in Campi Bisenzio e il seminario ad Acireale (CT).\nIn una seconda occasione ricevette dall'amministrazione comunale la commissione di un monumento ai caduti: ide\u00f2 un grande obelisco al cui centro vi era una madre che saluta il figlio in partenza in guerra. L'opera non fu mai realizzata perch\u00e9 il comune non poteva sostenerne i costi e Pirrone esegu\u00ec quindi al suo posto un pannello in bronzo assai lontano dalla concezione iniziale.\nLa prima versione del monumento ai caduti fu successivamente acquistata dalla cittadinanza di Recanati dove li si trova ancora tutt'oggi.\nNel corso della sua produzione di medaglista ricevette molti premi e riconoscimenti e ritrasse molti personaggi illustri tra cui Luigi Pirandello e Leonardo Sciascia."}
{"id": "1900696", "revid": "767487", "url": "https://it.wikipedia.org/wiki?curid=1900696", "title": "Nick van der Velden", "text": "Caratteristiche tecniche.\nTrequartista, pu\u00f2 giocare anche come ala destra o seconda punta."}
{"id": "1900697", "revid": "1522738", "url": "https://it.wikipedia.org/wiki?curid=1900697", "title": "Tear", "text": ""}
{"id": "1900698", "revid": "188323", "url": "https://it.wikipedia.org/wiki?curid=1900698", "title": "Valvola di blocco pressione minima", "text": ""}
{"id": "1900699", "revid": "1522738", "url": "https://it.wikipedia.org/wiki?curid=1900699", "title": "Shienar", "text": ""}
{"id": "1900700", "revid": "88740", "url": "https://it.wikipedia.org/wiki?curid=1900700", "title": "Altara", "text": ""}
{"id": "1900701", "revid": "1431409", "url": "https://it.wikipedia.org/wiki?curid=1900701", "title": "Simone Crisari", "text": "Carriera.\nHa doppiato John Bradley ne \"Il Trono di Spade\", Austin O'Brien in \"Last Action Hero - L'ultimo grande eroe\" e Macaulay Culkin in \"Pagemaster - L'avventura meravigliosa\".\n\u00c8 noto per aver dato la voce a Jonah Hill in \"The Wolf of Wall Street,\" \"L'arte di vincere\", \"Suxbad - Tre menti sopra il pelo\", \"22 Jump Street\" e molte altre pellicole. \n\u00c8 la voce ufficiale di Michael B. Jordan in \" Black Panther\", \"Creed - Nato per combattere\" e \"Creed II\"\nMolti dei suoi doppiaggi invece sono nel mondo dell'animazione, sia americana che giapponese."}
{"id": "1900703", "revid": "486946", "url": "https://it.wikipedia.org/wiki?curid=1900703", "title": "Tanchico", "text": ""}
{"id": "1900704", "revid": "486946", "url": "https://it.wikipedia.org/wiki?curid=1900704", "title": "Ebou Dar", "text": ""}
{"id": "1900705", "revid": "1921140", "url": "https://it.wikipedia.org/wiki?curid=1900705", "title": "Marche di Confine", "text": ""}
{"id": "1900708", "revid": "767487", "url": "https://it.wikipedia.org/wiki?curid=1900708", "title": "Folk psichedelico", "text": "Il folk psichedelico (in inglese \"Psychedelic folk\" o \"Psych folk\") \u00e8 un genere musicale nato alla fine degli anni 1960 e che mischia elementi di rock psichedelico con elementi folk e folk rock."}
{"id": "1900711", "revid": "287204", "url": "https://it.wikipedia.org/wiki?curid=1900711", "title": "Hubli-Dharwad", "text": " \nHubli-Dharwad \u00e8 una suddivisione dell'India, classificata come \"municipal corporation\", di 786.018 abitanti, nel distretto di Dharwad, nello stato federato del Karnataka ed \u00e8 formata dalla conurbazione delle due citt\u00e0 di Hubli e Dharwad. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 15\u00b0 21' 50 N e 75\u00b0 06' 47 E.\nSociet\u00e0.\nEvoluzione demografica.\nAl censimento del 2001 la popolazione di Hubli-Dharwad assommava a 786.018 persone, delle quali 403.270 maschi e 382.748 femmine. I bambini di et\u00e0 inferiore o uguale ai sei anni assommavano a 92.872, dei quali 47.945 maschi e 44.927 femmine. Infine, coloro che erano in grado di saper almeno leggere e scrivere erano 566.981, dei quali 312.902 maschi e 254.079 femmine."}
{"id": "1900715", "revid": "599013", "url": "https://it.wikipedia.org/wiki?curid=1900715", "title": "Jo\u00e3o V\u00edctor Saraiva", "text": "Biografia.\nHa adottato lo pseudonimo \"Madjer\" poich\u00e9 il suo idolo calcistico era Rabah Madjer, giocatore della Nazionale di calcio dell'Algeria che vinse la Champions League nel 1987 con il ."}
{"id": "1900716", "revid": "287204", "url": "https://it.wikipedia.org/wiki?curid=1900716", "title": "Citalopram", "text": "Il citalopram \u00e8 una molecola della famiglia degli SSRI (\"selective serotonin reuptake inhibitors\") utilizzata per il trattamento della depressione maggiore e dei disturbi d'ansia (attacchi di panico, ansia generalizzata). Al pari di altri SSRI (sertralina, paroxetina, fluvoxamina) ha anche utilizzi off-label: in questo caso \u00e8 anche usato per il trattamento di disturbo ossessivo compulsivo, disturbo disforico premestruale, neuropatia diabetica e dismorfofobia, per citarne alcuni.\nIl citalopram \u00e8 la molecola pi\u00f9 recente e, a detta di numerosi studi, la pi\u00f9 selettiva e di conseguenza quella che presenta meno effetti collaterali non legati alla sua attivit\u00e0 serotoninergica. Citalopram, in quanto SSRI, non stimola direttamente i recettori della serotonina (che \u00e8 un neurotrasmettitore) ma inibisce il \"re-uptake\" (la ricaptazione) della serotonina da parte della terminazione presinaptica, aumentandone la concentrazione nella fessura sinaptica.\nIn Italia, \u00e8 commercializzato da Lundbeck con i nomi di Seropram ed Elopram, oltre a essere disponibile come farmaco generico.\nModalit\u00e0 d'assunzione.\nViene largamente impiegato, data la sua tollerabilit\u00e0, nelle sindromi depressive acute o croniche e nel trattamento dei disturbi d'ansia, come l'ansia generalizzata o il disturbo da attacchi di panico, a dosaggi compresi fra i 10 e i 40 mg giornalieri. A dosaggi elevati, vicino a quelli massimali, viene impiegato nel trattamento del disturbo ossessivo compulsivo. Se la risposta \u00e8 insufficiente la dose pu\u00f2 essere aumentata fino ad un massimo di 60 mg al giorno (questa indicazione non \u00e8 raccomandata).\nGeneralmente la terapia viene iniziata con un dosaggio basso che viene incrementato lentamente fino a raggiungere quello terapeutico, in modo da diminuire gli effetti collaterali, specie quelli di natura gastrointestinale, che tendono ad essere pi\u00f9 evidenti all'inizio della terapia. Ugualmente, la diminuzione deve essere particolarmente graduale in modo da evitare la cos\u00ec detta sindrome da sospensione. L'effetto terapeutico completo si manifesta generalmente in 2-4 settimane dall'inizio della terapia, di pi\u00f9 (fino a 10-12 settimane) nei disturbi ossessivo-compulsivi.\nMeccanismo d'azione.\nIl Citalopram \u00e8 un inibitore potente e selettivo del reuptake della serotonina: \u00e8 cio\u00e8 in grado di bloccare l'attivit\u00e0 del trasportatore della serotonina (una proteina trasportatrice di membrana il cui compito \u00e8 prelevarla dalla fessura sinaptica e trasportarla all'interno delle cellule cerebrali). Ci\u00f2 si ritiene porti ad un aumento della concentrazione di serotonina nel vallo sinaptico. Tra tutti gli SSRI, il citalopram \u00e8 la molecola pi\u00f9 selettiva, cio\u00e8 che mostra la maggiore affinit\u00e0 per il suo target farmacologico rispetto agli altri target secondari (come il trasportatore della noradrenalina).\nMostra poi una debole affinit\u00e0 per il recettore istaminico e ci\u00f2 pu\u00f2 rendere conto delle sue leggere propriet\u00e0 sedative. Il Citalopram inoltre inibisce, similmente agli altri SSRI, l'enzima CYP2D6 e pu\u00f2 quindi portare ad un incremento delle concentrazioni plasmatiche di farmaci come risperidone, tramadolo, codeina e aripiprazolo.\nIl Citalopram \u00e8 in realt\u00e0 una miscela racemica dei due enantiomeri R-(-)-Citalopram ed S-(+)-Citalopram (commercializzato come Escitalopram). Quest'ultimo sembrerebbe avere una ancora maggiore selettivit\u00e0 per il trasportatore della serotonina e quindi offrirebbe un vantaggio terapeutico, la reale portata di questo effetto \u00e8 per\u00f2 dubbia.\nEffetti collaterali.\nIl profilo di effetti collaterali del Citalopram \u00e8 sovrapponibile a quello dell'Escitalopram. Gli effetti collaterali pi\u00f9 comuni (sperimentati da pi\u00f9 del 10% dei pazienti) consistono in\nQuesti effetti collaterali, in genere di lieve entit\u00e0, tendono a diminuire nel corso delle prime settimane di trattamento; gli effetti collaterali sulla sfera sessuale tendono invece a comparire nel corso delle prime settimane di trattamento e a persistere nel corso dell'assunzione (pu\u00f2 accadere che alcuni effetti collaterali, specie le disfunzioni sessuali, persistano per un tempo indefinito, anche anni, dopo la sospensione del trattamento, generando la cos\u00ec detta Sindrome Post-SSRI). \nNel 2004 la FDA allerta per il rischio di un aumento di ideazioni suicide per un peggioramento del comportamento, soprattutto negli adolescenti in terapia con gli SSRI. Un'analisi condotta dalla FDA mostr\u00f2 per\u00f2 una variazione statisticamente insignificante di aumento della percentuale di suicidio negli adulti trattati con citalopram.\nAvvertenze.\n\"Interruzione del trattamento/sindrome da astinenza\": la sospensione del trattamento con citalopram deve avvenire gradualmente per ridurre il rischio di sindrome da astinenza (nausea, capogiri, cefalea, vomito, dolori muscolari, acatisia, disturbi del sonno). Nella maggior parte dei pazienti i sintomi di astinenza si risolvono in 2-3 settimane ma in un numero limitato di pazienti si sono protratti per un periodo maggiore (2-3 mesi). I sintomi da astinenza si possono verificare, oltre che al termine del trattamento, alla variazione del dosaggio, al passaggio da un antidepressivo ad un altro oppure quando la dose non viene assunta. Non interrompere mai bruscamente la terapia con citalopram quando compaiono i sintomi d'astinenza. Nel database francese delle segnalazioni spontanee per le ADR, dall'introduzione in commercio dei vari SSRI fino al 2000, il citalopram \u00e8 inserito al penultimo posto per la sindrome da astinenza (2 segnalazioni); la molecola meno segnalata \u00e8 la sertralina (1 segnalazione) e la pi\u00f9 segnalata \u00e8 la paroxetina (29 segnalazioni).\n\"Prolungamento dell'intervallo QTc\": poich\u00e9 il citalopram pu\u00f2 prolungare l'intervallo QTc, si raccomanda cautela in caso di pazienti con prolungamento congenito dell'intervallo QTc oppure in caso di associazioni farmacologiche con farmaci noti per prolungare l'intervallo QTc. L'associazione degli antidepressivi con antipsicotici aumenta il rischio di prolungamento dell'intervallo Qtc.\n\"Diabete\": nei pazienti con diabete la somministrazione di un SSRI pu\u00f2 influenzare il controllo glicemico. L'aumento del tono serotoninergico indotto dall'antidepressivo, infatti, sembrerebbe aumentare la secrezione e la sensibilit\u00e0 all'insulina (Gulseren et al., 2005). Il dosaggio dei farmaci antidiabetici, ipoglicemizzanti orali e insulina, potrebbe richiedere quindi un aggiustamento.\n\"Iponatremia\": gli SSRI possono indurre iponatremia (valore medio di 120\u00a0mmoli/L) con un aumento del rischio di 3,5 volte. Nella maggior parte dei pazienti questo effetto avverso si manifesta durante il primo mese di terapia; il rischio \u00e8 maggiore nelle donne anziane e nei pazienti in terapia con diuretici. L'iponatremia si manifesta con confusione, convulsioni, senso di fatica, delirio, sincope, sonnolenza, agitazione, vertigini, allucinazioni; pi\u00f9 raramente con aggressivit\u00e0, disturbi della personalit\u00e0 e depersonalizzazione. La comparsa quindi di sintomi neuropsichiatrici durante il primo mese di trattamento deve suggerire la misurazione degli elettroliti sierici.\n\"Alcool\": non sono state osservate interazioni tra Citalopram e bevande alcoliche; tuttavia la loro associazione \u00e8 sconsigliata.\n\"Gravidanza\": valutare attentamente il rapporto rischio/beneficio prima di somministrare citalopram in donne in gravidanza. La depressione pu\u00f2 arrivare a colpire fino al 20% delle donne in stato di gravidanza ed \u00e8 stata associata a ritardo di crescita uterina e a basso peso alla nascita. La depressione materna non trattata pu\u00f2 inoltre alterare il rapporto madre-neonato (scarsa capacit\u00e0 genitoriale). Gli studi clinici relativi all'impiego degli SSRI (intesi come classe terapeutica) hanno evidenziato un basso rischio di anomalie congenite; l'analisi dei singoli farmaci ha evidenziato un correlazione con difetti cardiaci settali e omfalocele per sertralina e paroxetina. L'esposizione agli SSRI durante il terzo trimestre di gravidanza pu\u00f2 provocare nel neonato la comparsa della sindrome da astinenza da SSRI e ipertensione polmonare persistente. I sintomi pi\u00f9 frequenti relativi alla sindrome da astinenza includono: agitazione, irritabilit\u00e0, ipo/ipertonia, iperriflessia, sonnolenza, problemi nella suzione, pianto persistente. Pi\u00f9 raramente si sono manifestati ipoglicemia, difficolt\u00e0 respiratoria, anomalie della termoregolazione, convulsioni. L'ipertensione polmonare persistente \u00e8 una grave patologia che richiede terapia intensiva e che pu\u00f2 indurre anomalie dello sviluppo neurologico e morte. L'incidenza \u00e8 pari a 1/100 neonati esposti a SSRI nella seconda met\u00e0 della gravidanza rispetto ad una incidenza di 1/1000 nati vivi nella popolazione generale. Probabilmente questa patologia \u00e8 correlata ad effetti della serotonina sullo sviluppo cardiovascolare. Il passaggio transplacentare degli SSRI pu\u00f2 provocare emorragie nel neonato. Non sono noti gli effetti dovuti all'esposizione in gravidanza agli SSRI sullo sviluppo neurocomportamentale dei bambini tuttavia ci sono evidenze di aumentato rischio di autismo e aumentata probabilit\u00e0 di depressione in et\u00e0 adolescenziale. Nelle donne in gravidanza in terapia con SSRI si raccomanda un monitoraggio ecografico fetale alla 20\u00aa settimana per evidenziare eventuali malformazioni fetali e il monitoraggio di segni e/o sintomi riconducibili a tossicit\u00e0 neontale (distress respiratorio, ittero, convulsioni, PPHN).\n\"Allattamento\": sebbene nel latte materno la concentrazione di citalopram e dei suoi principali metaboliti, demetilcitalopram e didemetilcitalopram, sia risultata maggiore rispetto a quella ematica, la quantit\u00e0 di queste sostanze nel bambino allattato al seno \u00e8 minima o inferiore al limite diagnostico. Nei trial clinici non sono stati evidenziati effetti tossici nel bambino allattato al seno."}
{"id": "1900717", "revid": "599013", "url": "https://it.wikipedia.org/wiki?curid=1900717", "title": "Oblate di Santa Francesca Romana", "text": "Le Oblate di Santa Francesca Romana (in latino \"Congregatio Oblatarum Turris Speculorum\") sono un istituto religioso femminile di diritto pontificio.\nStoria.\nNel XIV secolo Francesca Ponziani (1384-1440) era uno dei personaggi pi\u00f9 noti di Roma, celebre per la carit\u00e0 e il coraggio con cui affront\u00f2 numerose disgrazie famigliari (il ferimento del marito, la prigionia di un figlio, la morte di altri due figli, il saccheggio della propria casa). Venne proclamata santa il 29 maggio 1608 da papa Paolo V.\nIl 15 agosto 1425 Francesca e nove compagne, tutte esponenti di facoltose famiglie romane, si offrirono come oblate al monastero olivetano di Santa Maria Nova di Roma: il loro intento era inizialmente quello di dar vita a una confraternita di devozione, ma il 25 marzo 1433 presero in affitto un'abitazione all'ombra della Torre de' Specchi, nel rione Campitelli, e iniziarono a condurre vita comune dedicandosi alla preghiera contemplativa e al lavoro manuale, vivendo da eremite all'interno delle mura urbane, legate da promessa di stabilit\u00e0 e obbedienza, ma senza voti e senza clausura.\nLa comunit\u00e0 non aveva per\u00f2 nessuna copertura giuridica: la costituzione \"Periculoso\" di papa Bonifacio VIII (1298) imponeva alle comunit\u00e0 femminili la clausura, mentre i decreti del concilio Lateranense IV (1315) imponevano a quanti intendevano condurre vita comune l'adozione di una regola approvata; invece presso gli olivetani, come presso tutti i benedettini, l'oblazione non comportava l'emissione di voti o l'osservanza della regola, ma indicava un legame solo spirituale con l'ordine. Per sanare la condizione della comunit\u00e0 Francesca si rivolse a papa Eugenio IV. Il pontefice, con lettera del 4 luglio 1433, concesse alle oblate il privilegio di condurre vita regolare, di eleggersi una presidentessa, l'esenzione dalla giurisdizione del parroco locale, di scegliersi liberamente un confessore, di accogliere altre donne. L'abate generale della congregazione di Monte Oliveto, Battista da Poggibonsi, approv\u00f2 le oblate il 9 agosto 1439 e concesse loro un'ampia autonomia dai monaci.\nLe oblate si dichiararono esenti dalla clausura imposta nel 1566 a tutti i monasteri femminili dalla costituzione \"Circa Pastoralis\" di papa Pio V perch\u00e9 non appartenenti ad alcun ordine e, come libera associazione laicale, la comunit\u00e0 fu anche risparmiata dalle leggi eversive seguite all'annessione di Roma all'Italia (1870).\nIl codice di diritto canonico promulgato nel 1917 riconobbe ufficialmente gli istituti religiosi di voti semplici: nel capitolo del 1947 le oblate di Tor de' Specchi stabilirono di costituirsi in congregazione di suore e, come tali, vennero approvate da papa Giovanni XXIII nel 1958.\nAttivit\u00e0 e diffusione.\nOggi le Oblate di Santa Francesca Romana si dedicano soprattutto all'insegnamento del catechismo ai bambini che si preparano alla prima comunione: nel loro convento accolgono e ospitano le studentesse universitarie fuori sede per tutto il periodo dei loro studi.\nSecondo la tradizione l'abito venne ispirato a Francesca dalla Vergine tramite san Paolo apparsole in sogno la notte di Natale del 1432. \u00c8 costituito da una sottogonna bianca (segno di purezza), una tunica nera (simbolo della morte) stretta in vita da una cintura e da un ampio velo bianco (simbolo di obbedienza): in origine per la confezione dell'abito erano consentiti solo lana e lino, ma essendo considerati tessuti pregiati e troppo costosi il loro uso \u00e8 stato abbandonato in omaggio al voto di povert\u00e0.\nAl 31 dicembre 2008 la congregazione contava la sola casa in Tor de' Specchi e 13 religiose."}
{"id": "1900721", "revid": "6923", "url": "https://it.wikipedia.org/wiki?curid=1900721", "title": "Dharwad", "text": "Dharwad \u00e8 una citt\u00e0 dell'India di 252.375 abitanti, capoluogo del distretto di Dharwad, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 15\u00b0 28' 0 N e 75\u00b0 1' 0 E e ha un'altitudine di 700 .\nSociet\u00e0.\nEvoluzione demografica.\nAl censimento del 2001 la popolazione di Dharwad assommava a 252.375 persone, delle quali 130.048 maschi e 122.327 femmine. Coloro che erano in grado di saper almeno leggere e scrivere erano 184.420, dei quali 102.209 maschi e 82.211 femmine."}
{"id": "1900724", "revid": "123362247", "url": "https://it.wikipedia.org/wiki?curid=1900724", "title": "Crosia", "text": "Crosia (\"Crus\u00eca\" in calabrese, \"Krussia\" in greco bizantino) \u00e8 un comune di abitanti della provincia di Cosenza.\nNel 2015 la frazione di Mirto Crosia si aggiudica la Bandiera Blu delle Spiagge, l'autorevole riconoscimento europeo assegnato dalla FEE.\nErroneamente viene conosciuta con il nome della frazione \"Mirto\", dovuto al fatto che la popolosa frazione sviluppatasi sul litorale, nel corso degli anni ha provocato un decentramento e lo spopolamento del centro storico per via dell'assenza dei pi\u00f9 essenziali servizi.\nStoria.\nCrosia fu fondata, secondo la tradizione, nel 1315 a.C., dai compagni di Enea. Infatti, durante il suo lungo viaggio verso la foce del Tevere, approd\u00f2 con la sua flotta nelle rade del \"Trajes\" (o \"Illias\"), nomi diversi del fiume Trionto. I suoi sudditi, in atto di devozione verso il Principe, il primo nome che le fu assegnato era Kreusa, nome della moglie di Enea (cui va aggiunta la desinenza \"ia\": infatti diventer\u00e0 \"Kreusia\", poi \"Krusia\" e \"Crus\u00eca\", per cambiare definitivamente, dopo l'Unit\u00e0 d'Italia, nell'attuale nome di Crosia).\nRaggiunse il massimo splendore tra il X e l'VIII sec. Quando venne annessa al territorio di Crotone, divenne un importante centro di frontiera, proprio per la sua posizione strategica, per il controllo del porto dell'Illias. Accolse i Sibariti, superstiti da una disfatta dopo la battaglia contro Crotone. Distrutta da un forte sisma nel 379, fu ricostruita sulla parte alta della collina.\nIl Trionto, che sfiora la collina, \u00e8 stato teatro di due importanti e violente battaglie: nel 510 a.C., tra Sibariti e Crotoniati, in localit\u00e0 Strange, e posteriormente tra Goti e Bizantini, in localit\u00e0 Cali\u00f2. Durante il periodo feudale, Crosia fu dominio di 33 feudatari, tra i quali i pi\u00f9 importanti furono i Matteo, i Cariati e i Sambiase. Sotto il dominio del feudatario Teodoro Mandatoriccio, Crosia divenne ducato e feudo molto ambito, conteso tra i pi\u00f9 potenti casati del Regno di Napoli.\nDi tutto il passato di Crosia rimane solamente qualche ricordo, o qualche reperto ritrovato. Crosia ha ritrovato la sua importanza a seguito delle cosiddette apparizioni mariane, avvenute nella Chiesa della Madonna della Piet\u00e0 che, dal 23 maggio 1987, hanno richiamato l'attenzione di molti pellegrini, teologi e scienziati.\nSociet\u00e0.\nEvoluzione demografica.\nFestivit\u00e0 religiose e popolari\n- 7 e 8 maggio o data vicina a questa in modo da far coincidere le festivit\u00e0 di sabato e domenica: Festa Patronale di San Michele Arcangelo. \u00c8 la festivit\u00e0 pi\u00f9 antica ed emblematica di Crosia. Si tiene annualmente in queste due date nella piazza del Popolo nel centro storico di Crosia, alle prime ore del pomeriggio, con la presenza di giostre e bancarelle addette alla vendita di prodotti alimentari, abbigliamento, oggettistica e vari prodotti. La mattina del 7 maggio, si tiene la solennit\u00e0 religiosa in onore del Santo Patrono proprio nella chiesa di San Michele Arcangelo, a seguire la processione accompagnata dal suono allegro della banda musicale comunale, si sposta per le vie del paese portando il santo nei pressi delle abitazioni di persone inferme, ammalate e anziane. Alla sera ha luogo nella piazza il tradizionale incanto, una vendita all'asta in cui ogni cittadino devoto al Santo Patrono, cos\u00ec come anche le attivit\u00e0 del posto, offrono qualcosa di propria appartenenza che verr\u00e0 poi venduta all'asta. L'incanto \u00e8 motivo di attrazione per il popolo, tant'\u00e8 che la piccola piazza in breve termine gremisce di gente in ogni angolo. I proventi saranno poi destinati alla gestione della festa che viene organizzata annualmente dal comitato locale. Sono diversi gli articoli messi in offerta. Si spazia da prodotti alimentari tipici, capi di abbigliamento, elettrodomestici, strumenti musicali, quadri e tele dipinte da artisti locali e animali. Quest'ultima categoria ha suscitato la protesta infondata degli animalisti. Immancabile \u00e8 il palo ornato da i cosiddetti \"taraddi e ru maju\". Si tratta di taralli preparati secondo antiche ricette e aromatizzati con i fiori del sambuco provenienti dalle campagne ricche di questa pianta. I taralli vengono affisi sul pago legati singolarmente con degli spaghi e sistemati uno sopra l'altro fino a formare una piramide che ricorda tanto la forma di un abete. \u00c8 la merce pi\u00f9 ambita da tutti e di sovente viene acquistata da persone abbienti che poi decidono di metterla in offerta al popolo. Le cifre che pu\u00f2 raggiungere possono toccare anche la soglia di 2000\u20ac. Intorno alle 22, finito l'incanto in piazza ha luogo il concerto. Il sabato la serata viene affidata a band locali mentre la domenica si esibiscono complessi musicali ed artisti noti al grande pubblico, ragione per il quale molto spesso la serata musicale della domenica richiama l'attenzione degli abitanti dei paesi limitrofi. Annualmente si tiene la riffa di tre premi. Generalmente il primo premio \u00e8 un vitellone, a seguire una bicicletta professionale e per ultimo un televisore di ultima generazione.\n- 23 Maggio: festa della Madonna della Piet\u00e0. Annualmente ricorre questa festivit\u00e0 in memoria degli eventi mariani e chiama a raccolta migliaia di fedeli provenienti anche dalle regioni vicine. La processione porta una copia della stutua della Madonna per le vie del borgo coadiuvata dalla presenza della banda musicale. Una processione parallela ha luogo nel primo pomeriggio con partenza dalla Chiesa del Divin Cuore di Ges\u00f9 da Mirto e che attraverso le strade di campagna raggiunge il borgo in orario per la messa serale. Anche in questo caso alla sera, la festa assume un tono pi\u00f9 pagano con la presenza di giostre e bancarelle.\n- 24 giugno: Festa di San Giovanni Battista patrono della comunit\u00e0 parrocchiale sita nella popolosa frazione Mirto (loc. \"sottoferroria\"). I solenni festeggiamenti, a cura della stessa parrocchia, hanno luogo il 24 giugno o nella domenica successiva alla solennit\u00e0 della nativit\u00e0 del Santo Precursore. La Festa \u00e8 preceduta da un novenario di preghiera che trova il suo apice nel solenne Triduo e nella processione del Santo per le vie della cittadina. Nelle serate del 23 e 24 giugno (ovvero il sabato e la domenica successiva) vengono organizzati, a cura del comitato festa, serate musicali e spettacoli pirotecnici che vedono la partecipazione di centinaia di fedeli provenienti anche dai paese limitrofi. Il tutto \u00e8 svolto nelle vie adiacenti la Chiesa parrocchiale e sul lungomare ove sono collocate, per l'occasione, giostre e bancarelle per la vendita di dolciumi, prodotti di artigianato e beni al dettaglio di qualsiasi genere.\n- prima decade di Agosto: Festa del Divino Cuore di Ges\u00f9, a cura della stessa parrocchia. In origine tali festeggiamenti venivano celebrati nel mese di Giugno, per poi essere spostati ad agosto per permettere ai tanti emigrati che, nel periodo estivo facevano rientro nel proprio paese d'origine, di parteciparvi. \n- 4 ottobre: Festa di San Francesco d'Assisi a cura della stessa parrocchia. \n- mese di dicembre: rappresentazione del presepe vivente con decine di figuranti e animali. Il primo presepe vivente del circondario venne organizzato dalla parrocchia di San Michele Arcangelo in Crosia, allestito nel caratteristico casolare di Cuppo. In seguito allo spopolamento, la rappresentazione \u00e8 stata presa in mano dalla parrocchia San Francesco di Assisi in localit\u00e0 Quadricelli. Mentre nella frazione Mirto, per pi\u00f9 di 14 anni, il caratteristico presepe vivente era organizzato con maestria dall'allora parroco, don Mos\u00e8 Cariati, dalla parrocchia San Giovanni Battista.\n- periodo pasquale: caratteristica la processione dei Misteri svolta nel centro storico di Crosia, con il commuovente canto del \"chiantu era Maronna\". Nella frazione di Mirto, viene anche svolta una toccante processione inter-parrocchiale dei Misteri, nel tardo pomeriggio del Venerd\u00ec santo, con partenza dalla parrocchia del Divin Cuore per attraversare le vie principali della cittadina. La parrocchia San Francesco d'Assisi \u00e8 solita organizzare la rappresentazione della Passione di Cristo nella serata della Domenica delle Palme. In origine, tale Sacra Rappresentazione, veniva organizzata dalla Parrocchia San Giovanni Battista all'alba del Venerdi Santo.\nEconomia.\nL'economia del posto \u00e8 basata principalmente sul settore primario. Le attivit\u00e0 agricole sono sviluppate in maniera eterogenea su quasi tutto il territorio. Nella zona Pantano sono presenti coltivazioni agrumicole di clementine, arance, limoni e ortaggi. Nell'entroterra sono presenti coltivazioni cerealicole e foraggere utilizzate maggiormente per l'alimentazione del bestiame allevato. Si allevano bovini, ovini, suini e pollame. Da queste attivit\u00e0 di allenamento si traggono carni e latticini venduti all'interno del mercato locale e nelle varie attivit\u00e0 gastronomiche presenti nel territorio comunale. L'agricoltura assume in alcuni casi un carattere di sussistenza.\nTrattandosi di una localit\u00e0 marina, il turismo \u00e8 molto fiorente nei mesi estivi e rappresenta per i commercianti del posto un'occasione di incremento per le loro entrate economiche. Sono presenti lidi sul lungomare e ristoranti tipici che preparano piatti tipici calabresi. Le spiagge libere sono accessibili direttamente dalla strada. Il mare Ionio che bagna la costa vanta estremi livelli di sanit\u00e0 ambientale e bellezza ed il contesto selvaggio e inesplorato in cui \u00e8 posizionato, arricchisce e dona bellezza al contesto. Si tratta di una zona ancora poco conosciuta ragione per il quale, le spiagge libere sono caratterizzate da una sensazione di pace e benessere tipica dei posti tropicali.\nLa pesca non \u00e8 molto sviluppata ed \u00e8 pratica generalmente a livello amatoriale e di sussistenza.\nAll'interno della cittadina sono presenti servizi postali, banche, guardia medica, numerosi supermercati, tabacchi, stazione ferroviaria, ludoteca, asili nido, asili pubblici e privati, scuola media, scuole elementari dislocati in tre sedi territoriali, istituto di istruzione superiore, banda musicale comunale, scuola di musica e canto, palateatro comunale, accademia di danza, scuola di informatica e di inglese, delegazione comunale, sede Croce Rossa e Guardie Ecozoofile, comando stazione di Polizia Municipale e una modernissima caserma dell'Arma dei Carabinieri.\nL'edilizia rappresenta un settore in espansione nonostante le difficolt\u00e0 di una zona con condizioni economiche medio basse."}
{"id": "1900725", "revid": "287204", "url": "https://it.wikipedia.org/wiki?curid=1900725", "title": "Hubli", "text": "Hubli \u00e8 una citt\u00e0 dell'India di 533.820 abitanti, situata nel distretto di Dharwad, nello stato federato del Karnataka e fa parte della conurbazione di Hubli-Dharwad. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 15\u00b0 20' 60 N e 75\u00b0 10' 0 E e ha un'altitudine di 639 .\nSociet\u00e0.\nEvoluzione demografica.\nAl censimento del 2001 la popolazione di Hubli assommava a 533.820 persone, delle quali 273.037 maschi e 260.783 femmine. Coloro che erano in grado di saper almeno leggere e scrivere erano 375.787, dei quali 206.935 maschi e 168.852 femmine."}
{"id": "1900726", "revid": "92723", "url": "https://it.wikipedia.org/wiki?curid=1900726", "title": "Diagnostica", "text": "La diagnostica o diagnosi medica \u00e8 il processo per determinare quale malattia o condizione spiega sintomi o le condizioni di una persona al fine di determinare diagnosi; questo avviene attraverso lo studio di una serie di rilevamenti eseguiti direttamente sull'ammalato o su dati forniti da quest'ultimo, al fine di ricondurre lo stato morboso di cui il paziente \u00e8 affetto a una o pi\u00f9 precise patologie. Le informazioni richieste per la diagnosi sono in genere raccolte da una storia clinica e dall'esame fisico della persona che richiede assistenza medica. Spesso, durante il processo vengono eseguite anche una o pi\u00f9 procedure diagnostiche, come i test diagnostici. A volte la diagnosi postuma \u00e8 considerata una sorta di diagnosi medica.\nArrivare a una diagnosi pu\u00f2 risultare difficile in quanto molti segni e sintomi non sono specifici di una determinata patologia. Ad esempio, il rossore della pelle (eritema), \u00e8 un sintomo di molti disturbi e quindi non fornisce al medico una indicazione univoca della causa; in questi casi si effettua una diagnosi differenziale nella quale sono confrontate diverse possibili spiegazioni correlando le varie informazioni seguite dal riconoscimento e dalla differenziazione dei modelli. Occasionalmente il processo \u00e8 reso facile da uno o pi\u00f9 segnali o sintomi patognomonici, ovvero specifici di una sola causa.\nLa diagnosi \u00e8 una componente importante della procedura di visita di un medico. Dal punto di vista delle statistiche, la procedura diagnostica prevede test di classificazione.\nLa diagnostica si divide secondo gli organi o gli apparati cui viene applicata: ne deriva una distinzione in diagnostica medica e diagnostica chirurgica; oppure, a seconda del metodo di rilevamento dell'elemento di studio, diagnostica radiologica (detta anche \"radiodiagnostica\"), diagnostica batteriologica, diagnostica biochimica. \nNonostante questa diversificazione, gli elementi soggetti all'anamnesi o all'esame obiettivo per formulare il quadro diagnostico, in parte clinici, in parte di laboratorio e in parte istopatologici, rappresentano la componente unitaria della diagnostica. Esiste anche una diagnostica differenziale effettuata con l'uso di software specializzati. Questo tipo di diagnostica nulla toglie al medico che valuta di volta in volta i risultati offerti dal software."}
{"id": "1900727", "revid": "1924342", "url": "https://it.wikipedia.org/wiki?curid=1900727", "title": "Billboard Pop 100", "text": "La Billboard Pop 100 \u00e8 stata una classifica musicale che ha fatto il suo debutto nel febbraio del 2005. Veniva pubblicata ogni settimana dalla rivista Billboard negli Stati Uniti fino alla sua sospensione nel settembre 2009.\nLa classifica si basava sui passaggi radio nelle maggiori stazioni radio commerciali, sulle vendite dei singoli e sui download digitali.\nLa classifica fu creata in risposta alle critiche alla Billboard Hot 100. Queste critiche sostenevano che la classifica era imparziale con le canzoni non ritmiche e di conseguenza era difficile per le canzoni pop, rock e country entrare nella top ten.\nLa classifica ha debuttato il 12 febbraio 2005, e la prima canzone che \u00e8 riuscita a raggiungere la prima posizione \u00e8 stata \"1, 2 Step\" di Ciara featuring Missy Elliott. La canzone che invece era prima nella data della pubblicazione finale il 27 giugno 2009 era \"Boom Boom Pow\" dei The Black Eyed Peas.\nDopo la prima pubblicazione della Pop 100, anche la Hot 100 cambi\u00f2 il suo formato includendo anche i download digitali per la sua redazione; precedentemente la classifica si basava sui passaggi radio e sulle vendite dei singoli.\nPop 100 Airplay.\nLa classifica Pop 100 Airplay \u00e8 stata creata nel 2005 ed era curata e pubblicata ogni settimana dalla Billboard negli Stati Uniti. Misurava quante volte vengono trasmesse le canzoni sulle radio commerciali, e aiutava a determinare l'andamento della Pop 100."}
{"id": "1900733", "revid": "107507514", "url": "https://it.wikipedia.org/wiki?curid=1900733", "title": "Markus L\u00fcpertz", "text": "Biografia.\nMarkus L\u00fcpertz nasce a Reichenberg, nella Boemia di lingua tedesca (attuale Liberec nella Repubblica Ceca), il 25 aprile 1941. Nel 1948 si trasferisce con la famiglia a Rheydt, in Germania. Studia al Collegio Artistico-Commerciale di Krefeld e all'Accademia di Belle Arti di D\u00fcsseldorf per poi trasferirsi a Berlino Ovest nel 1963.\nNel 1964, insieme agli amici artisti Karl Horst H\u00f6dicke, Bernd Koberling e Lambertz Maria Wintersberger, fonda la galleria \"Grossg\u00f6rschen 35\", dove tiene la sua prima mostra personale. Nel 1970 vince il Premio Villa Romana, che gli permette di lavorare in Italia, a Firenze, per un anno, poi, nel 1973, inaugura una sua retrospettiva presso la Staatliche Kunsthalle di Baden-Baden.\nNel 1974 comincia a insegnare presso l'Accademia di Belle Arti di Karlsruhe. Negli anni 70 tiene mostre personali in musei come la Kunsthalle di Berna, lo Stedelijk Van Abbe Museum di Eindhoven e la Whitechapel Art Gallery di Londra. Quindi partecipa a numerose e importanti mostre collettive.\nNel 1986 \u00e8 diventato professore presso l'Accademia di Belle Arti di D\u00fcsseldorf. In Italia, negli anni 80 e 90, lavora con la Galleria Cleto Polcina di Roma dove espone con artisti come Enzo Cucchi, Omar Galliani, Gian Ruggero Manzoni, Gerard Garouste, legandosi in amicizia con loro. Nel 1990 riceve il Premio Lovis Corinth come artista dell'anno.\nUna retrospettiva del suo lavoro si \u00e8 tenuta presso il Centro di Arte Moderna Reina Sofia di Madrid nel 1991. Nel 1996 tiene un'antologica presso l'Art Collection North-Rhine-Westphalia di D\u00fcsseldorf e nel 1997 presso la Kunsthalle of the Hypo-Culture Foundation di Monaco di Baviera, esposizione che \u00e8 stata successivamente presentata a Barmen e a Wuppertal. Nel 1997/98 le sue opere erano presenti alla mostra \"Deutschlandbilder: Kunst aus einem geteilten Terra\" tenutasi nel Martin-Gropius di Berlino.\nPercorso Artistico.\nL\u00fcpertz ha iniziato a dipingere rifacendosi a immagini semplici, picassiane, non disdegnando anche l'astrazione. In un manifesto del 1966 ha definito la sua energia espressiva come \"Dithyrambische Malerei\" (Pittura Ditirambica), rifacendosi al mito greco di Dioniso e agli antichi rituali per la fertilit\u00e0 dedicati a quel dio.\nDalla fine degli anni 60 al 1977 definisce la sua arte e il suo affrontare la fotografia come una rappresentazione compiuta dei \"Motivi Tedeschi\", cio\u00e8 fa i conti, come poi un altro grande artista qual \u00e8 Anselm Kiefer, con la storia della Germania. Dipinge tele enormi nelle quali rappresenta bandiere, elmetti, vanghe e gli stessi elementi tornano anche nelle sue fotografie. Dal 1977 recupera certe tendenze astratte che gi\u00e0 aveva affrontato negli anni 50 e inizio 60, definendo la sua pittura e la sua scultura come \"Immagini di Stile\". Dai primi anni 80 l'opera di L\u00fcpertz diviene totalmente neo-espressionista pur continuando a citare l'arte classica e certi modelli picassiani."}
{"id": "1900734", "revid": "287479", "url": "https://it.wikipedia.org/wiki?curid=1900734", "title": "Invader zim", "text": ""}
{"id": "1900739", "revid": "767487", "url": "https://it.wikipedia.org/wiki?curid=1900739", "title": "Alessandra Ammara", "text": "Ha studiato con Roberto Caglieri, Maria Tipo, Paul Badura-Skoda, Fou Ts'Ong, Karl Ulrich Schnabel, William Nabor\u00e9, Dmitrij Ba\u0161kirov.\nSi \u00e8 affermata in concorsi internazionali, tra cui il Casagrande di Terni e l'Ester Honens di Calgary.\nNel 2008 ha inciso le quattro Ballate di Chopin per ARTS e ha debuttato alla Philharmonie di Berlino con i Berliner Symphoniker. Nel 2009 ha inciso i Preludi (serie I - IV) di Giacinto Scelsi in prima assoluta e ha debuttato al Musikverein di Vienna e alla Sala Grane del Festspielhaus di Salisburgo con i Wiener Symphoniker diretti da Fabio Luisi. \nNel 2010 ha inciso, sempre per la Arts, due CD dedicati a Schumann. \nNel 2013 ha inciso i Piano Masterworks di Maurice Ravel per la Arts e nel 2014 Piano music di Roffredo Caetani per la Brilliant.\nNel 2015 ha inciso le Opere complete per pianoforte a 4 mani e per 2 pianoforti di Felix Mendelssohn con Roberto Prosseda per la Decca.\nAffianca alla carriera solistica una intensa attivit\u00e0 nella musica da camera, avendo suonato con il Quartetto Takacs, il Quartetto Sine Nomine, Rocco Filippini, Alban Gerhardt. Dal 1999 forma un duo pianistico stabile con il marito Roberto Prosseda."}
{"id": "1900742", "revid": "1522738", "url": "https://it.wikipedia.org/wiki?curid=1900742", "title": "Pretendente al trono", "text": "Si definisce pretendente al trono (dal latino \"pr\u00e6tendere\", mettere innanzi, addurre ragioni, ritenere di aver diritto a qualcosa) colui che avanza diritti a un trono abolito o occupato da altri.\nLa storia annovera un elevato numero di pretendenti, che, spesso, hanno tentato di far valere tali propri pretesi diritti ricorrendo alle armi, dando luogo a intrighi di palazzo o a vere guerre di successione, talvolta terminate con riconciliazioni dinastiche, di norma per via matrimoniale, o con trattati internazionali. Nell'ultimo secolo, almeno nell'emisfero occidentale, la figura dei pretendenti a troni aboliti per la nascita di repubbliche ha rivestito ruoli di gran lunga pi\u00f9 marginali, anche se non mancano esempi di impegno politico, militare o patriottico (i casi pi\u00f9 emblematici sono quelli di Simeone II di Bulgaria, divenuto primo ministro, e quello di Michele I di Romania, autorizzato all'uso del titolo di Re nella Romania repubblicana).\nDall'antico Egitto all'Europa del secolo scorso, a causa di dispute sull'interpretazione delle leggi di successione o dovute a modifiche unilaterali delle stesse, spesso si sono delineate situazioni con molteplici pretendenti a un medesimo trono. Anche il soglio pontificio ha conosciuto dispute fra persone pi\u00f9 o meno lecitamente titolate a occuparlo; in questo ambito si parla di antipapi per designare quei prelati la cui dignit\u00e0 papale, sostenuta da alcuni, non \u00e8 riconosciuta dalla Chiesa cattolica.\nIl termine pretendente viene usato inoltre per chi avanza diritti, in modo analogo, su altre cariche, uffici, ruoli o titoli.\nEuropa.\nFra gli attuali pretendenti europei alcuni godono o hanno goduto della stima dei governi nazionali o di parte della popolazione. Sono principalmente i paesi dell'Europa dell'Est, i cui sovrani vennero detronizzati dall'avvento dei regimi comunisti del XX secolo. Tra di essi si citano la Bulgaria e la Romania.\nNon mancano alcune dispute dinastiche, relative al mancato rispetto delle norme di successione.\nDi seguito sono elencati gli attuali pretendenti europei. Sono stati inseriti due sottoparagrafi specifici dedicati all'Italia e alla Germania per dare spazio ai vari stati preunitari.\nGermania.\nAlcune monarchie germaniche non sono incluse in questo elenco poich\u00e9 le rispettive dinastie sono estinte: \u00e8 il caso del duca di Sassonia-Altenburg e del principe di Schwarzburg-Rudolstadt e Schwarzburg-Sondershausen.\nCasi famosi.\nItalia.\nL'Italia \u00e8 una repubblica dal 1946, in seguito a un referendum istituzionale. Ma Umberto II di Savoia, l'ultimo re d'Italia, non riconobbe i risultati del referendum e continu\u00f2 a ritenersi vittima di un sopruso.\nLa successione dinastica in Casa Savoia (l'ex famiglia reale italiana) era regolamentata da una serie di norme contenute in diversi atti: le Regie Lettere Patenti del 1780 e il Regio Editto del 1782, entrambi di Vittorio Amedeo III, lo Statuto Albertino del 1848 e il Codice Civile del 1942 (artt. 92, 105 e 114).\nI matrimoni dei principi di Casa Savoia avvengono rigorosamente tra pari: questo uso, vera e propria legge consuetudinaria, era sancito dalle leggi suddette. Il principe che sta per sposarsi, inoltre, deve obbligatoriamente ricevere l'assenso al matrimonio dal Capo della Casa, pena la perdita di tutti i diritti di successione.\nNel caso di nozze fra principi che non siano state autorizzate, il Capo della Casa potr\u00e0 decidere le sanzioni caso per caso, mentre nel caso di mancato assenso a un matrimonio diseguale (ad esempio, un principe e una borghese, come nel caso di Vittorio Emanuele di Savoia e Marina Doria) \u00e8 prevista la decadenza automatica del principe contraente matrimonio e l'esclusione da qualsiasi titolo e diritto di successione per s\u00e9 e per la sua discendenza.\nLo Statuto Albertino del 1848, che si occupava dei rapporti fra i poteri e gli organi dello Stato, non si soffermava sulle gi\u00e0 trattate leggi di successione, rinviando alle precedenti disposizioni.\nA conferma della necessit\u00e0 dell'assenso del Capo della Casa per i matrimoni dei principi si citano anche gli articoli del Codice Civile del 1865 e del Codice Civile del 1942, attualmente in vigore, che, all'art. 92, stabiliva: \"Per la validit\u00e0 dei matrimoni dei Principi e delle Principesse Reali \u00e8 richiesto l'assenso del Re Imperatore\".\nSecondo i sostenitori di Amedeo di Savoia-Aosta, dunque, Vittorio Emanuele di Savoia, essendosi sposato con Marina Doria senza il permesso di suo padre Umberto II, il quale era contrario al matrimonio al punto da comunicare agli italiani di non inviare auguri o regali agli sposi, ha infranto le leggi di successione della sua casa e si \u00e8 cos\u00ec portato automaticamente al di fuori dalla successione per s\u00e9 stesso e per i suoi discendenti.\nRegno Unito.\nLa storia d'Inghilterra e di Scozia ha conosciuto numerosi momenti di crisi dinastica, tra i quali la guerra delle due rose (Inghilterra) contesa fra la Casa di Lancaster e la Casa di York, e da ultimo la deposizione del ramo primogenito degli Stuart nell'ambito dell'allontanamento dell'isola dall'ortodossia cattolica e delle spinte contrarie all'assolutismo regio.\nI pretendenti al trono d'Inghilterra e di Scozia che effettivamente rivendicarono i loro diritti sono di seguito riportati:\nDopo Enrico Benedetto i diritti passarono alla Casa di Savoia, quindi a quella di Modena e infine a quella di Baviera, ma i titolari non avanzarono, n\u00e9 oggi avanzano, pretese sui troni di Scozia e d'Inghilterra.\nFrancia.\nA causa della rivoluzione francese e dei fatti a essa seguiti, la Francia ha conosciuto il pi\u00f9 alto numero di cambiamenti costituzionali di qualsiasi paese europeo, con due dinastie reali (legittima e orleanista), una imperiale (primo e secondo impero), e cinque repubbliche.\nDue pretendenti riuscirono a riconquistare il trono perduto: Luigi XVIII e Napoleone III. Un ruolo di riferimento per i conservatori patriottici fu svolto dai pretendenti della Casa d'Orl\u00e9ans, dopo la riconciliazione con il ramo principale estinto nella persona di Enrico, conte di Chambord, che arriv\u00f2 a un passo dalla sua restaurazione:\nAlcuni legittimisti, denominati \"Bianchi di Spagna\", ostili alla Casa d'Orl\u00e9ans, ritennero invalida la rinuncia di Filippo V di Spagna al trono di Francia e cominciarono a sostenere i diritti del primogenito del ramo spagnolo, indipendentemente da eventuali matrimoni morganatici. Da un punto di vista politico, comunque, i pretendenti sotto elencati non svolsero in Francia un ruolo paragonabile a quello degli Orl\u00e9ans, n\u00e9 ebbero riconoscimenti da alcuna corte europea, n\u00e9, d'altronde, tutti gli elencati avanzarono effettivamente diritti sul trono di San Luigi:\nSpagna.\nAgli inizi del XVIII secolo una crisi dinastica fu alla base della guerra di successione spagnola, nella quale il pretendente francese, Filippo d'Angi\u00f2, riusc\u00ec a ottenere il trono iberico, perdendo per\u00f2 i possedimenti italiani e l'eredit\u00e0 borgognona, passati agli altri due pretendenti, l'imperatore Carlo VI e il duca Vittorio Amedeo II di Savoia.\nIn seguito, le divergenze dinastiche costituirono la causa principale dello scoppio delle guerre carliste, che contrapponevano il ramo maschile primogenito della Casa di Borbone alla discendenza femminile diretta di Ferdinando VII di Spagna. Segue una lista dei pretendenti carlisti fino all'estinzione della discendenza maschile.\nNel 1931 Alfonso XIII di Spagna abbandon\u00f2 il regno agitato dai rivoluzionari che, poco dopo, proclamarono la repubblica, repubblica definitivamente abbattuta dal generale Franco il 1\u00ba aprile 1939.\nAlfonso XIII, non riammesso nella Spagna franchista che aveva ripristinato la forma monarchica, abdic\u00f2 soltanto nel 1941, poco prima di morire; gli succedette come pretendente Giovanni (III), conte di Barcellona, unico figlio a non aver contratto matrimonio morganatico. Francisco Franco gli prefer\u00ec il figlio Juan Carlos, che, nel 1975, divenne Re di Spagna, mentre il padre avrebbe rinunciato ai suoi diritti due anni pi\u00f9 tardi. Nel frattempo l'estinzione del ramo maschile carlista aveva rafforzato la posizione dinastica del ramo alfonsino.\nPortogallo.\nCome la Spagna, anche il Portogallo conobbe nel XIX secolo una profonda crisi dello Stato, in cui le rivendicazioni dinastiche di due rami della medesima Casa, la linea maschile (Michele del Portogallo) e la vincente discendenza diretta per via femminile (Maria II del Portogallo), si unirono allo scontro tra conservatori e liberali.\nDi seguito \u00e8 riportato l'elenco dei pretendenti michelisti:\nNel 1910 in Portogallo venne rovesciata la monarchia e il re costituzionale Manuele II divenne a sua volta un pretendente al trono. Dopo la sua morte inizi\u00f2 a rivendicare le pretese al trono di Portogallo dal 1957 anche la sua sorellastra Maria Pia di Sassonia Coburgo Braganza.\nIn precedenza, nel XVII secolo, lo scontro fra il re Filippo IV e III di Spagna e di Portogallo e Giovanni duca di Braganza, pretendente al trono lusitano sostenuto dalla nobilt\u00e0 e dal popolo portoghese, aveva visto la vittoria del pretendente, divenuto Re del Portogallo e dell'Algarve nel dicembre del 1640.\nI falsi pretendenti.\nNelle situazioni di profonda crisi dello Stato o delle dinastie regnanti non sono mancati esempi di avventurieri spacciatisi per i figli dell'ultimo re o dell'ultimo principe. Alcuni casi noti sono i seguenti:"}
{"id": "1900748", "revid": "2041046", "url": "https://it.wikipedia.org/wiki?curid=1900748", "title": "Fernando Mencherini", "text": "Fernando Mencherini \u00e8 stato un compositore di musica contemporanea scomparso prematuramente. Studia al Conservatorio \"G. Rossini\" di Pesaro, seguendo i corsi di musica elettronica tenuti da Walter Branchi. Tra i suoi numerosi lavori: \"Notturno per contrabbasso\" (1979) per Stefano Scodanibbio; il \"Primo Quartetto d'archi\" (1980); le \"Sei danze\" (1983) eseguite dal violinista Enzo Porta; \"Das Zweiter Zimmer\" (1983); \"I segreti del tempio\" (1989); \"Vortex per flauto, violino, 11 archi e vibrafono\" (1993). Negli ultimi anni di vita si \u00e8 anche dedicato al teatro musicale e al teatro di danza. Ha lavorato a fianco di poeti come Edoardo Sanguineti e Gian Ruggero Manzoni, musicandone i testi. Le sue composizioni sono ancora trasmesse dalla RAI e da diverse radio europee."}
{"id": "1900749", "revid": "119630040", "url": "https://it.wikipedia.org/wiki?curid=1900749", "title": "RCA Camden", "text": "La RCA Camden \u00e8 stata un'etichetta discografica appartenente alla RCA Italiana ed attiva negli anni '50 e '60.\nLa Storia.\nCamden \u00e8 una citt\u00e0 del New Jersey, sede della Victor Talking Machine Company, una delle prime case discografiche americane, in seguito acquisita dalla Radio Corporation of America, che decise di dare il nome di questa citt\u00e0 ad uno dei suoi marchi.\nL'etichetta RCA Camden era utilizzata dalla casa madre americana per stampare, per lo pi\u00f9, dischi di musica classica; in Italia invece il marchio venne usato per pubblicare alcuni dischi di artisti della RCA Italiana agli inizi di carriera (ad esempio Edoardo Vianello o Gianni Meccia).\nNel corso degli anni, con la nascita di altre etichette, l'RCA Italiana abbandon\u00f2 le pubblicazioni su RCA Camden.\nI dischi pubblicati.\nPer la datazione ci siamo basati sull'etichetta del disco, sul vinile o sulla copertina; qualora nessuno di questi elementi ci abbia fornito un riscontro, ci siamo basati sulla numerazione del catalogo. Se esistenti, abbiamo riportato oltre all'anno il mese e il giorno (quest'ultimo dato si trova, a volte, inciso sul vinile); infine, ci siamo basati sul codice della matrice di stampa. Molti dischi della RCA infatti non hanno alcun riferimento alla loro data di pubblicazione. Esiste per\u00f2 un metodo per risalire all'anno di emissione in base al codice della matrice, sempre stampato sull'etichetta.\nRiportiamo di seguito la tabella di conversione codice matrice per i 45 giri relativi alla RCA Camden:\n45 giri.\nNel 1961 -contestualmente ad alcune riorganizzazioni di numerazione- questa serie venne terminata e fatta confluire nella nuova serie \"Rca Victor - Serie Europa\" : l'ultimo disco pubblicato come Rca Camden fu il 45CP-127, il successivo venne pubblicato come Rca Victor - Serie Europa PM45-0128. Per l'elencazione dei titoli PM45-XXXX si veda qui.\nNei cataloghi Rca Italiana successivi alla modifica, i titoli da 45CP-0004 a 45CP-0127 vennero riclassificati a pari numero come PM45-0004...0127; si noti infine che per\u00f2 alcuni titoli di successo pi\u00f9 breve non ebbero riclassificazione PM45-XXXX. "}
{"id": "1900751", "revid": "2153076", "url": "https://it.wikipedia.org/wiki?curid=1900751", "title": "Unplugged (Eric Clapton)", "text": "Unplugged \u00e8 un album live di Eric Clapton, pubblicato nell'agosto del 1992. Fu registrato in Inghilterra in un'esibizione dal vivo nell'ambito del programma televisivo MTV Unplugged. L'album ha vinto ben tre Grammy Award, tra cui quello di \"album dell'anno\"; inoltre \u00e8 il maggior successo commerciale per Eric Clapton, avendo venduto circa 26 milioni di copie nel mondo ad oggi."}
{"id": "1900756", "revid": "287204", "url": "https://it.wikipedia.org/wiki?curid=1900756", "title": "Truth (album)", "text": ""}
{"id": "1900761", "revid": "201394", "url": "https://it.wikipedia.org/wiki?curid=1900761", "title": "Stefano Scodanibbio", "text": "Biografia.\nCome scrive nelle note di copertina del cd \"Geografia amorosa\", Scodanibbio intende la propria musica come\nLa sua opera di compositore ruota principalmente intorno al contrabbasso, strumento che suona con perizia riconosciuta, e verte sulla ricerca di nuove sonorit\u00e0 a partire principalmente dagli armonici naturali dei suoni, secondo la concezione di una musica radicata nelle qualit\u00e0 e nelle caratteristiche proprie dello strumento stesso.\nStudia contrabbasso con Fernando Grillo e composizione con Fausto Razzi e Salvatore Sciarrino. Grillo aveva ideato un dettagliato sistema di notazione per controllare ogni aspetto della composizione per il contrabbasso, che affascina il suo allievo grazie alla padronanza che permetteva malgrado la complessit\u00e0 delle nuove sonorit\u00e0. \u00c8 sotto l'influenza del suo maestro che Scodanibbio scrive una delle prime composizioni, \"e/statico\" per contrabbasso solo (1980), che presenta notevoli similarit\u00e0 con \"Paperoles\" (1976) di Grillo, soprattutto nella dissezione degli oggetti sonori.\nFin da giovanissimo si adopera per la rinascita del contrabbasso (il contrabbassista norvegese H\u00e5kon Thelin parler\u00e0 in proposito di \u201c\"folk music\" per il contrabbasso\u201d) e per divulgare le nuove tendenza della musica contemporanea europea e americana.\nNel 1983 fonda e da allora dirige la \"Rassegna di Nuova Musica di Macerata\". Dopo un inizio fortunato, gli spettatori della Rassegna diminuiscono drasticamente; Scodanibbio riesce a riempire di nuovo un teatro semivuoto caratterizzando alcune edizioni con musiche provenienti dall'America. In generale, nei programmi delle varie edizioni d\u00e0 spazio alla dodecafonia e al minimalismo, con composizioni di Luciano Berio, Maurice Ravel, Charles Ives, Iannis Xenakis, Elliott Carter, il suo amico personale Julio Estrada e altri.\nNella sua carriera ha composto oltre 60 lavori, quasi tutti per strumenti ad arco. Rispetto all'organico classico del quartetto d'archi (viola, due violini e violoncello) Scodanibbio fa riferimento a quello che chiama \u201cvero quartetto d'archi\u201d, nel quale un violino \u00e8 sostituito dal contrabbasso: a tutte le combinazioni possibili fra coppie di questi quattro strumenti sono dedicati i \"Six Duos\" scritti fra il 1990 e il 1994 e incisi nel 2001.\nOltre che esecutore tecnicamente dotato e compositore innovativo, Stefano Scodanibbio \u00e8 un intellettuale completo, trovando spesso ispirazione nella letteratura e nella speculazione filosofica. Il saggio \"La fine del pensiero\" di Giorgio Agamben gli fornisce riflessioni per la composizione intitolata \"Oltracuidansa\" (per contrabbasso e nastro a 8 piste con registrazioni basate su materiali sonori prodotti dal contrabbasso); per Scodanibbio quello di Agamben \u00e8 un testo che spinge a riconoscere che non \u00e8 possibile trovare un linguaggio adeguato al pensiero, perlomeno non un linguaggio verbale. Sempre il saggio di Agamben \u00e8 alla base dell'omonimo \"ballet\" scritto in collaborazione con il ballerino e coreografo Herv\u00e9 Diasnas, per contrabbasso e nastro (1998), che contiene il movimento \"Marche bancale\".\nHanno scritto per lui Brian Ferneyhough, Salvatore Sciarrino, Sylvano Bussotti, Iannis Xenakis, Fernando Mencherini, G\u00e9rard Grisey, Giacinto Scelsi, Roberto Paci Dal\u00f2,Emanuele Pappalardo, Julio Estrada. Ha collaborato a lungo con Luigi Nono.\nSuona regolarmente in trio con Rohan de Saram e Markus Stockhausen. Dal 1996 insegna contrabbasso ai Darmstadt Ferienkurse. Di particolare importanza le collaborazioni con il musicista Terry Riley, nonch\u00e9 con i coreografi e danzatori Virgilio Sieni, Patricia Kuypers, Herv\u00e9 Diasnas, i poeti Edoardo Sanguineti e Gian Ruggero Manzoni, l'artista Gianni Dess\u00ec.\nNel 2002 esegue Oltracuidansa di sua composizione al Teatro Lauro Rossi per lo Sferisterio di Macerata.\nNell'ultima parte della sua vita ha vissuto principalmente a Pollenza con la moglie. Ammalatosi gravemente di sclerosi laterale amiotrofica, diagnosticata nel 2010, ha scelto di trascorrere gli ultimi giorni in Messico, paese da lui molto apprezzato; tanto che le sue ceneri sono state, per sua volont\u00e0, sparse nei giardini di due musicisti locali suoi amici:\nL'opera.\nLa tecnica di Stefano Scodanibbio sul contrabbasso utilizza il pizzicato in alternanza a suoni \u201cstirati\u201d sugli strumenti a corda, corde bloccate per favorire i \"glissando\", modifiche audaci dei registri consueti, alternanza di lieve percussione con passaggi \u201cdanzanti\u201d. Nella composizione, lavora su una costruzione a incastro di momenti sonori che esalta le parti monotimbriche dei singoli strumenti, con alternanza di linee melodiche che si sovrappongono. I registri pi\u00f9 bassi si inseriscono con sonorit\u00e0 dell'effetto lugubre.\nLa novit\u00e0 di Scodanibbio compositore \u00e8 nell'uso raffinato degli armonici in ogni punto della corda, comprese la parte bassa e mediana della tastiera, con un interscambio tra toni \u201cordinari\u201d e i loro armonici. Il compositore stesso ha pi\u00f9 volte sottolineato le similitudini tra la propria tecnica sugli armonici e le percussioni tabla diffuse nel subcontinente indiano."}
{"id": "1900766", "revid": "547992", "url": "https://it.wikipedia.org/wiki?curid=1900766", "title": "Aristea di Proconneso", "text": "Aristea di Proconneso () \u00e8 un personaggio che si ritiene realmente esistito, nonostante la natura leggendaria di molte delle tradizioni che lo riguardano. Originario dell'isola del Proconneso (oggi isola di Marmara, nel mare omonimo), secondo il lessico Suda sarebbe stato attivo durante la cinquantesima Olimpiade (580 a.C.-577 a.C.), mentre Strabone riporta l'opinione che fosse stato addirittura maestro di Omero.\nGli \u00e8 attribuito un poema sul popolo degli Arimaspi, i \"Versi arimaspei\", del quale si ritiene che il Trattato del Sublime ci trasmetta un frammento. \nLe testimonianze che lo riguardano riferiscono suoi viaggi nelle regioni settentrionali. Secondo Teopompo avrebbe conosciuto gli Iperborei, mentre secondo altri autori sarebbe stato tra gli Issedoni e gli Arimaspi, dai quali avrebbe avuto notizie sulle regioni ancora pi\u00f9 settentrionali.\nSi dice che Aristea avesse il dono dell'ubiquit\u00e0, potesse separare l'anima dal corpo e avesse vissuto pi\u00f9 vite. Secondo Erodoto sarebbe stato posseduto da Apollo e lo avrebbe seguito sotto forma di corvo fino alle estreme regioni settentrionali. \nOltre che nel riassunto di Erodoto, del poema di Aristea ci sono giunte solamente alcune citazioni del bizantino Tzetzes (\"Chiliades\", VII 687-692).\nLe tradizioni su Aristea, insieme a quelle simili su Abari, forniscono elementi a favore dell'ipotesi dell'origine nordica del culto di Apollo e documentano contatti tra la cultura greca arcaica e tradizioni sciamaniche settentrionali. \nCuriosit\u00e0.\nNella serie di fumetti DC Comics Sandman, di Neil Gaiman, viene rivelato nel racconto \"Augustus\" che uno dei corvi che seguono Sogno degli Eterni \u00e8 Aristea.\nBibliografia.\nTutte le fonti precedenti sono raccolte e discusse in:"}
{"id": "1900771", "revid": "400694", "url": "https://it.wikipedia.org/wiki?curid=1900771", "title": "Cronotropismo", "text": "Il cronotropismo, o azione cronotropa, \u00e8 la variazione proveniente dal sistema nervoso della regolare frequenza del battito cardiaco. Essa \u00e8 solitamente dovuta alla somministrazione di farmaci, ma indica generalmente l'influenza esercitata da ogni condizione in grado di modificare la frequenza cardiaca.\nAzione cronotropa positiva.\nL'azione cronotropa positiva definisce l'accelerazione della frequenza cardiaca, collegata spesso ad un aumento della pressione arteriosa, determinata in genere da impulsi nervosi che raggiungono il cuore attraverso fibre simpatiche. Si evince quindi che i mediatori chimici delle terminazioni nervose dell'ortosimpatico, ovvero adrenalina e noradrenalina, hanno azione cronotropa positiva, come anche, tali condizioni fisiologiche, psicologiche o ambientali che causano una stimolazione della componente ortosimpatica del sistema nervoso vegetativo, come l'ipossia, stimoli dolorifici, paura.\nTalvolta si possono riscontrare fenomeni di azione cronotropa positiva per la presenza di altri fattori scatenanti, come temperatura corporea e ormone tiroideo che agiscono direttamente sul miocardio.\nAzione cronotropa negativa.\nL'azione cronotropa negativa corrisponde all'insorgenza di bradicardia, fenomeno mediato solitamente dal centro nervoso cardioinibitore, localizzato nel bulbo e dalla stimolazione delle fibre parasimpatiche del nervo vago. Hanno perci\u00f2 azione cronotropa negativa l'acetilcolina, mediatore chimico del sistema parasimpatico, la depressione psichica e, come farmaci, la digitale, la chinidina e la strofantina."}
{"id": "1900773", "revid": "339392", "url": "https://it.wikipedia.org/wiki?curid=1900773", "title": "Cronotropo", "text": ""}
{"id": "1900775", "revid": "773636", "url": "https://it.wikipedia.org/wiki?curid=1900775", "title": "Chiesa del Serraglio", "text": "La chiesa del Serraglio si trova a Pieve di Sinalunga, in provincia di Siena e diocesi di Montepulciano-Chiusi-Pienza.\nLa chiesa \u00e8 stata edificata nel 1659.\nStoria.\nLa chiesa fu costruita con elemosine a seguito della donazione del terreno da parte dell'antica famiglia \"Serpretri\".\nLa chiesa fu varie volte messa all'asta e si ridusse in pessimo stato (tetto e portico esterno). I pochi arredi sacri in pessimo stato, furono acquistati nel 1892.\nLa chiesa fu poi acquistata dalla Famiglia Grazzi (fratelli Antonio e Francesco del Vivente Federigo), e fu restaurata e intonacata all'esterno a loro spese. La chiesa nello stesso anno fu poi benedetta dal vescovo di Pienza Giacomo Bellucci."}
{"id": "1900779", "revid": "1305772", "url": "https://it.wikipedia.org/wiki?curid=1900779", "title": "Wild in the Streets", "text": ""}
{"id": "1900781", "revid": "773636", "url": "https://it.wikipedia.org/wiki?curid=1900781", "title": "Pieve di Santa Maria delle Grazie", "text": "La pieve di Santa Maria delle Grazie \u00e8 un edificio religioso situato a Guazzino, nel comune di Sinalunga, in provincia di Siena e diocesi di Montepulciano-Chiusi-Pienza. \u00c8 conosciuta pi\u00f9 volgarmente sotto il nomignolo di \"Santa Maria al Guazzino\".\nStoria.\nLa Pieve di Santa Maria delle Grazie \u00e8 stata costruita nel XVIII secolo.\nAl suo interno, nell'altare maggiore, si trovano molti decori settecenteschi.\nLa \"Madonna delle Grazie\" \u00e8 un affresco risalente alla prima met\u00e0 del XVIII secolo molto venerato poich\u00e9 gli abitanti del luogo e la popolazione di Sinalunga a tale affresco attribuirono la loro salvezza da una terribile epidemia.\nFu fatto voto di recarsi con tutto il clero, le Confraternite laicali e le insegne parrocchiali a Guazzino, ogni anno, il 25 marzo \"Festa dell'Annunciazione di Maria Santissima\"."}
{"id": "1900783", "revid": "46936", "url": "https://it.wikipedia.org/wiki?curid=1900783", "title": "Qualificazioni alla CONCACAF Gold Cup 1993", "text": "Sono elencate di seguito le date e i risultati per le qualificazioni al CONCACAF Gold Cup 1993.\nFormula.\n30 membri CONCACAF: e (come paesi ospitanti) sono qualificati direttamente alla fase finale. Rimangono 28 squadre per sei posti disponibili per la fase finale. Le squadre e i posti disponibili sono suddivisi in tre zone di qualificazione: \"Nord America\" (1 posti), \"Centro America\" (3 posti), \"Caraibi\" (2 posti).\nZona Nord America.\n si qualifica di diritto alla fase finale.\nZona Centro America.\nLa Coppa delle nazioni UNCAF 1993 mette in palio la qualificazione al torneo: (prima classificata), (seconda classificata) e (terza classificata) si qualificano alla fase finale.\nZona Caraibi.\nLa Coppa dei Caraibi 1993 mette in palio la qualificazione al torneo: (prima classificata) e (seconda classificata) si qualificano alla fase finale."}
{"id": "1900786", "revid": "834", "url": "https://it.wikipedia.org/wiki?curid=1900786", "title": "Wild In The Streets", "text": ""}
{"id": "1900790", "revid": "17654", "url": "https://it.wikipedia.org/wiki?curid=1900790", "title": "Hennersdorf bei Wien", "text": ""}
{"id": "1900793", "revid": "22475", "url": "https://it.wikipedia.org/wiki?curid=1900793", "title": "Mega Man 4", "text": "Mega Man 4, conosciuto in Giappone come \u00e8 il quarto videogioco della serie originale di \"Mega Man\". Il videogioco \u00e8 stato realizzato per NES in Europa e Nord America e per Super Famicom in Giappone. Tra la realizzazione del precedente capitolo della saga e di questo videogioco la Capcom prese in considerazione l'idea di trasferire la serie su SNES ma vi fu un repentino cambio d'idea che posticip\u00f2 l'uscita del primo videogioco per quella console al 1993 con \"Mega Man X\".\nIl gioco \u00e8 stato successivamente inserito nella collezione \"Rockman Complete Works\" per PlayStation del 1999 e nel \"Mega Man Anniversary Collection\" per PlayStation 2, Nintendo GameCube e Xbox.\nTrama.\nNel 20XX, un anno dopo gli eventi del progetto \"Gamma\" e della scomparsa del \"Dr. Wily\", il \"Dr. Light\" riceve una lettera da un misterioso scienziato russo chiamato \"Dr. Cossack\" che ha l'intenzione di mandare la sua armata di robot alla conquista del mondo per verificare chi tra lui ed il \"Dr. Light\" sia il migliore. Il \"Dr. Light\" non potendo rimanere indifferente a questi eventi richiama \"Mega Man\" dalla sua missione di ricerca del \"Dr. Wily\" e lo manda alla caccia dei \"Robot Masters\" del \"Dr. Cossack\".\nQuesta volta per\u00f2 il \"Dr. Light\" ha un aggiornamento pronto per le armi di \"Mega Man\". Ha modificato il classico \"Buster\" in dotazione all'androide in un'arma molto pi\u00f9 potente il \"Mega Buster\" che gli permette di caricare il colpo emettendo un fascio di plasma concentrato ed estremamente distruttivo.\nSconfitti gli 8 \"Robot Masters\" costruiti dal \"Dr. Cossack\", \"Mega Man\" si fa strada nella fortezza ghiacciata ma prima di poter dare il colpo di grazia allo scienziato russo, \"Proto Man\" si teletrasporta nella stanza con \"Kalinka\", la figlia del \"Dr. Cossack\" rapita e tenuta in ostaggio dal \"Dr. Wily\". Il \"Dr. Cossack\" infatti non \u00e8 malvagio ma \u00e8 stato solo ricattato dallo scienziato creduto scomparso ma che si nasconde solo nell'ombra macchinando contro \"Mega Man\" ed i suoi alleati. Ora che i piani del \"Dr. Wily\" sono stati rivelati \"Mega Man\" riparte alla caccia del suo storico avversario e lo raggiunge nel suo nuovo castello a forma di teschio (\"Skull Castle\") dove riesce a sconfiggerlo ma non a catturarlo, infatti il \"Dr. Wily\" anche questa volta riesce a scappare.\nCaratteristiche del gioco.\nQuesto videogioco della serie Mega Man include le seguenti caratteristiche:"}
{"id": "1900795", "revid": "46936", "url": "https://it.wikipedia.org/wiki?curid=1900795", "title": "Coppa delle nazioni UNCAF 1991", "text": "La Coppa delle nazioni UNCAF 1991 \"(UNCAF Nations Cup 1991)\" fu la prima edizione della Coppa delle nazioni UNCAF, la competizione calcistica per nazione organizzata dall'UNCAF. La competizione si svolse in Costa Rica dal 26 maggio al 2 giugno 1991 e vide la partecipazione di quattro squadre: , , e . Il torneo, che si tiene ogni due anni a partire dal 1991, vale anche come qualificazione per la CONCACAF Gold Cup.\nL'UNCAF organizz\u00f2 questa competizione dal 1991 al 2009 sotto il nome di Coppa delle nazioni UNCAF; dall'edizione del 2011 cambi\u00f2 nome e divenne Coppa centroamericana.\nFase finale.\nGirone unico.\n, e qualificate alla CONCACAF Gold Cup 1991.\nStatistiche.\nClassifica marcatori.\n5 reti\n3 reti\n1 rete"}
{"id": "1900798", "revid": "46936", "url": "https://it.wikipedia.org/wiki?curid=1900798", "title": "Coppa delle nazioni UNCAF 1993", "text": "La Coppa delle nazioni UNCAF 1993 \"(UNCAF Nations Cup 1993)\" fu la seconda edizione della Coppa delle nazioni UNCAF, la competizione calcistica per nazione organizzata dall'UNCAF. La competizione si svolse in Honduras dal 5 marzo al 9 marzo 1993 e vide la partecipazione di quattro squadre: , , e . Il torneo, che si tiene ogni due anni a partire dal 1991, vale anche come qualificazione per la CONCACAF Gold Cup.\nL'UNCAF organizz\u00f2 questa competizione dal 1991 al 2009 sotto il nome di Coppa delle Nazioni UNCAF; dall'edizione del 2011 cambi\u00f2 nome e divenne Coppa Centroamericana.\nFase finale.\n, e qualificate alla CONCACAF Gold Cup 1993.\nStatistiche.\nClassifica marcatori.\n5 reti\n1 rete"}
{"id": "1900803", "revid": "135224", "url": "https://it.wikipedia.org/wiki?curid=1900803", "title": "Heckler &amp; Koch P10", "text": ""}
{"id": "1900807", "revid": "290948", "url": "https://it.wikipedia.org/wiki?curid=1900807", "title": "Reattore semibatch", "text": ""}
{"id": "1900808", "revid": "290948", "url": "https://it.wikipedia.org/wiki?curid=1900808", "title": "Operazioni unitarie", "text": ""}
{"id": "1900809", "revid": "290948", "url": "https://it.wikipedia.org/wiki?curid=1900809", "title": "Apparecchiatura chimica", "text": ""}
{"id": "1900815", "revid": "767487", "url": "https://it.wikipedia.org/wiki?curid=1900815", "title": "Jennifer (cantante)", "text": "Biografia.\nDotata di bella presenza, Chantal Benoist inizia la carriera di indossatrice e fotomodella nel 1972, diventando una delle pi\u00f9 note in Francia ed iniziando anche l'attivit\u00e0 di attrice.\nNel 1976 il produttore discografico (nonch\u00e9, all'epoca, suo compagno) Michel Deloir le propone di incidere una canzone in stile disco music, il genere che in quel periodo sta ottenendo successo in tutto il mondo: con il nome d'arte Jennifer ed un'immagine sexy ed ammiccante (evidente nella copertina del disco e nelle apparizioni televisive dell'epoca) pubblica per l'etichetta francese Big Box il singolo \"Do It For Me\" (scritto da Jean Denis Perez: in breve tempo la canzone diventa un successo in Francia e l'anno successivo viene stampata in tutta Europa, entrando ai primi posti in tutte le classifiche.\nAnche in Italia (dove il disco, come i successivi di Jennifer, \u00e8 pubblicato dalla Disco Pi\u00f9, etichetta di propriet\u00e0 della CGD) il successo nell'estate del 1977 \u00e8 notevole: \"Do it for me\" vince il \"Free Show Estate 77\", e Jennifer viene chiamata come ospite al \"Festivalbar\"; nello stesso anno pubblica anche il suo primo album \"Walking in Space\" che, oltre a \"Do it for me\", contiene altri brani disco tra cui \"I don't need your love\", divisa in due parti (di cui la prima viene pubblicata come retro sul secondo singolo).\nNel 1978 Adriano Celentano la chiama a recitare nel suo film \"Geppo il folle\" e Carlo Vanzina in \"Figlio delle stelle\", con Alan Sorrenti protagonista. Continua comunque l'attivit\u00e0 musicale, con altri singoli di successo, anche se nessuno ripete l'exploit di \"Do it for me\".\nIn seguito passa alla Path\u00e9, etichetta francese consociata alla EMI, e il suo album \"Via Dolce Vita... Amour Express\", pubblicato anche in spagnolo per il mercato latino americano, riscuote un buon successo.\nVita privata.\nNegli anni ottanta sposa l'attore G\u00e9rard Lanvin, da cui ha due figli, e si ritira dal mondo dello spettacolo, dedicandosi alla famiglia."}
{"id": "1900816", "revid": "1480390", "url": "https://it.wikipedia.org/wiki?curid=1900816", "title": "Baia di Lyttelton", "text": "La baia di Lyttelton (in inglese \"Lyttelton Harbour\") \u00e8 un'insenatura della penisola di Banks lungo la costa della regione di Canterbury in Nuova Zelanda.\nGeografia.\nLa baia si \u00e8 formata in seguito al collasso di un antico cratere vulcanico ed \u00e8 ulteriormente protetta dalle isole Quail e Ripapa. La prima \u00e8 stata utilizzata in passato come lebbrosario, mentre la seconda, che presenta estese fortificazioni, fu sede durante la prima guerra mondiale di un campo di internamento per prigionieri di guerra e nazionalisti tedeschi, tra i quali il conte Felix Graf von Luckner.\nCentri abitati.\nCon una larghezza approssimativa di 15 km, la baia ha come centro principale la citt\u00e0 di Lyttelton, il cui porto serve Christchurch. Lyttelton \u00e8 collegata a Christchurch attraverso un tunnel ferroviario (il \"Lyttelton rail tunnel\"), aperto nel 1964, e da due strade che superano le Port Hills.\nDal lato opposto di Lyttelton vi \u00e8 un insediamento chiamato Diamond Harbour, mentre ad est \u00e8 situato il villaggio maori di R\u0101paki."}
{"id": "1900817", "revid": "146644", "url": "https://it.wikipedia.org/wiki?curid=1900817", "title": "Lyttelton Harbour", "text": ""}
{"id": "1900820", "revid": "31886", "url": "https://it.wikipedia.org/wiki?curid=1900820", "title": "Giurtelecu \u0218imleului", "text": "Giurtelecu \u0218imleului (ungherese: \"Somly\u00f3gy\u0151rtelek\" o semplicemente \"Gy\u0151rtelek\", tedesco: \"W\u00fcst G\u00f6rgen\") \u00e8 una localit\u00e0 rumena situata nella parte nord-occidentale della Transilvania nel Distretto di S\u0103laj, Comune di M\u0103eri\u0219te.\nIn rumeno \u00e8 conosciuta anche come Giurtelec o Giurtelecu.\nGeografia fisica.\nGiurtelecu \u0218imleului \u00e8 situata ad un'altitudine di 267 m sulle rive del fiume Crasna. La diga di V\u00e2r\u0219ol\u0163 la protegge dalle alluvioni. Il promontorio di Damian caratterizza particolarmente il paesaggio di Giurtelecu \u0218imleului, dominando il suo panorama. Questo promontorio \u00e8 parte organica dello sperone Nord-Est del massiccio \"M\u0103gura \u0218imleului\", che appartiene ai Carpazi.\nStoria.\n \n \nBen posizionata strategicamente e naturalmente fortificata, il promontorio di Damian ha attratto diverse comunit\u00e0 umane in cerca di sicurezza per migliaia di anni. Giurtelecu \u0218imleului era gi\u00e0 abitata nell'et\u00e0 del ferro."}
{"id": "1900822", "revid": "1418004", "url": "https://it.wikipedia.org/wiki?curid=1900822", "title": "Corda colica", "text": "La corda colica \u00e8 un reperto obiettivo aspecifico costituito da una tumefazione di forma allungata, disposta longitudinalmente, dolente alla palpazione, che pu\u00f2 manifestarsi nel corso di coliti spastiche, sindrome del colon irritabile, diverticolosi e processi infettivi (ad es. amebiasi intestinale) del colon.\nPatogenesi.\nFrequentemente localizzata in fossa iliaca sinistra (corda colica sigmoidea), \u00e8 interpretata come uno spasmo della parete del sigma che si presenta dotata di una iperreattivit\u00e0 di tipo non propulsivo. L'iperreattivit\u00e0 \u00e8 presente anche a digiuno ma si intensifica dopo il pasto per attivazione del riflesso gastro-colico. La corda colica \u00e8 quindi una condizione funzionale pi\u00f9 che strutturale.\nMeno frequentemente la corda colica \u00e8 dovuta a malattia diverticolare con diverticolite e a neoplasie a carattere stenosante.\nUna tumefazione allungata e disposta longitudinalmente in fossa iliaca sinistra pu\u00f2 essere apprezzata anche in caso di coprostasi (stasi, accumulo e indurimento delle feci) ma in questo caso mancher\u00e0 il dolore evocato dalla palpazione.\nObiettivit\u00e0.\nFrequentemente localizzata alla fossa iliaca sinistra, meno frequentemente a destra.\n\u00c8 ben apprezzabile all'esame obiettivo del colon anche con la palpazione superficiale se l'addome \u00e8 trattabile. (Alla palpazione superficiale di norma il colon non \u00e8 apprezzabile).\nPossono contribuire all'aumento di volume localizzato:\nIl dolore, di tipo colico, talora pu\u00f2 essere molto intenso ed \u00e8 dovuto sia alla contrazione del sigma sia allo spasmo dell'intestino a monte che tenta di superare l'ostruzione."}
{"id": "1900823", "revid": "767487", "url": "https://it.wikipedia.org/wiki?curid=1900823", "title": "Juli &amp; Julie", "text": "Juli &amp; Julie sono stati un duo musicale italiano attivo a cavallo inizio anni settanta - fine anni ottanta.\nStoria del duo.\nIl duo nasce nel 1974 dall'incontro di Giulio Todrani (padre della oggi anch'ella famosa Giorgia Todrani), cantante che ha inciso alcuni 45 giri per la Dischi Ricordi con lo pseudonimo Giulio Sangermano (partecipando anche al Cantagiro 1970 con \"Che pasticcio nel mio cuore\") e Angela Cracchiolo, anche lei cantante (come Angela Bini e poi come Angela Bi), con una partecipazione a Un disco per l'estate 1970 con \"Tu felicit\u00e0\".\nVengono scoperti da Elio Palumbo, che li mette sotto contratto per la sua etichetta, la Yep; il disco di esordio, il 45 giri con \"Una storia d'amore\", entra in classifica ottenendo molto successo, come anche i dischi successivi \"Amore mio perdonami\", \"Poesie d'amore\" e \"Noi due e l'amore\" (con testo di Emilio Iarrusso), tutte canzoni melodiche.\nJulie inoltre partecipa anche ad altre incisioni di artisti dell'etichetta: \u00e8 lei, ad esempio, la voce in \"Ninetta mia\" dall'album \"Prostituzione\" di Roberto Fogu e Marcello Ramoino.\nNel 1979 incidono \"Gioca\", scritta da Victorio Pezzolla e Luigi Albertelli, sigla TV RAI del \"TG3 Lo sport\".\nDopo altri dischi con minor successo commerciale (tra cui il terzo album, \"Nell'azzurro, domani... una rondine\", del 1979, che contiene la canzone \"Scusa\", scritta per il duo da Donatella Rettore), i due decidono di prendersi un periodo di pausa, e Julie partecipa al Festival di Sanremo 1982 con \"Cuore bandito\", mentre Juli pubblica nel 1984 un 45 giri di disco music con lo pseudonimo di Neil Forte.\nTornano insieme nel 1985 incidendo un nuovo 45 giri, e continuano fino al 1989, senza pi\u00f9 incidere dischi ma solo per l'attivit\u00e0 dal vivo, finch\u00e9 Todrani decide di formare con altri musicisti un gruppo di rhythm 'n' blues e soul \"Io vorrei la pelle nera\", cambiando genere e facendo cessare, questa volta definitivamente, l'esperienza di Juli &amp; Julie."}
{"id": "1900825", "revid": "80598", "url": "https://it.wikipedia.org/wiki?curid=1900825", "title": "Yep Records", "text": ""}
{"id": "1900826", "revid": "339392", "url": "https://it.wikipedia.org/wiki?curid=1900826", "title": "Angela Bini", "text": ""}
{"id": "1900830", "revid": "767487", "url": "https://it.wikipedia.org/wiki?curid=1900830", "title": "Day26", "text": "Day26 \u00e8 un gruppo musicale R&amp;B/Pop creata dalla Bad Boy Records. Il gruppo \u00e8 stato selezionato alla quarta serie di MTV's Making the Band.\nStoria.\n\"Making the Band 4\".\nNel 2007, il produttore e rapper \"Sean \"Diddy\" Combs\" celebra il suo ritorno in TV con \"Making the Band 4\", in compagnia del talent scout Michael Bivins Bryan-Michael Cox, e Ankh Ra (il vocal coach) e i coreografi Laurie Ann Gibson e Jamal.\nLa prima stagione comincia il 18 febbraio 2007 e la band prende vita nel successivo 26 agosto. Il gruppo dei Day 26 \u00e8 formato da Robert Curry, Willie Taylor, Brian Andrews, Michael McCluney e Qwanell Mosley. Donnie Klang eliminato soltanto durante la finale, viene comunque messo sotto contratto dalla Bad Boy, perch\u00e9 Diddy lo preferisce come solista."}
{"id": "1900832", "revid": "1543377", "url": "https://it.wikipedia.org/wiki?curid=1900832", "title": "Herzog (romanzo)", "text": "Herzog \u00e8 un romanzo di Saul Bellow, pubblicato nel 1964. \u00c8 un romanzo a struttura epistolare, dove le lettere scritte dal protagonista costituiscono gran parte del testo.\nIl romanzo ha vinto il National Book Award nel 1965. La rivista \"TIME\" ha incluso il romanzo nella lista dei 100 migliori romanzi in lingua inglese dal 1923 al 2005.\nTrama.\nAmbientato negli Stati Uniti del secondo dopoguerra, \"Herzog\" \u00e8 un romanzo sulla crisi di mezza et\u00e0 di un intellettuale ebreo, Moses E. Herzog, che ha appena divorziato per la seconda volta (un divorzio particolarmente difficile). Ha due figli, uno con la prima moglie e uno con la seconda, che stanno crescendo senza la sua presenza. La sua carriera di scrittore e di accademico \u00e8 in una fase di stallo. Herzog ha una relazione con Ramona, una donna molto sensuale con cui, per\u00f2, non vuole impegnarsi.\nIl secondo matrimonio di Herzog, quello con l'esigente e manipolatrice Madeleine, si \u00e8 appena concluso in modo umiliante. Madeleine ha convinto Moses a far trasferire lei e la loro figlia Junie a Chicago, e a fare in modo che anche i loro migliori amici, Valentine e Phoebe Gersbach, si trasferissero l\u00e0, dopo aver procurato un buon lavoro a Valentine. Ma era tutta un'astuta manovra, perch\u00e9 Madeleine e Valentine hanno una tresca e, subito dopo il trasferimento a Chicago, Madeleine lascia Herzog, ottiene un ordine restrittivo contro di lui e cerca di farlo internare in un ospedale psichiatrico.\nHerzog passa il tempo scrivendo lettere che poi non invia. Le lettere sono indirizzate ad amici, familiari e personaggi famosi. I destinatari possono essere persone non pi\u00f9 in vita, e spesso sono persone che Herzog non ha mai incontrato. L'unico elemento comune delle lettere \u00e8 che Herzog esprime costantemente la sua delusione, o per i suoi fallimenti o per i fallimenti degli altri o per le parole dette dagli altri; altre volte Herzog chiede scusa per il modo in cui egli stesso ha deluso gli altri.\nAll'inizio del romanzo, Herzog si trova nella sua casa di Ludeyville, una citt\u00e0 nelle Berkshires, nel Massachusetts occidentale. Sta pensando di tornare a New York per vedere Ramona, ma poi invece si reca a Martha's Vineyard, per visitare degli amici. Arriva alla loro casa, ma l\u00e0 scrive un biglietto - un biglietto reale, stavolta - dove dice che deve partire:\nVa a New York per tentare di fare quelle cose, tra cui riottenere la custodia della figlia, Junie. Dopo aver trascorso la notte con Ramona, va in tribunale per incontrare il suo avvocato e discutere i suoi piani, e finisce con l'assistere a una serie di tragicomiche udienze, come quella in cui una donna \u00e8 accusata di aver ucciso il suo bambino di tre anni scaraventandolo contro il muro. Moses, gi\u00e0 sconvolto per aver ricevuto una lettera dalla baby-sitter di Junie che parla di un incidente in cui Valentine ha chiuso a chiave Junie nella macchina mentre lui e Madeleine litigavano in casa, va a Chicago. Va a casa della sua matrigna e prende una pistola antica, caricata con due proiettili, e progetta confusamente di uccidere Madeleine e Valentine, e poi fuggire con Junie.\nIl piano va in fumo perch\u00e9 Herzog vede Valentine che fa il bagno a Junie e si rende conto che Junie non \u00e8 in pericolo. Il giorno seguente, dopo aver portato la figlia all'acquario, Herzog rimane coinvolto in un incidente stradale e alla fine \u00e8 accusato di possesso di arma carica. Suo fratello, il freddo e razionale Will, cerca di farlo tornare alla realt\u00e0. Herzog va a Ludeyville, incontra suo fratello, il quale cerca di convincerlo a farsi ricoverare in una clinica. Ma Herzog, che in precedenza aveva preso in considerazione questa possibilit\u00e0, sta riconciliandosi con la vita. Ramona lo raggiunge per passare la notte insieme - con grande sorpresa di Will - e Herzog comincia a fare progetti per restaurare la casa che, come la sua vita, pur bisognosa di essere riparata, ha una struttura solida. Herzog conclude dicendo che non ha pi\u00f9 bisogno di scrivere lettere.\nNumerosi flashback nel corso del romanzo rivelano dettagli cruciali della vita di Herzog, tra cui il matrimonio con la solida Daisy e l'esistenza del loro figlio, Marco, la vita del padre di Herzog, un fallito in ogni lavoro che cominciava, e le molestie sessuali subite da Herzog su una strada di Chicago da parte di uno sconosciuto.\nStile.\nLa bellezza del romanzo sta nell'analisi profonda della mente di Herzog. Nello stile tipico di Bellow, la descrizione delle emozioni dei personaggi e delle caratteristiche fisiche sono ricche di spirito e di energia. \nLe relazioni di Herzog sono il tema centrale del romanzo: non solo le donne e gli amici, ma anche la societ\u00e0 e lui stesso. I pensieri di Herzog e i suoi processi mentali vengono messe a nudo nelle lettere che scrive.\nVia via che il romanzo si svolge, le lettere (scritte in corsivo nel libro) diventano sempre meno frequenti. Questo sembra rispecchiare la guarigione della mente del narratore, mentre la sua mente si distoglie dalla sua lotta interiore e si volge alle opzioni offerte dalla sua situazione attuale\u00a0\u2013 non dover essere uno studioso, la possibilit\u00e0 di un nuovo inizio con Ramona, e cos\u00ec via. In altre parole, il chiarimento psicologico che sta verificandosi a livello di contenuto si riflette stilisticamente nello spostamento da una struttura prevalentemente epistolare a una struttura narrativa organizzata in modo pi\u00f9 lineare.\nTemi.\nLa ricerca dell'identit\u00e0.\nHerzog passa la maggior parte del tempo ad angosciarsi per quello che lui non \u00e8 - un buon marito, un buon padre, un accademico di successo. Herzog definisce se stesso in questi termini, piuttosto che accettarsi e definire se stesso in termini positivi. Alla fine del romanzo Herzog comincia a mostrare i segni di questa trasformazione:\n\u00c8 importante anche notare che il nome del personaggio, Moses E. Herzog, \u00e8 tratto da un personaggio minore dell'Ulisse di Joyce.\nIl fallimento della filosofia.\nHerzog pensa che la vita, con la sua accettazione del materialismo e delle sue vittime, sia umiliante. Lui ha rinunciato a un matrimonio stabile con la sua prima moglie (Daisy) perch\u00e9 era monotono e alienante, ma alla fine del secondo matrimonio si era trovato isolato e ingannato. Le lettere e i pensieri di Herzog rivelano che ha letto i pi\u00f9 grandi filosofi, ma li trova tutti inutili, compresi Freud e Nietzsche, e nelle lettere spiega in che cosa le loro idee lo hanno deluso. La visione del mondo di Herzog \u00e8 pi\u00f9 ottimistica:\nElementi autobiografici.\nIl personaggio di Herzog rispecchia in molti aspetti un Saul Bellow romanzato. Alcune similitudini tra Herzog e Bellow:"}
{"id": "1900838", "revid": "17862726", "url": "https://it.wikipedia.org/wiki?curid=1900838", "title": "Rougongmen", "text": ""}
{"id": "1900839", "revid": "889336", "url": "https://it.wikipedia.org/wiki?curid=1900839", "title": "Dubai Tennis Championships", "text": "Il Dubai Tennis Championships \u00e8 un torneo professionistico di tennis che si disputa a Dubai, Emirati Arabi Uniti, su campi di cemento. Viene organizzato un torneo sia maschile, dal 1993, che femminile, dal 2001, sotto il solito nome di Dubai Duty Free Men's and Women's Open.\nDifatti \u00e8 organizzato e di propriet\u00e0 della Dubai Duty Free Company, ed \u00e8 sotto il patronato dello sceicco Mohammed bin Rashid Al Maktoum, vicepresidente e primo ministro degli Emirati e sindaco di Dubai.\n\u00c9 stato votato dai tennisti come miglior torneo della categoria ATP Tour 250 nel 1998, e miglior torneo della categoria ATP Tour 500 per 11 volte, dal 2003 al 2006 e dal 2008 al 2014. Nel 2015 e nel 2019 \u00e8 stato votato come miglior torneo Premier."}
{"id": "1900841", "revid": "1543377", "url": "https://it.wikipedia.org/wiki?curid=1900841", "title": "Divinit\u00e0 cornute", "text": "Le divinit\u00e0 cornute, ovvero dei dotati di corna o palchi, appaiono in varie culture antiche e moderne. \nStoria.\nDio Cornuto \u00e8 un termine moderno per un dio sincretico sviluppatosi nel corso del tempo e derivante dall'unione, di antiche divinit\u00e0 come Cernunnos, un dio cornuto dei Celti, con le divinit\u00e0 greco-romane Pan e Dioniso. Questa combinazione di dei produsse una divinit\u00e0 attorno alla quale secondo alcuni miti, si radunarono i pagani, coloro che scelgono di non convertirsi al cristianesimo. Secondo questa mitologia, questa divinit\u00e0 forn\u00ec il prototipo per i successivi concetti cristiani del Diavolo e i suoi adoratori furono considerati dalla Chiesa come streghe e stregoni. Nella religione Wicca, il Dio Cornuto e la sua controparte, la Dea triplice sono le principali divinit\u00e0 venerate.\nIl \"Dio Cornuto\" \u00e8 ancora venerato da alcuni neopagani moderni, in particolare i Wiccan, che lo hanno collegato con un'ampia variet\u00e0 di divinit\u00e0 della natura presi da varie mitologie, inclusi l'inglese Herne il Cacciatore, l'egizio Osiride, il pre-vedico Pashupati e il Fauno romano. Tutte queste divinit\u00e0 maschili sono viste come provviste di corna e di un'associazione alla natura. Molte figure dal folklore britannico, anche se normalmente descritti senza corna, sono considerati nondimeno correlati: Puck, Robin Goodfellow e il Green Man.\nIl mito di questa figura sincretica di un Dio Cornuto, centrale per un culto delle streghe, fu suggerita da Jules Michelet in \"La Sorci\u00e8re\" (1862); queste idee furono espanse da Margaret Murray nel \"The Witch-cult in Western Europe\" (\"Il culto delle streghe nell'Europa Occidentale\", 1921), che avanz\u00f2 la tesi di un culto pagano unico sopravvissuto all'avvento del cristianesimo. Da allora molti importanti aspetti della tesi sono stati screditati e l'idea di una resistenza pagana clandestina altamente organizzata che persisteva nel periodo pre-moderno \u00e8 considerata una fantasia. Nonostante la diffusa disapprovazione per questa tesi, va per\u00f2 sottolineato che alcune sue intuizioni sono considerate ora corrette e la maggior parte degli storici della stregoneria concordano che le credenze e le pratiche originarie del paganesimo sopravvissero nell'et\u00e0 pre-moderna e che il conflitto tra tali credenze e il cristianesimo aiut\u00f2 ad accelerare la caccia alle streghe in Europa. Per paradosso fu proprio l'opera dell'inquisizione cristiana a raccogliere ed appiattire dentro un unico fantomatico culto diabolico, tutte le variegate sopravvivenze di origine pagana che andava perseguitando ed estirpando.\nUn noto oppositore dell'idea di un Dio Cornuto pagano associato con la stregoneria \u00e8 lo storico di Neopaganesimo Ronald Hutton, il quale sostiene che le credenze pagane sono morte molto tempo prima dell'epoca dei processi alle streghe e crede che la figura del Dio Cornuto sia un'invenzione sincretica moderna di Michelet e Murray.\nSviluppo dell'idea.\nAttraverso la storia, molte divinit\u00e0 pagane e figure folkloristiche sono state descritte come provviste di corna e caratteristiche animali, simili a capre o cervi. Un dipinto rupestre chiamato \"Lo Stregone\" trovato in Francia rappresenta una figura met\u00e0 uomo, met\u00e0 cervo, anche se potrebbe rappresentare uno sciamano che sta svolgendo un rituale.\nIl dio celtico conosciuto come Cernunnos dai Romani-Gallici aveva le corna di un cervo ed era associato alla fertilit\u00e0. Il personaggio cornuto nel folclore inglese conosciuto come Herne the Hunter (Herne il Cacciatore) potrebbe essere stato originato da Cernunnos. Nella Grecia antica il dio con zampe di capra Pan era venerato e venne associato a Fauno del pantheon romano. Sempre nella mitologia greca, Dioniso era dotato di piccole corna da capretto, mentre lo Zeus dell'oracolo di Ammone veniva raffigurato con corna di ariete. In India, un dio cornuto chiamato Pashupati (\"il signore degli animali\") era visto come epiteto per il dio Shiva.\nL'idea che tutte queste immagini cornute fossero di divinit\u00e0 e che rappresentavano manifestazioni di un singolo Dio Cornuto, e che il Cristianesimo ha cercato di sopprimere la sua venerazione associandolo con Satana, si svilupp\u00f2 originariamente nei circoli occultisti alla moda di Inghilterra e Francia nel XIX secolo. La famosa illustrazione di Bafometto di Eliphas L\u00e9vi, nel suo \"Dogme et Rituel de la Haute Magie\" del 1855 (basata sul dipinto della Sabba delle Streghe di Goya del 1789) accompagn\u00f2 i primi suggerimenti in questa direzione. L'immagine di \"Bafometto\" di Levi \u00e8 riflessa nella maggior parte dei dipinti del Diavolo fatti da allora. Il simbolismo \u00e8 tratto dalla carta \"Diable\" dei Tarocchi di Marsiglia del XVII e XVIII secolo: con ali di pipistrello, cornuto e ungulato con seni femminili, posato su di un globo; Levi aggiunse il Caduceo di Mercurio nel suo inguine, spost\u00f2 la torcia fiammeggiante per incoronare la sua testa e lo fece gesticolare verso la falce di luna.\nQuesta non era un'immagine malvagia, contest\u00f2 Levi, ma un dio del vecchio mondo, reso clandestino e condannato come una figura della stregoneria dal cristianesimo ostile. Margaret Murray raccolse questo suggerimento e lo fuse con un adattamento delle antropologie culturali di James Frazer per definire un dio della fertilit\u00e0 pan-europeo. Dove Frazer vide folklore moderno e i relativi costumi come rituali agricoli dimenticati, autori come Murray e i suoi contemporanei alla Folklore Society lo videro come una prova della sopravvivenza di un culto della fertilit\u00e0, una tradizione segreta resa clandestina e soppressa dal cristianesimo.\nMargaret Murray selezion\u00f2 e modific\u00f2 pesantemente le fonti in modo da promuovere l'idea che le streghe che andavano ad incontrare Satana nei boschi erano effettivamente rappresentanti di un sopravvissuto culto pan-europeo della fertilit\u00e0 che venerava un Dio Cornuto. Questi temi diedero forma sia all'immagine popolare del Diavolo che al concetto moderno del Dio Cornuto riverito oggi da alcuni gruppi neopagani (come Wicca). Le teorie della Murray sono state poi screditate a causa della sua scelta delle prove anche se la sua influenza \u00e8 persistita a lungo, in parte a causa del fatto di aver portato le proprie teorie nella \"Encyclop\u00e6dia Britannica\".\nCome detto, la tesi della Murray, relativa ad un unico culto pagano clandestino a livello continentale, \u00e8 stata in larga parte smentito dagli studiosi. \u00c8 stata per\u00f2 al contrario dimostrata invece la presenza sotto traccia, fin oltre le soglie dell'et\u00e0 moderna, di credenze o culti di origine pagana, presenti in varie parti d'Europa e con alcuni punti di contatto tra di loro (a questo proposito si guardi alle opere dell'antropologo Carlo Ginzburg). Tutte queste sopravvivenze pagane, non solo vennero perseguitate ed estirpate con violenza dalla Chiesa e dall'Inquisizione, ma furono da queste istituzioni descritte, raccolte, appiattite, accomunate e spesso travisate e distorte come appartenenti tutte a un unico indifferenziato culto malefico delle streghe verso il demonio, da cui forse \u00e8 poi derivata la grande svista presa dall'antropologa Murray nel formulare la sua celebre tesi.\nAssociazioni.\nBoschi, animali, caccia.\nMargaret Murray associ\u00f2 il Dio Cornuto con boschi, animali selvatici e caccia. Egli \u00e8 stato anche associato con la virilit\u00e0 maschile e la sessualit\u00e0, principalmente l'eterosessualit\u00e0, ma anche con l'omosessualit\u00e0.\nSatana.\nL'immagine di Satana come un mostro simile a una capra cornuta e ungulata \u00e8 comune in tutte le descrizioni dei Sabba delle streghe dal Medioevo (si veda l'illustrazione) al XVII secolo (per esempio nel libro illustrato \"Tableau de l'inconstance des mauvais anges et demons\" di Pierre de Lancre del 1612), accanto ad altri vari dipinti del Diavolo dove era spesso descritto come un uomo vestito di nero, un cane o una sinistra capra. Quando dipinto come figura composita umana/animale, il diavolo aveva spesso ali di pipistrello, gli artigli di un rapace e cos\u00ec via. L'aggiunta della forca, che spesso accompagna le immagini moderne del diavolo non divenne popolare sino al XIX secolo.\nSecondo Murray, dopo il regno di Enrico VIII fu pratica comune accusare i nemici politici di essere in combutta con il \"pessimo amico\" che appariva a loro in forma umana cornuto come un toro o un cervo.\nWicca.\nNella religione Wicca, pubblicizzata per la prima volta nel 1954, il Dio Cornuto \u00e8 riverito come il compagno e/o il figlio della Dea (descritta solitamente come Grande Madre o Dea triplice). Secondo Gerald Gardner la Wicca \u00e8 un sopravvissuto moderno di un'antica religione pagana pan-europea che venne resa clandestina durante il periodo dei processi alle streghe. Come tale la Dea e il Dio Cornuto (la \"Signora\" e il \"Signore\") della Wicca sono supposti essere antiche divinit\u00e0 tribali di questa fede. Tuttavia \u00e8 accertato che la religione si sia originata nella prima met\u00e0 del XX secolo e lo stesso Gardner afferma di avere ricostruito i riti da frammenti, incorporando elementi dal folclore inglese come Murray (si veda sopra) e influenze contemporanee come il Hermetic Order of the Golden Dawn (\"Ordine Ermetico dell'Alba Dorata\"), dando cos\u00ec origine a questo mito di fondazione della Wicca.\nNella Wicca \"Il Dio Cornuto\" potrebbe riferirsi individualmente a un qualsiasi dio di una moltitudine provenienti da differenti culture (come Cernunnos o Pan o Dioniso) o a un archetipo universale che molti wiccan pensano tale dio rappresenti. In contesti successivi ci si riferisce a lui come al \"Grande Dio\" o al \"Grande Padre\", che mette incinta la Dea e muore poi durante i mesi autunnali e invernali per poi rinascere in primavera."}
{"id": "1900847", "revid": "767487", "url": "https://it.wikipedia.org/wiki?curid=1900847", "title": "Alfredo il Grande (film)", "text": "Alfredo il Grande (\"Alfred the Great\") \u00e8 un film del 1969 diretto da Clive Donner.\nTrama.\nIl giovane Alfredo vorrebbe vivere un'esistenza da monaco, ma alla morte del fratello, il re Etelredo, \u00e8 costretto a prendere il suo posto e a sostenere la lotta contro i danesi che hanno invaso il Wessex.\nIn seguito per garantirsi un erede sposa la figlia del re di Mercia da cui ha un figlio.\nMa i danesi rapiscono la donna e rompono i patti con i sassoni, che organizzano subito la resistenza, trovandosi in minoranza."}
{"id": "1900848", "revid": "466539", "url": "https://it.wikipedia.org/wiki?curid=1900848", "title": "Carpa koi", "text": "La pi\u00f9 specificamente o carpa giapponese, \u00e8 la variet\u00e0 ornamentale addomesticata della carpa comune (\"Cyprinus carpio\"). Sono allevate per scopi decorativi in stagni all'aperto e laghetti da giardino. I colori pi\u00f9 comuni comprendono il bianco, il nero, il rosso, il giallo, il blu e il color crema.\nStoria.\nLe koi sono state sviluppate dalla carpa comune in Cina durante la dinastia J\u00ecn. Si hanno le prime notizie di queste carpe, conosciute col nome generico di \"koi,\" a partire dal V secolo a.C. poich\u00e9 sono utilizzate nell'acquacoltura. La carpa giunse poi anche in Europa grazie ai traffici dell'Impero romano che la diffusero per la prima volta anche nelle abitazioni e nei giardini privati che disponevano di laghetti e fontane. La carpa comune \u00e8 stata introdotta in Giappone attraverso la Cina nel XV secolo e da l\u00ec si inizi\u00f2 la classificazione e la produzione di carpe con colorazioni differenti. I vari tipi vennero riuniti nel 1914 a Tokyo dove si tenne la prima di una serie di esposizioni annuali sull'argomento. A questo punto l'interesse per le koi esplose in tutto il Giappone e poi nel mondo.\nEtimologia.\nLa parola \"koi\" deriva dal giapponese e significa \"carpa\", che nella cultura popolare \u00e8 simbolo di amore e amicizia. Per questo loro significato le immagini di carpe sono diffuse tra i tatuaggi, soprattutto in occidente.\nVariet\u00e0.\nLe differenti variet\u00e0 di carpe koi si distinguono per colorazione, decorazione e qualit\u00e0 delle scaglie. I principali colori sono bianco, nero, rosso, giallo, blu e crema. Anche se le varie combinazioni dei colori sono innumerevoli, sono state identificate dagli studiosi delle categorie sommarie di inquadramento dei diversi pesci. La categoria pi\u00f9 popolare \u00e8 la Gosanke, che unisce la variet\u00e0 \"Kohaku\", \"Taisho Sanshoku\" e \"Showa Sanshoku\".\nAttualmente si producono anche nuove variet\u00e0 di pesci. La Ghost koi si \u00e8 sviluppata a partire dagli anni ottanta del Novecento ed \u00e8 divenuta molto popolare, soprattutto nel Regno Unito. Parallelamente vi sono anche degli ibridi di carpa selvatica e le Ogon koi, che si distinguono per la colorazione metallica delle scaglie. La Butterfly koi, conosciuta anche col nome di Longfin koi, o Dragon Carp, \u00e8 stata anch'essa sviluppata negli anni ottanta.\nPrincipali variet\u00e0 di carpa koi:\nDifferenze dal pesce rosso.\nI pesci rossi sono diffusi in Cina da un allevamento selettivo della carpa prussiana con variazioni di colore. Dalla dinastia Song (960 \u2013 1279) sono state create variet\u00e0 gialle, arancio, bianche e rosso-bianche, a tal punto che oggi il pesce rosso (\"Carassius auratus\") e la Carpa prussiana (\"Carassius gibelio\") sono considerate specie differenti. I pesci rossi vennero introdotti in Giappone nel XVI secolo ed in Europa giunsero nel XVII secolo. Quindi il pesce rosso si \u00e8 sviluppato parallelamente alla carpa koi sebbene abbia conservato sostanziali differenze dai pesci rossi.\nIn generale il pesce rosso tende a essere pi\u00f9 piccolo di una koi ed ha una grande variet\u00e0 di forme corporee e pinne differenti. Le koi hanno invece una forma del corpo precisa, ma una grande variet\u00e0 di colorazioni. Le koi hanno inoltre dei barbigli prominenti sul labbro inferiore. Molti pesci rossi come il pesce rosso comune o la variet\u00e0 \"cometa\" o \"shubunkin\" hanno forme corporee e colorazioni simili ai koi a tal punto che sono poco distinguibili dalle koi pi\u00f9 giovani.\nAmbiente.\nLa carpa comune \u00e8 un pesce molto resistente e anche le koi conservano questo aspetto di specie. Le koi prediligono temperature tra i 15 e i 25 \u00b0C; il loro sistema immunitario si indebolisce molto al di sotto dei 10 \u00b0C.\nI colori sgargianti delle koi costituiscono uno svantaggio nei confronti dei loro predatori naturali come aironi, gatti e volpi.\nLe koi sono pesci onnivori e solitamente la loro dieta include piselli, lattuga e anguria. Dotate di una certa memoria, riescono a riconoscere le persone che le nutrono e il luogo ove solitamente ricevono il cibo a tal punto da poter essere allenate a prendere il cibo direttamente dalle mani. Il sistema digestivo delle koi diminuisce la sua attivit\u00e0 durante il periodo invernale fin quasi ad arrestarsi e di conseguenza la quantit\u00e0 di cibo ingerita in questa stagione diminuisce. Si sconsiglia di alimentare le carpe quando la temperatura dell'acqua scende sotto i 10 \u00b0C.\nLe koi sono anche tra i pesci pi\u00f9 longevi esistenti possono vivere fino a 80 anni senza mostrare segni d'invecchiamento: se mangiata, la carne conserva il tipico sapore sapido caratteristico dell'allevamento medio-orientale anche dopo diversi anni dall'abbattimento. Il non mostrare segni di invecchiamento viene attualmente studiato da scienziati per l'implementazione nelle creme anti-rughe. Una famosa koi scarlatta chiamata \"Hanako\" visse 226 anni (c. 1751\u00a0\u2013 7 luglio 1977). Si pu\u00f2 desumere l'et\u00e0 delle koi da un'analisi di laboratorio di una scaglia del pesce e per Hanako questo studio venne fatto nel 1966. Hanako detiene il record di pesce pi\u00f9 longevo al mondo.\nAllevamento.\nCome la maggior parte dei pesci, le koi si riproducono attraverso la deposizione di uova da parte della femmina e col successivo passaggio del maschio per fecondarle.\nIn primavera le koi producono migliaia di uova che possono essere facilmente separate dal gruppo da parte degli allevatori di modo da impedire ad altri pesci di cibarsi di queste uova. La selezione viene fatta in base alle variet\u00e0 che si vogliono produrre e alle differenti richieste."}
{"id": "1900850", "revid": "1154737", "url": "https://it.wikipedia.org/wiki?curid=1900850", "title": "Trebiano Magra", "text": ""}
{"id": "1900857", "revid": "181699", "url": "https://it.wikipedia.org/wiki?curid=1900857", "title": "Phonocar", "text": "Phonocar \u00e8 un'azienda italiana con sede a Reggio Emilia nata nel 1972. Parte con la fabbricazione di supporti per autoradio in legno e successivamente si specializza nella realizzazione di altoparlanti e amplificatori Hi-Fi, apparecchiature audio/video, sistemi di sicurezza e accessori. I suoi prodotti sono distribuiti con i marchi Phonocar, Sec, Mlife e Galileo.\nStoria.\nPhonocar ha iniziato a realizzare prodotti Hi-fi in un'epoca in cui in Italia non era ancora diffuso il concetto di musica di qualit\u00e0 per l'auto. Partendo dallo sviluppo degli accessori, la compagnia arriva alla progettazione e realizzazione di altoparlanti e amplificatori, realizzando, in anteprima sia europea che italiana, numerose innovazioni.\nNel 1972 costruisce la prima consolle di legno porta autoradio con altoparlante e accessori. Nel 1976 realizza i suoi primi altoparlanti Hi Fi per auto e nel 1978 il suo primo amplificatore per auto, il \"Power Box\". Nel 1981 Phonocar cambia radicalmente la disposizione dell'impianto hi-fi, introducendo sul mercato i pannelli posteriori in legno che permettono di installare altoparlanti di grandi dimensioni nella zona posteriore. Quindi sviluppa e produce (1983) una serie di micro-tweeter dalle dimensioni ridotte.\nNel 1989 introduce un amplificatore con ventola di raffreddamento per ridurre gli ingombri e mantenere costante la temperatura. Due anni dopo, nel 1991, realizza due prodotti: un \"crossover\" elettronico attivo e un amplificatore a 8 canali con \"crossover\" elettronico, entrambi regolabili dal posto guida.\n\u00c8 del 2001 il sistema di fissaggio di nuovi tweeter per installazioni su superfici irregolari, con possibilit\u00e0 di orientare l'altoparlante verso il punto di ascolto. \nNel 2004 sfrutta l'uso di una nuova membrana in fibra di vetro stampata ad alta compressione (HCF) nella costruzione della linea Pro Tech. Questa permette di ottenere una bassa distorsione ed una ampia banda passante.\nNel 2007 produce la Serie OTTO, amplificatori che permettono di effettuare l'amplificazione multipla all'infinito senza l'ausilio di crossover elettronici. Nello stesso anno rilascia il PHV016, un elevatore di tensione stabilizzata che permette di raddoppiare la potenza dell'amplificatore a motore spento.\nModelli.\nLa serie OTTO.\nGli amplificatori della serie Otto prevedono l'inserimento del sistema di \"crossover\" elettronico integrato X.O.T., grazie al quale la realizzazione di sistemi Hi-end in multi amplificazione non necessita di ulteriori \"crossover\" elettronici esterni. Il sistema X.O.T. evita l'utilizzo di \"crossover\" elettronici supplementari e permette il collegamento seriale dei finali, consentendo la regolazione dei tagli di frequenza di ogni singola sezione, direttamente dagli amplificatori. Ogni amplificatore OTTO \u00e8 correlato da due terminali che proteggono connessioni e collegamenti.\nProve del settore hanno rilevato che \u201cGli amplificatori Phonocar Serie Otto sono dotati di un \"crossover\" con uscite che consente di creare catene in multiamplificazione complesse. Anche la meccanica \u00e8 curatissima, con coperture di protezione laterali per cavi e connettori. Notevoli le potenze che possono raggiungere i 1.000 Watt RMS\u201d\nDream PH2000.\n\u00c8 un amplificatore che d\u00e0 la possibilit\u00e0 di regolare l'intensit\u00e0 e i tagli di frequenza direttamente dal posto di guida. Il finale \u00e8 composto da 8 canali differenti. Due coppie di canali ad elevata potenza ed alta capacit\u00e0 di corrente, per affrontare le configurazioni pi\u00f9 moderne dotate di subwoofer mono o doppio woofer in portiera, e due coppie di canali di potenza inferiore per pilotare i midrange ed i tweeter. \nOgnuna di queste quattro coppie di amplificatori pu\u00f2 essere pilotata anche singolarmente full range. L'amplificatore pu\u00f2 essere collegato ad un qualsiasi crossover elettronico, ma con l'impiego del crossover PH9000 \u00e8 possibile regolare l'impianto dal punto di ascolto. Il Dream Ph2000 ha vinto il premio ECAP 2001/2002 (European Car Audio Press).\nPHV16.\nIl PHV16 \u00e8 uno stabilizzatore/elevatore di tensione che, collegato tra la batteria e gli amplificatori, consente di aumentare la potenza da questi ultimi erogata fino al 100% in pi\u00f9 con il motore dell'auto spento, mentre con la vettura in marcia l'incremento \u00e8 quantificabile nel 35%.\nIl PHV-16 somiglia a un amplificatore anche nel circuito. In realt\u00e0 si tratta di un amplificatore privo delle sezioni audio, costituito dal solo alimentatore switching. Tutti i componenti sono saldati su un PCB in vetronite a doppia faccia con piano di massa diffuso. \nIl filtro primario di alimentazione \u00e8 costituito da 12 elettrolitici da 2200 microfarad/25 V del tipo computer grade a 105\u00b0. Un TL-494 genera la frequenza di switching che pilota quattro trasformatori con nucleo a doppio E; la sezione di potenza schiera 16 semiconduttori in TO-220P e altri 8 mosfet in contenitore TO-3P. Il banco di livellamento, di tipo induttivo/capacitivo, \u00e8 costituito da: 16 elettrolitici Elna da 1000 mF/25V/105\u00b0, due induttori toroidali e altri 8 elettrolitici da 4700 mF/25 V.\nPer \"Caraudio\", con il PHV-16 si \u00e8 di fronte ad un prodotto \"\u201crivoluzionario...non risulta che, almeno per il momento, sul mercato esistano dispositivi similari\u2026durante i test di laboratorio abbiamo calcolato un rendimento straordinario, prossimo al 95%. In altre parole, il PHV-16 dissipa pochissimo calore\u2026Un'informazione che interesser\u00e0 gli appassionati di gare SPL: alimentato con una batteria da 100 A/h, il PHV-16 \u00e8 in grado, a motore spento, di mantenere la massima tensione di uscita per 210 secondi.\"\"\nSistemi di Navigazione OEM.\nPhonocar ha sviluppato una linea completa di sistemi di navigazione personalizzati per le principali marche automobilistiche.\nQuesta linea di sistemi OEM si integra perfettamente nel cruscotto delle auto con un design studiato per riprodurre l\u2019estetica del sistema originale e con un\u2019installazione plug and play facile e veloce.\nGrazie a queste Media station personalizzate l\u2019utente aggiunge al sistema originale funzionalit\u00e0 come la navigazione, Vivavoce bluetooth, lettore DVD-USB-SD e ingresso retrocamera.\nLe Media station possono essere integrate al posto della autoradio originale o come sistemi esterni che si installano all\u2019interno del cruscotto a scomparsa.\nSistemi di Retrovisione.\nPer una maggiore sicurezza e confort nella guida, Phonocar ha sviluppato una serie di retrocamere e monitor per la visione posteriore.\nQueste retrocamere sono studiate per essere alloggiate nel vano targa della maggior parte delle auto, furgoni, camper e camion.\nDotate di una lente di altissima qualit\u00e0 si distinguono per una definizione e luminosit\u00e0 superiore anche in caso di assenza di luce.\nTre i diversi modelli disponibili troviamo retrocamere con angolazione pi\u00f9 ampia fino a quasi 180\u00b0, retrocamere riscaldate che in caso di temperature basse evitano danni alla lente e retrocamere con copertura in alluminio adatta a mezzi pesanti e movimento terra.\nSistemi di navigazione per Volkswagen Italia.\nNel 2014 Phonocar sviluppa una linea completa di sistemi di navigazione per Volkswagen Italia che permette una rapida installazione e che si integra perfettamente con il Sistema dell'auto.\nLED per fari.\nNel 2017 sviluppa e realizza un sistema per l\u2019illuminazione auto con tecnologia LED."}
{"id": "1900858", "revid": "80339", "url": "https://it.wikipedia.org/wiki?curid=1900858", "title": "Canale Mosca-Volga", "text": ""}
{"id": "1900866", "revid": "204012", "url": "https://it.wikipedia.org/wiki?curid=1900866", "title": "Sindrome di Di George", "text": ""}
{"id": "1900869", "revid": "1573940", "url": "https://it.wikipedia.org/wiki?curid=1900869", "title": "Incontri internazionali di rugby a 15 di met\u00e0 anno 1982", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nNel 1982 fa notizia la clamorosa vittoria di Bloemfoitein dei Giaguari del sudamerica (di fatto la nazionale argentina sotto mentite spoglie per motivi politici) contro il Sudafrica e la conquista neozelandese della Bledisloe Cup.\nAnche la Scozia conquista una vittoria storica con l'Australia.\nI Tour.\nParteciparono al tour (ma non ai test ufficiali), oltre i migliori Pumas, cinque giocatori Uruguaiani (Santiago Bordaberry, Rafael Ubilla, Eduardo Cerruti, Pablo Acerenza e Diego Ormaechea) cinque cileni e due paraguaiani."}
{"id": "1900872", "revid": "204012", "url": "https://it.wikipedia.org/wiki?curid=1900872", "title": "Ipoplasia del timo e delle paratiroidi", "text": ""}
{"id": "1900873", "revid": "2179318", "url": "https://it.wikipedia.org/wiki?curid=1900873", "title": "Nahuelito", "text": "Nahuelito \u00e8 un presunto mostro lacustre che, secondo la credenza popolare, vivrebbe nelle acque del lago Nahuel Huapi, specchio d'acqua dolce di origine glaciale di 557 km\u00b2 di superficie e 464\u00a0m di massima profondit\u00e0 nota, condiviso dalla Provincia di Neuqu\u00e9n e la Provincia di R\u00edo Negro, entrambe situate in Patagonia.\nCome Nessie, la sua controparte scozzese, prende il nome dal corpo del lago che presumibilmente abita, anche se la sua esistenza non \u00e8 mai stata confermata, nonostante le ricerche sistematiche e l'occasionale apparizione di fotografie e video di dubbia origine o fonti pubblicate nei media di comunicazione regionale.\nLa leggenda \u00e8 ben nota nel paese ed \u00e8 un riferimento nei classici libri ed articoli di criptozoologia.\nDescrizione.\nSi ritiene che Nahuelito sia una creatura acquatica che si ritiene abitasse il lago Nahuel Huapi, in Argentina. Secondo la testimonianza di persone che affermano di averlo visto, questo strano animale ha una lunghezza compresa tra i 10 e i 15 metri, due dossi, una testa molto piccola ed un collo lungo e curvo simile a quello di un cigno.\nIn altri racconti \u00e8 stata menzionata una testa piccola e, molto occasionalmente, alcune pinne. Date tutte queste caratteristiche, la maggior parte delle teorie che cercano di spiegare l'esistenza di Nahuelito concordano sul fatto che \"Nahuelito\" potrebbe essere, come \"Nessie\" e \"Champ\", un plesiosauro.\nStoria.\nIl termine \"nahuel\", che d\u00e0 il nome sia al Parco nazionale Nahuel Huapi che all'omonimo lago e alla presunta creatura, deriva dalla lingua mapuche \"nahuel\", una lingua parlata dagli indigeni della zona e che significa giaguaro. Tuttavia, la parola \u00e8 stata tradotta dai nuovi arrivati spagnoli nel Nuovo Mondo come \u00abtigre\u00bb, che ha confuso entrambi gli animali per le caratteristiche che hanno in comune.\nSi ritiene che l'origine della leggenda attuale risalga alle storie indigene precedenti alla scoperta dell'America. I primi esploratori appresero dai nativi del luogo leggende sugli incontri occasionali con mostri acquatici. In particolare gli indigeni parlavano di un mostro che terrorizzava chi entrasse in acqua, privo di braccia o zampe.\nA partire dal 1897, il dottor Clemente Onelli, direttore dello zoo di Buenos Aires, inizi\u00f2 a ricevere sporadiche notizie su una possibile strana creatura che abita i laghi della Patagonia.\nTra gli abitanti della regione di Nahuel Huapi, c'\u00e8 una voce frequente sull'esistenza di un mostro che di solito chiamano \"el sueiro\", di cui dicono che: \"\u00abEsce dai laghi di notte, ha il corpo delle dimensioni di una mucca e lascia tracce come quelle di un'anatra gigante\u00bb\". Dicono anche che il presunto mostro \u00e8 carnivoro e che si nutre molto spesso di mucche. Sebbene tali voci sembrino pi\u00f9 un'elaborazione creola del mito Mapuche che si riferisce a El Cuero.\nGarret, che lavorava in una compagnia vicino al lago Nahuel Huapi, sostenne di aver visto, a circa 400 metri dalla costa, una creatura la cui parte visibile misurava tra i 5 e i 7 metri di lunghezza e che sporgeva di circa 2 metri sopra il livello dell'acqua. In seguito, raccontando la sua storia alla popolazione locale, venne a sapere dell'esistenza di storie simili raccontate dagli aborigeni. L'avvistamento di Garret venne reso pubblico solamente nel 1922 quando lo raccont\u00f2 al quotidiano Toronto Globe. La diffusione della notizia sulla stampa internazionale port\u00f2 all'organizzazione della prima spedizione alla ricerca di \"Nahuelito\".\nNel 1922 il Dr. Onelli ricevette la testimonianza di Martin Sheffield, un cercatore d'oro americano che affermava di aver trovato grandi impronte sulla riva del lago Nahuel Huapi e di aver visto un grosso animale sconosciuto al centro di esso. Convinto dal rapporto di Sheffield, Onelli decide di organizzare una spedizione di ricerca. La spedizione era guidata da Jos\u00e9 Chiagi, sovrintendente dello zoo, e vi parteciparono anche rinomati cacciatori armati di fucili per cacciare elefanti e dinamite per estrarre il lago.\nLa popolazione reag\u00ec negativamente alla partecipazione dei cacciatori e il Dr. Albarrac\u00edn, Presidente dell'Associazione per la Protezione degli animali, chiese al Ministro degli Interni di revocare l'autorizzazione alla ricerca, poich\u00e9 le leggi vietavano la caccia di animali esotici. Alla fine, il problema dell'autorizzazione fu risolto e la spedizione continu\u00f2, ma non port\u00f2 a risultati positivi. La storia ebbe ripercussioni internazionali, arrivando ad essere commentata in pubblicazioni come la rivista \"Scientific American\".\nPi\u00f9 recentemente, nel 1960, si diceva che la marina militare dell'Argentina avesse inseguito un oggetto sottomarino non identificato nel lago per 18 giorni, senza essere in grado di identificarlo, che alcune persone riferivano a questa presunta creatura.\nLa crescita come destinazione turistica della citt\u00e0 di Bariloche, situata sulle rive del Nahuel Huapi, aument\u00f2 i presunti avvistamenti occasionali, cos\u00ec come ci\u00f2 che accade a Loch Ness; ma un record grafico conclusivo non \u00e8 mai stato ottenuto.\nNel 1988 presunte foto di Nahuelito furono pubblicate su una rivista del quotidiano R\u00edo Negro. Queste furono scattate a breve distanza con una telecamera analogica, in cui l'oggetto si trovava vicino alla costa di Bariloche. Queste foto furono ricevuto dalla redazione del quotidiano dentro una lettera sulla quale il mittente anonimo aveva lasciato scritto \"Non \u00e8 un tronco di forme stravaganti. Non \u00e8 un'onda. El Nahuelito ha mostrato la sua faccia.\"\nIpotesi a favore della sua esistenza.\nVarie teorie sono state avanzate per spiegare il mito, ma finora nessuna ha ricevuto serie analisi per confermarle. Queste teorie sarebbero le seguenti:\nIpotesi contro la sua esistenza.\nLe storie indigene difficilmente possono essere citate come argomento, poich\u00e9 i nativi avevano leggende sull'esistenza di mostri acquatici in praticamente tutti i laghi e i fiumi della Patagonia. L'antecedente diretto di \"Nahuelito\" sarebbe la leggenda di El Cuero, un mostro senza testa o gambe che si suppone vivesse anch'esso nel lago. Pertanto, l'essere di questa leggenda Mapuche non avrebbe davvero l'aspetto associato a \"Nahuelito\".\nSecondo molti i presunti avvistamenti del mostro corrisponderebbero in realt\u00e0 all'avvistamento di tronchi alla deriva, di materia organica accumulata in uno stato di putrefazione, di bolle di gas che agitavano la superficie o persino di mammiferi terrestri che nuotano nel lago. Tuttavia, nessuna spiegazione contraria alla tesi dell'esistenza del mostro ha mai dato spiegazioni relative all'avvistamento del lungo collo della creatura.\nTutte le osservazioni possono essere spiegate nello stesso modo che \u00e8 stato fatto con il mostro di Loch Ness."}
{"id": "1900875", "revid": "400694", "url": "https://it.wikipedia.org/wiki?curid=1900875", "title": "Cronotropismo (cardiologia)", "text": ""}
{"id": "1900877", "revid": "1543377", "url": "https://it.wikipedia.org/wiki?curid=1900877", "title": "Bacino di Volgograd", "text": "Il bacino di Volgograd , \"Volgogradskoe vodochranili\u0161\u010de\") \u00e8 un lago artificiale della Russia europea meridionale, formato dal fiume Volga, nel suo medio corso, in seguito allo sbarramento realizzato nei pressi della citt\u00e0 omonima. La formazione del bacino risale agli anni compresi fra il 1958 e il 1961.\nIl bacino si estende nel territorio degli \"oblast\"' di Volgograd e Saratov per 3.117 km2, ha una profondit\u00e0 media di 10,1 m e si allunga secondo la direzione del fiume per 540 km a monte della diga, raggiungendo una larghezza massima di 17\u00a0km.\nIl bacino \u00e8 uno dei pi\u00f9 grandi della Russia e del mondo intero; sorgono sulle sue rive alcune importanti citt\u00e0 della zona come \"Saratov\", \"Kamy\u0161in\", \"\u0116ngel's\", \"Vol'sk\". Le acque del bacino vengono utilizzate per diversi scopi: irrigazione delle zone agricole circostanti, pesca, trasporti, svago."}
{"id": "1900881", "revid": "120697229", "url": "https://it.wikipedia.org/wiki?curid=1900881", "title": "Lyskamm Orientale", "text": "Il Lyskamm Orientale (4.527\u00a0 - \"Ostliche Lyskamm\" in tedesco) \u00e8 la vetta pi\u00f9 alta del Lyskamm nel massiccio del Monte Rosa. Si trova lungo la linea di confine tra l'Italia (Valle d'Aosta) e la Svizzera (Canton Vallese).\nCaratteristiche.\nIl Lyskamm Orientale \u00e8 collegato al Lyskamm Occidentale da un sottile filo di cresta che si abbassa fino a quota 4.417\u00a0m. Sul versante sud (italiano) del Lyskamm Orientale si erge il caratteristico Naso del Lyskamm.\nPrime ascensioni.\nLa prima ascensione fu compiuta il 19 agosto 1861 per la cresta sud-est da un gruppo di alpinisti composto da J.F. Hardy, A.C. Ramsay, F. Sibson, T. Rennison, J.A. Hudson, William Edward Hall, C.H. Pilkington e R.M. Stephenson con Jean-Pierre Cachat, Franz Josef Lochmatter (1825\u20131897), Karl Herr, Stefan Zumtaugwald, Peter e Josef-Marie Perren.\nLa prima traversata dei Lyskamm dal colle del Felik al colle del Lys fu compiuta il 16 agosto 1864 da Leslie Stephen e Edward N. Buxton con Jakob Anderegg e Franz Biner, in occasione della prima ascensione del Lyskamm Occidentale, dopo la quale gli alpinisti traversarono al Lyskamm Orientale..\nSalita alla vetta.\nLa salita al Lyskamm Orientale avviene normalmente partendo dal Colle del Lys raggiungibile dal versante italiano passando dalla Capanna Giovanni Gnifetti, dal Rifugio Citt\u00e0 di Mantova o dal Bivacco Felice Giordano al Balmenhorn e dal versante svizzero dalla Monte Rosa H\u00fctte. Dal colle si tratta di salire l'aerea cresta orientale particolarmente affilata ed incorniciata e che raggiunge pendenze fino a 45 gradi.\nNumerose sono le vie di salita alternative per raggiungere la vetta:"}
{"id": "1900883", "revid": "120697435", "url": "https://it.wikipedia.org/wiki?curid=1900883", "title": "Lyskamm Occidentale", "text": "Il Lyskamm Occidentale (4.481\u00a0 - \"Westliche Lyskamm\" in tedesco) \u00e8 una vetta del Lyskamm nel massiccio del Monte Rosa. Si trova lungo la linea di confine tra l'Italia (Valle d'Aosta) e la Svizzera (Canton Vallese).\nCaratteristiche.\nIl Lyskamm Occidentale \u00e8 collegato al Lyskamm Orientale da un sottile filo di cresta che si abbassa fino a quota 4.417\u00a0m Sul versante sud (italiano) del Lyskamm si erge il caratteristico Naso del Lyskamm.\nSalita alla vetta.\nLa prima ascensione fu compiuta il 16 agosto 1864 da Leslie Stephen e Edward N. Buxton con Jakob Anderegg e Franz Biner. Gli alpinisti traversarono quindi al Lyskamm Orientale, compiendo anche la prima traversata dal colle Felik al colle del Lys.\nLa salita al Lyskamm Occidentale avviene normalmente partendo dal Colle del Felik raggiungibile dal rifugio Quintino Sella al Felik. Dal colle si tratta di salire l'aerea cresta occidentale particolarmente affilata ed incorniciata e che raggiunge pendenze fino a 45 gradi.\nLa vetta pu\u00f2 anche essere raggiunta partendo dal Lyskamm Orientale percorrendo il sottile filo di cresta che unisce le due vette."}
{"id": "1900890", "revid": "1543377", "url": "https://it.wikipedia.org/wiki?curid=1900890", "title": "Andreas Gruschke", "text": "Biografia.\nRicercatore del Tibet, ha studiato geografia, etnologia e sinologia ad Aquisgrana, Friburgo e Pechino; dal 1987 ha lavorato come autore e giornalista.\nGruschke ha pubblicato numerosi libri e articoli in lingua tedesca e inglese \u2013 soprattutto sulla cultura tibetana, tra i quali lavora pionieristicamente sui monasteri nell'Oriente tibetano, nelle regioni Amdo e Kham. Altri libri e le relazioni con la Corea, l'Himalaya e la Cina, oltre a due foto album sulla sua patria: la Hegau e il Reno superiore. Ha studiato i nomadi della regione orientale tibetana dello Yushu (Kham settentrionale).\n\u00c8 morto nel 2018."}
{"id": "1900891", "revid": "729019", "url": "https://it.wikipedia.org/wiki?curid=1900891", "title": "Sindrome di Scheie", "text": "La sindrome di Scheie (o deficit di Alfa-L-iduronidasi) in campo medico, si intende un sottotipo di mucopolisaccaridosi (l'attuale forma denominata IS una volta chiamata V), un disordine genetico del metabolismo. Esistono tre forme similari studiate in letteratura, quella di Scheie \u00e8 la forma media. \nQuesta malattia \u00e8 una mucopolisaccaridosi e fa parte dell'eterogeneo gruppo delle malattie da accumulo lisosomiale.\nEpidemiologia.\nLa malattia, di diffusione rara, si manifesta in et\u00e0 pediatrica.\nEziologia.\nLo stato morboso \u00e8 provocato da un deficit dell'enzima di Alfa-L-iduronidasi, che comporta un'anomala accumulazione delle sostanze (i mucopolisaccaridi) nei tessuti.\nSintomatologia.\nI sintomi e i segni della malattia sono considerati meno gravi rispetto ad un'altra forma di mucopolisaccaridosi, la sindrome di Hurler, e si compongono di ernia inguinale, insufficienza aortica, cataratta, epatosplenomegalia. L'intelligenza tende ad essere nella norma. Oltre a queste manifestazioni si accompagnano deformit\u00e0 fisiche, soprattutto localizzate al volto.\nPrognosi.\nL'aspettativa di vita non \u00e8 modificata dalla presenza di tale stato morboso. Fanno eccezione i casi (seppur molto rari) con insufficienza aortica di grado severo o con cardiopatie congenite."}
{"id": "1900893", "revid": "56620", "url": "https://it.wikipedia.org/wiki?curid=1900893", "title": "Andrea Gruschke", "text": ""}
{"id": "1900895", "revid": "204012", "url": "https://it.wikipedia.org/wiki?curid=1900895", "title": "Malattia di Scheie", "text": ""}
{"id": "1900897", "revid": "729019", "url": "https://it.wikipedia.org/wiki?curid=1900897", "title": "Fran\u00e7ois-S\u00e9verin Marceau", "text": "Biografia.\nA 16 anni si arruola in fanteria (1785), nel reggimento di Angoul\u00eame. Alla scoppio della Rivoluzione francese, si arruola nella guardia nazionale della sua citt\u00e0 e viene promosso capitano in ottobre.\nNel 1791, si arruola in un battaglione di volontari dell'Eure-et-Loir dov'\u00e8 promosso tenente colonnello nel marzo 1792. Dopo l'inizio delle guerre rivoluzionarie francesi, il suo battaglione, raggiunto l'esercito delle Ardenne, da mostra del suo patriottismo dissuadendo molti dei suoi colleghi dal ritirarsi insieme a La Fayette e anche molti soldati si uniscono a lui.\nNel 1793 passa all'esercito del Nord e poi a quello dell'Ovest, dove, sotto il comando del generale Fran\u00e7ois-Joseph Westermann, prende parte alle Guerre di Vandea; nella Battaglia di Saumur, salva la vita al ministro Pierre Bourbotte, che, circondato da nemici, sta per venire ucciso quando Marceau arriva tempestivamente e riesce a salvarlo. Bourbotte, per questa azione, il 13 giugno 1793 lo fa promuovere al grado di generale di brigata.\nIl 13 dicembre 1793 vince la battaglia di Le Mans, nella quale periscono 10.000 repubblicani e 20.000 vandeani, ma, accusato di aver salvato una giovane vandeana, Ang\u00e9lique des Mesliers, viene sollevato dall'incarico. Tuttavia, difeso e giustificato da Bourbotte, riprende il comando poco dopo.\nNel 1794 viene trasferito nelle Ardenne e come generale di divisione partecipa alla battaglia di Fleurus, nella quale combatte appiedato alla testa dei suoi uomini fino alla vittoria, ottenuta il giorno successivo, perch\u00e9 i due suoi cavalli sono stati uccisi mentre combatteva.\nIl 29 ottobre 1795 partecipa al Blocco di Magonza, dove riesce a respingere l'attacco dell'arciduca Carlo d'Austria, che ha sconfitto Jean-Baptiste Jourdan.\nIl 19 settembre 1796 blocca ad Altenkirchen una colonna nemica guidata dal generale Hotze, ma durante lo scontro viene ucciso da un cacciatore tirolese nella foresta di Hoechstenbach, all'et\u00e0 di soli 27 anni.\nRiconoscimenti.\nIl suo nome \u00e8 inciso sulla sesta colonna dell'Arco di Trionfo di Parigi. Inoltre il comune di Parigi gli ha dedicato un viale, l\"'avenue\" Marceau, che collega la Place Charles-de-Gaulle (ex \u00c9toile) alla Place de l'Alma.\nNel 1942 Marcel Mangel, allora membro della Resistenza francese, decise di adottare il nome di Marcel Marceau, in riferimento al generale. Dopo la fine della seconda guerra mondiale egli mantenne questo cognome e divenne il mimo pi\u00f9 celebre al mondo."}
{"id": "1900899", "revid": "156618", "url": "https://it.wikipedia.org/wiki?curid=1900899", "title": "Fran\u00e7ois S\u00e9verin Marceau", "text": ""}
{"id": "1900905", "revid": "287204", "url": "https://it.wikipedia.org/wiki?curid=1900905", "title": "Tumanskij RD-9", "text": "Il Tumanskij RD-9 (in cirillico \u0422\u0443\u043c\u0430\u043d\u0441\u043a\u0438\u0439 \u0420\u0414-9), precedentemente denominato Mikulin AM-9 (\u041c\u0438\u043a\u0443\u043b\u0438\u043d \u0410\u041c-9), era un motore aeronautico turbogetto di produzione sovietica progettato negli anni cinquanta dall'ufficio tecnico (OKB) affidato ad Aleksandr Aleksandrovich Mikulin (\u0410\u043b\u0435\u043a\u0441\u0430\u043d\u0434\u0440 \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447 \u041c\u0438\u043a\u0443\u043b\u0438\u043d), Sergej Konstantinovi\u010d Tumanskij (\u0421\u0435\u0440\u0433\u0435\u0439 \u041a\u043e\u043d\u0441\u0442\u0430\u043d\u0442\u0438\u043d\u043e\u0432\u0438\u0447 \u0422\u0443\u043c\u0430\u043d\u0441\u043a\u0438\u0439), e B.S. Stechkin.\nAl contrario dei precedenti, sviluppo dei motori requisiti ai tedeschi alla fine della seconda guerra mondiale o concessi dai britannici come viatico di buoni rapporti, l'RD-9, sviluppo del precedente Mikulin AM-5, \u00e8 stato il primo turbogetto di concezione interamente sovietica. Il motore, dotato di compressore assiale, era stato inizialmente concepito senza postbruciatore, e nella versione definitiva del prototipo provata in volo nel 1953 era accreditato di 5\u00a0732 lbf di spinta.\nQuando Tumanskij rilev\u00f2 Mikulin alla direzione dell'OKB nel 1956 il propulsore venne definitivamente denominato RD-9.\nPur essendo stato concepito per uso militare, negli anni 1958 e 1959 la versione RD-9B venne utilizzata per motorizzare un prototipo del Baade 152, primo aereo di linea a getto realizzato in Germania (l'allora Germania Est), progetto ambizioso che non vide per\u00f2 l'avvio alla produzione di serie."}
{"id": "1900908", "revid": "204012", "url": "https://it.wikipedia.org/wiki?curid=1900908", "title": "Deficit di alfa-L-iduronidasi", "text": ""}
{"id": "1900909", "revid": "204012", "url": "https://it.wikipedia.org/wiki?curid=1900909", "title": "Mucopolisaccaridosi tipo IS", "text": ""}
{"id": "1900913", "revid": "26244", "url": "https://it.wikipedia.org/wiki?curid=1900913", "title": "Santo Bartolomeo Quadri", "text": "\"Santo\" \u00e8 il primo nome, non \u00e8 stato canonizzato, n\u00e9 \u00e8 stato aperto il processo di canonizzazione.\nBiografia.\nNacque a Ossanesga, quartiere di Valbrembo, in provincia e diocesi di Bergamo, il 2 dicembre 1919.\nFormazione e ministero sacerdotale.\nIl 6 marzo 1943 fu ordinato presbitero a Roma.\nConsegu\u00ec la laurea in teologia e diritto canonico presso le Universit\u00e0 Pontificie.\nMinistero episcopale.\nIl 17 marzo 1964 papa Paolo VI lo nomin\u00f2 vescovo titolare di Villanova ed ausiliare di Pinerolo; il 7 maggio successivo ricevette l'ordinazione episcopale, nella basilica dei Santi Ambrogio e Carlo al Corso a Roma, dal cardinale Carlo Confalonieri, co-consacranti l'arcivescovo Pietro Sigismondi e il vescovo Luigi Civardi.\nL'11 ottobre 1966 divent\u00f2 amministratore apostolico \"sede plena\" di Pinerolo; dopo la morte del vescovo Gaudenzio Binaschi divenne amministratore apostolico \"sede vacante\".\nPartecip\u00f2 attivamente al Concilio Vaticano II, lavorando a stretto contatto con l'allora arcivescovo di Cracovia Karol Wojty\u0142a.\nIl 18 marzo 1972 papa Paolo VI lo nomin\u00f2 amministratore apostolico \"sede plena\" delle diocesi di Terni e Narni e amministratore apostolico \"sede vacante\" di Amelia. Dal 10 febbraio 1973 divent\u00f2 vescovo delle diocesi di Terni e Narni; succedette a Giovanni Battista Dal Pr\u00e0, dimessosi per motivi di salute.\nIl 19 marzo 1981 accolse papa Giovanni Paolo II in visita a Terni.\nIl 31 maggio 1983 papa Giovanni Paolo II lo nomin\u00f2 arcivescovo metropolita di Modena e abate di Nonantola; succedette a Bruno Foresti, precedentemente nominato arcivescovo, titolo personale, di Brescia. Il 29 giugno successivo ricevette dal papa il pallio, nella basilica di San Pietro in Vaticano, mentre il 3 settembre prese possesso dell'arcidiocesi di Modena.\nIl 30 settembre 1986, per effetto del decreto \"Instantibus votis\" della Congregazione per i vescovi, fu stabilita la \"plena unione\" delle due sedi di Modena e Nonantola, pertanto divenne il primo arcivescovo-abate della nuova circoscrizione ecclesiastica.\nSi interess\u00f2 in particolare ai temi del mondo del lavoro e del sociale, soprattutto nel contesto delle grandi acciaierie ternane e nel periodo del riassetto artigianale, industriale e del terziario avanzato modenese. La memoria popolare di lui ricorda anche la storica visita a Modena di papa Giovanni Paolo II il 3 e 4 giugno 1988.\nIl 12 aprile 1996 il papa accolse la sua rinuncia, presentata per raggiunti limiti di et\u00e0; gli succedette Benito Cocchi, fino ad allora vescovo di Parma. Dopo le dimissioni continu\u00f2 a vivere a Modena, dove con discrezione e competenza prest\u00f2 la sua opera a favore della Chiesa cattolica modenese.\nMor\u00ec a Bergamo all'et\u00e0 di 88 anni mentre si trovava in visita presso la sorella, nelle prime ore del mattino di venerd\u00ec 17 ottobre 2008. Dopo le esequie, celebrate nella cattedrale di Modena dal cardinale Carlo Caffarra, fu sepolto nel cimitero di San Cataldo; sabato 23 maggio 2009 i suoi resti furono tumulati all'interno della cripta del duomo di Modena.\nGenealogia episcopale.\nLa genealogia episcopale \u00e8:"}
{"id": "1900918", "revid": "729019", "url": "https://it.wikipedia.org/wiki?curid=1900918", "title": "Colica", "text": "La colica o dolore colico definisce una forma specifica di percezione del dolore caratterizzata da accessi parossistici intervallati da periodi di remissione. Come sintomo caratteristico di affezioni degli organi cavi, il dolore \u00e8 presente nelle fasi di contrazione del viscere, mentre la remissione nelle fasi di rilassamento; essendo la contrazione di organi cavi un processo che va incontro a \"stanchezza\", tra un attacco di colica e un altro sono generalmente presenti periodi pi\u00f9 lunghi di assenza di dolore. Generalmente si risolve spontaneamente una volta che sia stata rimossa la causa scatenante.\nTipologia.\nLe forme pi\u00f9 comuni di colica sono:\nIn veterinaria.\nLe coliche sono una causa di morbidit\u00e0 e di mortalit\u00e0 alta nei cavalli, spesso causata dall'ingestione di sabbia."}
{"id": "1900921", "revid": "125353012", "url": "https://it.wikipedia.org/wiki?curid=1900921", "title": "Giampiero Massolo", "text": "Gi\u00e0 direttore del Dipartimento delle informazioni per la sicurezza, dal 2016 \u00e8 presidente di Fincantieri.\nBiografia.\nLaureatosi in scienze politiche (indirizzo politico-internazionale) nel 1976 presso l'Universit\u00e0 \"Pro Deo\" di Roma (poi denominata Libera universit\u00e0 internazionale degli studi sociali Guido Carli (Luiss)), \u00e8 entrato nella carriera diplomatica nel 1978. Dal 1980 al 1982 all'Ambasciata presso la Santa Sede, dal 1982 al 1985 all'ambasciata a Mosca come primo segretario, dal 1985 al 1988 alla Rappresentanza permanente presso l'Unione europea a Bruxelles.\nDopo queste esperienze all'estero, incomincia un lungo periodo in Italia. Dal 1990 \u00e8 presso l'ufficio diplomatico del Presidente del Consiglio dei ministri, di cui nel 1993 diviene Consigliere diplomatico aggiunto. Nel 1994 \u00e8 capo della segreteria particolare del Presidente del Consiglio dei ministri nel primo governo Berlusconi, e nel 1996 capo dell'ufficio stampa del Ministero degli Affari Esteri.\nDal 2000 al 2004 \u00e8 vicesegretario generale del Ministero degli Affari Esteri, e dopo un breve periodo come direttore generale degli affari politici, sempre nel 2004, diviene capo di gabinetto del Ministro degli Affari Esteri fino al 2006, quando assume l'incarico di direttore generale del personale. Nel 2006 viene nominato ambasciatore di rango e nel 2007 viene nominato Segretario generale del Ministero degli affari esteri, funzionario pi\u00f9 alto in grado nella struttura amministrativa ministeriale.\n\u00c8 stato inoltre \"sherpa\" italiano nel Summit G8 de L'Aquila del 2009.\nL'11 maggio 2012 il Comitato interministeriale per la sicurezza della Repubblica lo nomina direttore del Dipartimento delle informazioni per la sicurezza, in sostituzione di Gianni De Gennaro, nominato a sua volta sottosegretario.\nDopo aver lasciato l'incarico di coordinamento dei servizi nell'aprile 2016, un mese dopo diviene presidente di Fincantieri. Il 22 novembre 2016 viene eletto anche presidente dell'Istituto per gli studi di politica internazionale (ISPI) a decorrere dal 1\u00ba gennaio 2017.\n\u00c8 membro del gruppo italiano della Commissione Trilaterale e del comitato esecutivo della sezione italiana dell'Aspen Institute."}
{"id": "1900926", "revid": "1573940", "url": "https://it.wikipedia.org/wiki?curid=1900926", "title": "Incontri internazionali di rugby a 15 di fine anno 1982", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud, a fine della loro stagione si recano in tour in Europa."}
{"id": "1900927", "revid": "767487", "url": "https://it.wikipedia.org/wiki?curid=1900927", "title": "Nonna di Nazianzo", "text": "Biografia.\nNonna nacque verso la fine del III secolo da una famiglia cristiana. Spos\u00f2 Gregorio, ebreo della setta degli Ipsistari (gli \"Adoratori dell'Altissimo\"), che fu convertito dalla moglie al cristianesimo e divenne vescovo di Nazianzo (in quegli anni veniva ufficializzato in Occidente il celibato ecclesiastico mentre l'Oriente ribadiva la possibilit\u00e0 di preti sposati).\nEbbe tre figli, tutti venerati come santi: Gregorio, dottore della Chiesa; Gorgonia e Cesario.\nCulto.\nLa sua festa per la Chiesa cattolica \u00e8 il 5 agosto. Il suo culto ha centro presso Nazianzo in Cappadocia. "}
{"id": "1900928", "revid": "1522738", "url": "https://it.wikipedia.org/wiki?curid=1900928", "title": "Andor (La Ruota del Tempo)", "text": ""}
{"id": "1900930", "revid": "1522738", "url": "https://it.wikipedia.org/wiki?curid=1900930", "title": "Murandy", "text": ""}
{"id": "1900931", "revid": "339392", "url": "https://it.wikipedia.org/wiki?curid=1900931", "title": "Figli della Luce", "text": ""}
{"id": "1900932", "revid": "767487", "url": "https://it.wikipedia.org/wiki?curid=1900932", "title": "Dove vai in vacanza?", "text": "Dove vai in vacanza? \u00e8 un film collettivo del 1978, diviso in tre episodi indipendenti. Il primo, \"Sar\u00f2 tutta per te\" \u00e8 diretto da Mauro Bolognini, il secondo, \"S\u00ec buana\", da Luciano Salce e il terzo, \"Le vacanze intelligenti\", da Alberto Sordi.\nEpisodi.\nSar\u00f2 tutta per te.\nEnrico, a corto di compagnia femminile, decide di passare qualche giorno con l'ex moglie Giuliana nella villa dell'ex fidanzato di lei. Enrico contava di trascorrere un periodo romantico con l'ex consorte, ma l'imprevisto arrivo di amici, colleghi e persino dell'ex fidanzato della donna gli scompagina i programmi e manda all'aria i suoi piani.\nS\u00ec, buana.\nVersione caricaturale di Villaggio de \"La breve vita felice di Francis Macomber\", primo de \"I quarantanove racconti\" di Hemingway a pi\u00f9 riprese citato e parodiato durante il film. L'episodio racconta di Arturo, improvvisata guida turistica per safari africani organizzati da lui stesso, che si trova suo malgrado coinvolto nel subdolo omicidio del maturo Cavalier Colombi per mano della giovane moglie Margherita che mira all'indennizzo dell'assicurazione pari ad un miliardo di lire.\nTutta la storia \u00e8 raccontata dallo stesso Arturo, a suon di flashback, ad un elegante turista straniero, poco loquace, che in cambio gli offre bevute gratis. Finito il racconto del tragico evento, arriva una lettera dall'Italia dove Margherita spiega che sta per essere pagata dall'assicurazione e che regaler\u00e0 100.000 sterline ad Arturo per ringraziarlo di aver mantenuto il silenzio sull'accaduto. Purtroppo, lo sciagurato Arturo sta raccontando la storia ad un agente dei Lloyd's di Londra incaricato di fare chiarezza su questo strano incidente, ancora non indennizzato, riuscendo a rovinare tutto il diabolico piano proprio poco prima di venire a conoscenza del gesto magnanimo di Margherita.\nLe vacanze intelligenti.\nLe vacanze estive di Remo e Augusta Proietti, veraci popolani romani, vengono per la prima volta organizzate dai loro figli, ormai quasi tutti prossimi alla laurea che, forti della loro cultura superiore, pongono fine alle vacanze rilassanti dei genitori per rimpiazzarle con visite a musei, citt\u00e0 e luoghi d'interesse artistico nonch\u00e9 improbabili concerti. Tra le tappe sono presenti la Necropoli della Banditaccia a Cerveteri, il Grand Hotel &amp; La Pace di Montecatini Terme, un concerto di musica contemporanea e la Biennale di Venezia. Come se non bastasse il figlio (futuro medico) impone loro una dieta ferrea. Remo e Augusta sanno anche che al loro ritorno troveranno un nuovo modernissimo arredamento che sostituir\u00e0 quello vecchio giudicato obsoleto dai loro figli. Le tensioni createsi tra genitori e figli vengono meno solo davanti a un copioso piatto di spaghetti, cucinato dai figli e i loro bizzarri amici appositamente per gli anziani genitori al termine delle loro estenuanti vacanze.\nColonna sonora.\nLa colonna sonora del film venne pubblicata in formato LP nel 1979 dalla RCA Italiana (BL 31435)."}
{"id": "1900933", "revid": "123898297", "url": "https://it.wikipedia.org/wiki?curid=1900933", "title": "Hockey Club Davos", "text": "LHockey Club Davos (abbreviato HC Davos o con la sigla HCD) \u00e8 una squadra di hockey su ghiaccio avente sede nell'omonima localit\u00e0 svizzera, dove fu fondata nel 1921. Milita nella Lega Nazionale A, massima divisione del campionato svizzero. I colori sociali rispecchiano lo stemma comunale, giallo e blu. Le partite casalinghe vengono disputate presso la Vaillant Arena, costruita nel 1979, che pu\u00f2 contenere 7.080 spettatori.\nL'Hockey Club Davos \u00e8 la squadra pi\u00f9 titolata della storia del campionato svizzero di hockey, avendo ottenuto ben 31 titoli nazionali, l'ultimo dei quali nella stagione 2014-2015, oltre a due campionati di Lega Nazionale B e ad uno di Prima Lega, mentre a livello continentale non vanta alcun trofeo. La squadra \u00e8 famosa in tutto il mondo per l'organizzazione della Coppa Spengler, nata nel 1923, attualmente il pi\u00f9 antico torneo internazionale di hockey su ghiaccio per societ\u00e0. I grigionesi hanno vinto 15 edizioni, l'ultima volta nel 2011.\nStoria.\nNascita ed esordi.\nNel 1918 nacque l'Hockey-Club Davos grazie all'iniziativa del dottor Kurt W\u00fcst, sebbene la squadra vera e propria vide la luce soltanto nel 1921. Diretto e allenato dal dottor P. M\u00fcller, per la prima volta nel 1922 partecip\u00f2 al campionato svizzero di hockey, fondato nel 1909. Fu nel 1923 che nacque la Coppa Spengler, chiamata cos\u00ec in nome del dottor Carl Spengler, il torneo internazionale per club pi\u00f9 antico d'Europa che si disputa tuttora a Davos.\nIl dominio.\nNel 1926, soltanto cinque anni dopo la sua nascita, Il Davos per la prima volta si aggiudic\u00f2 il titolo di campione di Svizzera, continuando a vincere ininterrottamente per quasi tutti gli anni trenta, con nove titoli in dieci anni. Tuttavia fino al 1938 i titoli conquistati furono dichiarati non ufficiali, mentre solo da quell'anno in poi sarebbero stati validi, vista la nascita del campionato professionistico detto Lega Nazionale A. In quegli anni dell'HC Davos rimase celebre il \"Ni-Sturm\", composto da Richard Torriani, Hans Cattini e il fratello Ferdinand, tutti e tre membri della Hockey Hall of Fame della International Ice Hockey Federation.\nFu quindi nel campionato del 1937-1938 che il Davos conquist\u00f2 il primo campionato di Lega Nazionale A, ripetendosi ancora nel 1939, e dal 1941 al 1948; altri tre titoli giunsero poi nel 1950, 1958 e nel 1960. Per tutti gli anni settanta la societ\u00e0 attravers\u00f2 una fase di crisi, iniziata nel 1969 con la prima retrocessione della sua storia in Lega Nazionale B.\nFino a tale momento il Davos contava dieci successi nella Coppa Spengler.\nAnni 1980 e 1990.\nIl club risal\u00ec nella Lega Nazionale A nel 1979, dopo dieci anni di purgatorio in B. Effettuati numerosi cambiamenti societari la squadr\u00e0 sembr\u00f2 riprendere lo smalto dei primi decenni, conquistando due titoli consecutivi nel 1984 e nel 1985. Nonostante ci\u00f2 la squadra faro del panorama svizzero incorse nuovamente in una fase di profonda crisi nel corso dei primi anni novanta. Nel giro di un biennio 1989-1990 il Davos pass\u00f2 dalla Lega Nazionale A alla Prima Lega (terza divisione). Per ovviare a questo problema in quegli anni in occasione della Coppa Spengler per la prima volta non giocarono i padroni di casa dell'HC Davos, sostituiti da una delle squadre pi\u00f9 forti in quel momento in Svizzera, i Kloten Flyers. Dal 1994 il Davos torn\u00f2 a competere nella Lega Nazionale A.\nGiorni nostri.\nDopo quasi venti anni di digiuno nel 2002 il Davos vinse di nuovo il campionato, dopo due anni consecutivi in cui era riuscito a vincere la Coppa Spengler, trentotto anni dopo l'ultimo successo.\nIl ciclo vincente iniziato da Arno del Curto, allenatore dei grigionesi fin dal 1996, port\u00f2 a due nuovi successi nella Spengler e al ventottesimo titolo nazionale nel 2007.\nIl 13 aprile 2009 l'HC Davos conquist\u00f2 il proprio ventinovesimo titolo, al termine di una serie conclusasi per 4-3 contro i Kloten Flyers. Il dato pi\u00f9 importante fu che per la prima volta dall'introduzione dei play-off una squadra riusc\u00ec a vincere il campionato dopo aver disputato per tutte le serie 7 gare (quarti di finale vinti 4-3 contro l'HC Lugano e semifinali vinte 4-3 contro il Fribourg-Gott\u00e9ron). Nel 2011 il Davos raggiunse quota trenta sconfiggendo in Gara-6 ancora una volta i Flyers, arrivando ad ottenere il quinto successo negli ultimi dieci anni, mentre nel mese di dicembre conquist\u00f2 la quindicesima Coppa Spengler.\nL'11 aprile 2015 l'HC Davos riesce a festeggiare il trentunesimo titolo sconfiggendo nella serie di finale dei play-off gli ZSC Lions per 4-1.\nLa coppa Spengler.\nOltre al campionato il Davos organizza e partecipa nel periodo a cavallo tra il giorno di Santo Stefano e il 31 dicembre alla Coppa Spengler. Il torneo si svolge dal 1923. L'unico modo per prendere parte alla Coppa Spengler \u00e8 essere invitati dal comitato d'organizzazione. La Spengler rappresenta indubbiamente un'ottima prospettiva di introito per le casse del club che attraverso i ricavi di questa manifestazione riesce a rimanere nelle squadre di vertice dell'hockey elvetico. Il Davos ha vinto la coppa Spengler 15 volte, l'ultima nel 2011.\nRosa.\nPortieri:\nDifensori:\nAttaccanti:\nLo Stadio.\nLa pista di Davos \u00e8 di propriet\u00e0 del Comune. Venne inaugurata nella stagione 1979/80 con il nome di \"Eisstadion Davos\". La sua copertura \u00e8 un originale capolavoro di carpenteria realizzata completamente in legno. Il 1\u00ba gennaio 2007 la ditta Vaillant firm\u00f2 un contratto di sponsorizzazione valido 12 anni per 3 milioni di franchi e pot\u00e9 ribattezzare col proprio nome l'impianto che divenne cos\u00ec \"Vaillant Arena\"."}
{"id": "1900936", "revid": "84184", "url": "https://it.wikipedia.org/wiki?curid=1900936", "title": "Takagi", "text": ""}
{"id": "1900942", "revid": "1543377", "url": "https://it.wikipedia.org/wiki?curid=1900942", "title": "Campionati del mondo di ciclismo su strada 1999", "text": "I Campionati del mondo di ciclismo su strada 1999 si disputarono a Treviso per quanto riguarda le prove a cronometro e a Verona per le prove in linea, in Italia tra il 3 ed il 10 ottobre 1999."}
{"id": "1900943", "revid": "204012", "url": "https://it.wikipedia.org/wiki?curid=1900943", "title": "Dolore colico", "text": ""}
{"id": "1900944", "revid": "178920", "url": "https://it.wikipedia.org/wiki?curid=1900944", "title": "Seven Up", "text": ""}
{"id": "1900946", "revid": "1543377", "url": "https://it.wikipedia.org/wiki?curid=1900946", "title": "Palpazione", "text": "Per palpazione in campo medico, si intende una parte dell'esame obiettivo, dove il medico o l'infermiere \nutilizza le proprie mani a contatto col corpo del paziente esercitando pressioni, trazioni, penetrazione di organi ed apparati accessibili, sfregamenti, premiture per molteplici finalit\u00e0:\nLe parti pi\u00f9 analizzate sono il torace e l'addome.\nLa palpazione pu\u00f2 essere superficiale, media o profonda.\nPu\u00f2 essere condotta con una o, pi\u00f9 frequentemente, con due mani (palpazione bimanuale)."}
{"id": "1900947", "revid": "1543377", "url": "https://it.wikipedia.org/wiki?curid=1900947", "title": "Campionati del mondo di ciclismo su strada 2000", "text": "I Campionati del mondo di ciclismo su strada 2000 si disputarono a Plouay in Francia tra il 9 ed il 15 ottobre 2000."}
{"id": "1900949", "revid": "339392", "url": "https://it.wikipedia.org/wiki?curid=1900949", "title": "Angela Bi", "text": ""}
{"id": "1900955", "revid": "767487", "url": "https://it.wikipedia.org/wiki?curid=1900955", "title": "Fern\u00e3o Nunes", "text": "I suoi appunti di viaggio sono stati fondamentali per conoscere la vita degli imperi dell'India meridionale del XVI secolo.\nCronista e commerciante di cavalli, trascorse tre anni a Vijayanagara, capitale dell'Impero Vijayanagara nel periodo tra gli anni 1535 e 1537. Attraverso i suoi scritti sono state portate alla luce molte interessanti informazioni riguardo a Vijayanagara, e in particolare alla costruzione delle massicce opere di fortificazione, torri e mura che la circondavano. Dalle sue note si hanno avuto informazioni riguardo all'espansione della capitale regale e alla vita della citt\u00e0 durante i regni di Bukka Raya II e Deva Raya I."}
{"id": "1900969", "revid": "21583", "url": "https://it.wikipedia.org/wiki?curid=1900969", "title": "Irene Grandi LIVE", "text": "Irene Grandi LIVE \u00e8 un DVD live della cantante italiana Irene Grandi, pubblicato il 25 novembre 2005.\nNel DVD \u00e8 presente una selezione di brani cantati: il 24 agosto 2005 al \"Cocacolalive@mtv\" a Siracusa, il 1\u00ba settembre 2005 con il \"Set acustico Le Rime Rampanti\" a Firenze e il 16 settembre 2005 durante l\"'Indelebile Tour\" a Lanciano in provincia di Chieti.\nNel DVD sono presenti anche numerosi contenuti speciali, tra cui interviste ad Irene Grandi, band, crew e molto altro.\nLa copertina di questo DVD \u00e8 stata estrapolata dal set fotografico, opera del fotografo Francesco Allegretti, che Irene Grandi ha fatto per l'album \"Indelebile\".\nLa foto rappresenta la locandina del \"Indelebile tour 2005\".\nTracce.\n Cocacolalive@mtv \nSet acustico Le Rime Rampanti \nIndelebile Tour "}
{"id": "1900970", "revid": "1522738", "url": "https://it.wikipedia.org/wiki?curid=1900970", "title": "Gawyn Trakand", "text": ""}
{"id": "1900971", "revid": "263983", "url": "https://it.wikipedia.org/wiki?curid=1900971", "title": "Renato Avanzinelli", "text": "Biografia.\nDiplomato all'Istituto d'Arte Augusto Passaglia di Lucca, ha esercitato la professione di insegnante nella propria citt\u00e0 e a Bergamo.\nHa realizzato opere in legno, terracotta, ceramica policroma e, in particolare, cemento colorato leggermente di rosa o di verde che gettava con la stessa tecnica del bronzo.\nHa partecipato alla III e alla VI Quadriennale Nazionale d'Arte di Roma, alla I Mostra di Arte Sacra di Roma del 1931, alle Biennali di Venezia del 1940 e del 1956 e alla Biennale Internazionale di Scultura di Carrara del 1957 .\nNel 2008, in occasione del centenario della nascita, \u00e8 stata allestita una mostra presso l'area espositiva del Museo nazionale di Villa Guinigi e nel 2021 la mostra \"Le Donne, i Giovani e i Santi\" per celebrare i cinquant'anni dalla scomparsa dell'artista con esposizione di opere provenienti da varie parti d'Italia presso il chiostro della Biblioteca civica Agor\u00e0 di Lucca."}
{"id": "1900974", "revid": "123912328", "url": "https://it.wikipedia.org/wiki?curid=1900974", "title": "Senatore di Milano", "text": "\u00c8 venerato come santo dalla Chiesa cattolica che lo ricorda il 29 maggio nel martirologio romano con queste parole: \"\u00abA Milano, san Senatore, vescovo, che, ancora sacerdote, il papa san Leone Magno aveva mandato come legato a Costantinopoli\u00bb\".\nNote biografiche.\nIl vescovo Senatore di Milano, di cui non si hanno notizie storiche coeve, \u00e8 identificato con il presbitero omonimo, storicamente documentato tra il 450 ed il 451.\nNell'estate del 450, il presbitero milanese Senatore fece parte di una delegazione, composta dai vescovi Abbondio di Como e Eterio di Capua e dal sacerdote napoletano Basilio, inviata a Costantinopoli da papa Leone I, con una lettera, datata 16 luglio 450, per l'imperatore Teodosio II, per verificare l'ortodossia del nuovo patriarca Anatolio, eletto dopo la deposizione e la morte di Flaviano. Senatore \u00e8 in particolare latore di altre due lettere, entrambe datate 16 luglio, per l'imperatrice Pulcheria e per gli archimandriti e i sacerdoti rimasti fedeli a Flaviano.\nLa delegazione dovette arrivare nella capitale imperiale prima del 13 settembre, perch\u00e9 a questa data il papa, in una lettera all'archimandrita Martino, spera che i suoi legati siano felicemente arrivati a Costantinopoli. Il 21 ottobre Senatore e gli altri delegati romani presero parte al sinodo indetto dal patriarca Anatolio nel battistero di Santa Sofia, dove furono presenti tutti i vescovi che si erano rifiutati di sottoscrivere gli atti del \"latrocinium Ephesinum\" del 449. La delegazione romana ottenne dal nuovo patriarca e da tutti i membri del sinodo la loro adesione all'ortodossia e la condanna di Eutiche e di Nestorio.\nLa delegazione occidentale fu ricevuta, prima del 22 novembre, dall'imperatore Marciano, il quale convoc\u00f2 un'assemblea generale di tutti i vescovi per la riconciliazione tra quelli che avevano sottoscritto gli atti di Efeso del 449 e quelli che invece avevano rifiutato di farlo. Come testimonia una lettera del papa all'imperatore, scritta il 13 aprile 451, la delegazione aveva fatto rapporto a Roma della sua missione in Oriente. I delegati ritornarono in Italia prima del 9 giugno 451, perch\u00e9 a questa data Leone I scrive a Marciano annunciando l'arrivo dei delegati e ringraziando l'imperatore per i suoi interventi e per l'esito positivo di tutta la faccenda.\nSenatore e il vescovo Abbondio furono incaricati di recapitare al vescovo Eusebio di Milano una lettera del papa, oggi perduta, dove si informava il prelato milanese del successo della missione in Oriente e lo si invitava a comunicare ai vescovi della sua provincia ecclesiastica il rapporto dettagliato della missione. Eusebio, nell'estate del 451, convoc\u00f2 un concilio, presumibilmente a Milano, durante il quale venne ricordata la missione a Costantinopoli di Senatore e Abbondio.\nA Senatore \u00e8 dedicato uno dei \"Carmina\" di Magno Felice Ennodio, scritti prima del 521, nel quale il vescovo milanese, \"beatissimus vir\", \u00e8 celebrato per la missione che ebbe a svolgere in Oriente, per le sue virt\u00f9 e per le sue capacit\u00e0 oratorie; il vescovo di Pavia gli attribuisce anche il commento di un libro dell'Antico Testamento.\nSecondo un antico \"Catalogus archiepiscoporum Mediolanensium\", l'episcopato di Senatore si colloca tra quelli di Benigno e di Teodoro I, documentati come vescovi milanesi dopo il 451 e prima del 489. Il medesimo \"catalogus\" gli assegna 3 anni di governo e lo dice sepolto il 29 maggio nella basilica di Sant'Eufemia. Tradizionalmente il suo episcopato \u00e8 assegnato agli anni 472-475, oppure agli anni 477-480.\nTradizione e culto.\nTradizioni successive, risalenti al periodo medievale, associano il vescovo Senatore alla \"Septaliae gentis\" o \"Septaliorum familiae\" e lo dicono canonizzato da papa Anastasio II (496-498). Entrambe queste tradizioni erano gi\u00e0 messe in dubbio dai Bollandisti, nella prima edizione degli Acta Sanctorum nel 1739. Secondo Baronio, Senatore sarebbe stato un presbitero romano.\nA Senatore viene attribuita l'edificazione della basilica di Sant'Eufemia, santa di cui avrebbe visitato il sepolcro durante il suo soggiorno a Costantinopoli. Alcune tradizioni, non compravate storicamente, riferiscono che Senatore fu tra i partecipanti del concilio di Calcedonia, celebratosi nella chiesa di Calcedonia dedicata a sant'Eufemia (autunno del 451), dove avrebbe assistito all'intervento miracoloso della santa che pose fine ai lavori conciliari: infatti, si racconta che ai piedi della sua tomba furono poste due pergamene, contenenti la teoria di Eutiche e quella ortodossa; l'indomani, aperta la tomba, si scopr\u00ec che la santa teneva la pergamena con la dottrina eutichiana nella mano sinistra, associata al diavolo. Sempre secondo la tradizione, Senatore avrebbe portato con s\u00e9 da Calcedonia una reliquia della santa.\nLa festa di san Senatore veniva celebrata il 29 maggio, giorno che poi fu spostato al 28 maggio per la concomitante festa dei santi Sisinnio, Martirio e Alessandro. In altri testi liturgici milanesi, la sua festa ricorreva al 30 maggio. Con la riforma del calendario dei santi e del martirologio, operata dopo il concilio Vaticano II, la sua celebrazione \u00e8 stata fissata nuovamente al 29 maggio."}
{"id": "1900979", "revid": "125149804", "url": "https://it.wikipedia.org/wiki?curid=1900979", "title": "Chiesa di Sant'Antonio (Viareggio)", "text": "La chiesa di Sant'Antonio \u00e8 un luogo di culto cattolico di Viareggio, in provincia di Lucca, situato in Corso Garibaldi 157. \u00c8 sede dell'omonima parrocchia, retta dai Frati minori.\nStoria.\nLa chiesa primitiva sorse nel nucleo storico di Viareggio tra il 1624 e il 1638, poco dopo l'edificazione del primo edificio di culto della citt\u00e0 (l'odierna chiesa della Santissima Annunziata, gi\u00e0 \"San Pietro\"), edificata nel 1560. La chiesa di Sant'Antonio fu eretta a parrocchia nel 1650 e fu dotata di fonte battesimale nel 1661. Distrutta da un bombardamento nel 1944, fu ricostruita nelle attuali forme entro il 1950, quando venne riaperta al culto.\nDescrizione.\nL'esterno della chiesa di Sant'Antonio \u00e8 caratterizzato dalla facciata a salienti che, a differenza del resto della struttura, presenta un paramento murario in mattoni rossi. In ciascuna delle due sezioni laterali si aprono due finestre rettangolari strombate; nella parte centrale, in basso, vi \u00e8 un portico a tre campate, chiuso da una cancellata. L'ingresso centrale \u00e8 sormontato da una loggia decorata con maioliche dipinte dell'artista Beppe Domenici raffiguranti \"Sant'Antonio da Padova\". Nel portico si aprono i tre portali che danno accesso all'interno della chiesa.\nAll'interno, la chiesa di Sant'Antonio presenta una struttura a navata unica con cappelle laterali e abside. La navata \u00e8 coperta con capriate e in controfacciata vi \u00e8 una cantoria che si apre con cinque arcate a tutto sesto. Le cappelle ospitano varie statue e le stazioni della Via Crucis. All\u2019interno delle cappelle sono inoltre conservate cinque campane della fonderia Lera di Borgo Giannotti (LU); esse sono state fuse nel 1949 in vista di un nuovo campanile che per\u00f2 non venne mai costruito. La navata termina con l'abside a pianta quadrata, ove si trova, rialzato, il presbiterio, con moderni arredi in marmo di Carrara e \"Crocifisso\" scolpito.\nAlle spalle dell'altare maggiore, si trova l'organo a canne Mascioni \"opus 599\", costruito nel 1944. Lo strumento \u00e8 a trasmissione elettrica ed \u00e8 collocato entro tre nicchie che si aprono nella parete fondale dell'abside ciascuna con un arco a tutto sesto; la mostra entro ciascuna nicchia \u00e8 formata da canne di principale disposte in cuspide unica con ali laterali. La consolle, mobile indipendente, ha tre tastiere di 61 note ciascuna e pedaliera concavo-radiale di 32 note."}
{"id": "1900981", "revid": "339392", "url": "https://it.wikipedia.org/wiki?curid=1900981", "title": "San Geronzio Bescap\u00e8", "text": ""}
{"id": "1900986", "revid": "183483", "url": "https://it.wikipedia.org/wiki?curid=1900986", "title": "R136a", "text": ""}
{"id": "1900988", "revid": "1297654", "url": "https://it.wikipedia.org/wiki?curid=1900988", "title": "Francesco Rustici", "text": "Biografia.\nAllievo del padre Vincenzo, si avvicin\u00f2 pi\u00f9 tardi a modelli di matrice caravaggesca, caratterizzati dal gioco luministico delle visioni notturne - in uno stile pittorico noto come \"tenebrismo\" - interpretati in particolare dagli artisti nordici operanti in Italia, come Gherardo delle Notti.\nIntorno agli inizi degli anni Venti del Seicento si registra inoltre l'influenza dei modi di Orazio Gentileschi: questo naturalismo, teso a recuperare una struttura classica, porta il pittore ad essere apprezzato a Firenze dalla famiglia Medici."}
{"id": "1900996", "revid": "1494169", "url": "https://it.wikipedia.org/wiki?curid=1900996", "title": "Aeroporto di Atene (disambigua)", "text": ""}
{"id": "1900998", "revid": "773636", "url": "https://it.wikipedia.org/wiki?curid=1900998", "title": "Chiesa di San Paolino (Viareggio)", "text": "La chiesa di San Paolino \u00e8 un edificio religioso che si trova in via Sant'Andrea 221 a Viareggio, in provincia di Lucca.\nNell'aprile del 1958 papa Pio XII ha elevato la chiesa alla dignit\u00e0 di basilica minore.\nStoria e descrizione.\nFu costruita nel 1896 e ampliata nel 1936-1948 per l'espandersi della citt\u00e0 e si trova nel centro odierno. La consacrazione avvenne il 15 agosto 1921. Il campanile fu terminato nel 1921 ma, distrutto durante la seconda guerra mondiale, venne rifatto nel 1954.\nL'interno \u00e8 composta da tre navate e riprende lo schema delle basiliche paleocristiane, con abside, arco trionfale e catino absidale decorato da un mosaico a fondo oro con \"San Paolino e angeli\".\nIl campanile ospita uno dei concerti di campane pi\u00f9 pesanti di tutta la Versilia. In totale si contano sei campane (le quattro campane e i due campanelli, che servono esclusivamente come richiamo), fuse dalla storica Fonderia Lorenzo Lera di Borgo Giannotti (Lucca) nel II dopoguerra. Sul tetto della chiesa \u00e8 presente anche un piccolo campanile a vela con due piccole campane inutilizzate.\nUn restauro generale si ebbe nel 1990, mentre la facciata, con un grande mosaico a fondo oro, \u00e8 stata ripulita nel 2006. L'organo Costamagna del 1960 \u00e8 stato revisionato nel 2005.\nNel 1996 \u00e8 stato restaurato l'oratorio, \"I Pretini\" per i viareggini."}
{"id": "1900999", "revid": "748037", "url": "https://it.wikipedia.org/wiki?curid=1900999", "title": "Chiesa di San Paolino", "text": ""}
{"id": "1901003", "revid": "1305772", "url": "https://it.wikipedia.org/wiki?curid=1901003", "title": "Nights in Rodanthe", "text": ""}
{"id": "1901008", "revid": "104458", "url": "https://it.wikipedia.org/wiki?curid=1901008", "title": "Veronika \u0160arec", "text": "Prima della dissoluzione della Jugoslavia (1991) gareggi\u00f2 per la nazionale jugoslava.\nBiografia.\nSpecialista delle prove tecniche, Veronika \u0160arec ottenne i primi risultati di rilievo in carriera ai Mondiali juniores di Sugarloaf 1984, vincendo due medaglie di bronzo (in slalom gigante e in slalom speciale). Esord\u00ec ai Giochi olimpici invernali a , classificandosi 20\u00aa nello slalom gigante, mentre in Coppa del Mondo ottenne il primo piazzamento il 5 gennaio 1985 sulle nevi di casa di Maribor, giungendo 10\u00aa in slalom speciale, e sal\u00ec per la prima volta sul podio il 19 dicembre 1987 a Piancavallo, classificandosi 3\u00aa nella medesima specialit\u00e0 dietro alla tedesca occidentale Christa Kinshofer e alla francese Patricia Chauvet; ai successivi XV Giochi olimpici invernali di fu 27\u00aa nel supergigante e non concluse lo slalom gigante e lo slalom speciale.\nIn Coppa del Mondo il 14 gennaio 1990 a Haus conquist\u00f2, in slalom speciale, l'unica vittoria e il 13 gennaio dell'anno seguente a Kranjska Gora l'ultimo podio, 3\u00aa sempre in slalom speciale alle spalle delle austriache Petra Kronberger e Ingrid Salvenmoser; convocata per i successivi Mondiali di Saalbach-Hinterglemm 1991, onor\u00f2 la partecipazione classificandosi 4\u00aa nello slalom gigante. Ai XVI Giochi olimpici invernali di , sua ultima presenza olimpica, non concluse lo slalom speciale e il 21 marzo dello stesso anno ottenne l'ultimo piazzamento in Coppa del Mondo, chiudendo 24\u00aa in slalom gigante a Crans-Montana. Si conged\u00f2 definitivamente dal Circo bianco disputando uno slalom gigante FIS ad Aleyska il 10 febbraio 1996.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1901010", "revid": "24099", "url": "https://it.wikipedia.org/wiki?curid=1901010", "title": "Rustichino", "text": ""}
{"id": "1901011", "revid": "88740", "url": "https://it.wikipedia.org/wiki?curid=1901011", "title": "Bolognini", "text": ""}
{"id": "1901012", "revid": "24099", "url": "https://it.wikipedia.org/wiki?curid=1901012", "title": "Il Rustichino", "text": ""}
{"id": "1901014", "revid": "1305772", "url": "https://it.wikipedia.org/wiki?curid=1901014", "title": "Teodoro I di Milano", "text": "\u00c8 venerato come santo dalla Chiesa cattolica che lo venera il 27 luglio.\nNote biografiche.\nNon si hanno notizie storiche coeve sul vescovo milanese Teodoro I, il cui episcopato, secondo un antico \"Catalogus archiepiscoporum Mediolanensium\", si colloca tra quelli di Senatore, che fu vescovo in epoca imprecisata tra il 470 e il 480, e di Lorenzo I, storicamente documentato a partire dal 489. Il medesimo \"catalogus\" gli assegna 9 anni, 8 mesi e 17 giorni di governo e lo dice sepolto il 28 marzo nella cappella di sant'Ippolito della basilica di San Lorenzo. Tradizionalmente, il suo episcopato \u00e8 assegnato agli anni 475-490, oppure agli anni 480-490.\nA Teodoro \u00e8 dedicato uno dei \"Carmina\" di Magno Felice Ennodio, scritti prima del 521, nel quale il vescovo milanese \u00e8 lodato per il suo coraggio, la sua bont\u00e0, la sua saggezza e la sua scienza. Gli ultimi due distici dell'elogio di Ennodio lasciano intendere che Teodoro fu vescovo al tempo di re Odoacre (ca. 476-489), che depose l'ultimo imperatore romano Romolo Augusto (\"calcantes culmina mundi\").\nUna tradizione medievale, che non ha fondamenti storici, associa Teodoro all'aristocratica famiglia milanese dei Medici."}
{"id": "1901016", "revid": "1534511", "url": "https://it.wikipedia.org/wiki?curid=1901016", "title": "Marcel Minnaert", "text": "Nel 1918 inizia a lavorare per l'Universit\u00e0 di Utrecht, da principio dedicandosi alla ricerca fotometrica ed in seguito comincia ad interessarsi all'astronomia diventando un pioniere nella ricerca solare, presso l'osservatorio Sonnenborgh gestito dall'ateneo. Si specializza nella spettroscopia e nello studio dell'atmosfera stellare."}
{"id": "1901019", "revid": "125913932", "url": "https://it.wikipedia.org/wiki?curid=1901019", "title": "Chiesa di San Giovanni Bosco (Viareggio)", "text": "La chiesa di San Giovanni Bosco \u00e8 una chiesa parrocchiale nel quartiere Marco Polo di Viareggio, in via Maroncelli 332, in provincia di Lucca.\nStoria e descrizione.\nLa chiesa venne costruita per la crescente popolazione viareggina nel quartiere Marco Polo, che fino ad allora era compreso nella parrocchia di San Paolino. Per il servizio religioso era stata allestita una piccola cappella in un garage di via Pola. Grazie all'interessamento della signora Petri Morandi la prima messa vi fu celebrata il 20 febbraio 1949. Don Roberto Picchi -nell'ottobre dello stesso anno ne prese la cura e chiese ed ottenne dall'allora arcivescovo di Lucca, Antonio Torrini, la fondazione di una nuova parrocchia, intitolata a San Giovanni Bosco. I lavori di costruzione della nuova chiesa parrocchiale iniziarono il 18 maggio 1954 e terminarono il 9 ottobre 1956. La chiesa venne consacrata dall'Arcivescovo di Lucca il 24 maggio 1957. La struttura \u00e8 composta con un'intelaiatura di cemento armato, che compone una navata centrale e due navatelle laterali, oltre alla zona presbiteriale.\nLa facciata, animata da semipilastrini, ricorda in chiave moderna lo stile romanico pisano-lucchese. L'interno \u00e8 decorato da mosaici, mentre altare maggiore, battistero, balaustra, e ringhiera della cantoria sono in marmo bianco con elementi in granito rosso imperiale. Il campanile \u00e8 a vela e ospita quattro piccole campane fuse dalla fonderia Lera di Borgo Giannotti nel II\u00ba dopoguerra.\nI parroci della parrocchia di San Giovanni Bosco hanno il titolo di priore, secondo le disposizioni diocesane, come anche gli altri parroci della citt\u00e0 di Viareggio."}
{"id": "1901025", "revid": "3115", "url": "https://it.wikipedia.org/wiki?curid=1901025", "title": "Chiesa dei Santi Pietro e Paolo (Quinto)", "text": "La chiesa parrocchiale dei Santi Pietro e Paolo \u00e8 il principale luogo di culto cattolico di Quinto, in Canton Ticino.\nStoria.\nLa chiesa \u00e8 documentata fin dal 1227, anche se scavi archeologici hanno riportato alla luce resti di un precedente edificio romanico del IX secolo, ampliato verso nord e ovest nel X secolo. In particolare \u00e8 stata ritrovata la cripta di questa costruzione. Nel 1681 la chiesa venne completamente ricostruita, conservando solamente parte dell'abside ed il campanile.\nDescrizione.\nLa chiesa ha una pianta ad unica navata sovrastata da una volta a botte. L'interno \u00e8 ornato da affreschi realizzati dai fratelli Stefano e Tommaso Calgari nel 1848. Il coro ha una copertura a botte lunettata.\nSulla cantoria in controfacciata, si trova l'organo a canne, costruito nel 1948 dalla ditta organaria Ziegler Orgelbau per il conservatorio di Zurigo ed acquistato dalla parrocchia nel 1984. Lo strumento, a trasmissione mista, elettro-meccanica per i manuali e il pedale, elettrica per i registri e le combinazioni, ha due tastiere di 56 note ciascuna ed una pedaliera concava di 30. La cassa lignea, di semplice fattura geometrica, presenta una mostra composta da canne di principale disposte a cuspidi e ad ali in pi\u00f9 campi."}
{"id": "1901030", "revid": "256896", "url": "https://it.wikipedia.org/wiki?curid=1901030", "title": "Distretto di Karatu", "text": " \nIl distretto di Karatu \u00e8 uno dei distretti in cui \u00e8 amministrativamente suddivisa la regione di Arusha in Tanzania. \nSuddivisione amministrativa.\nIl distretto \u00e8 suddiviso amministrativamente in 14 circoscrizioni (\"ward\"). Le circoscrizioni sono:"}
{"id": "1901031", "revid": "74801", "url": "https://it.wikipedia.org/wiki?curid=1901031", "title": "Stoke Newington", "text": "Stoke Newington \u00e8 un quartiere del borgo londinese di Hackney, che si trova a nord-est di Charing Cross.\nConfini.\nAttualmente Stoke Newington si trova nella zona CAP N16 (uno dei codici postali di Londra), che comprende per\u00f2 anche parti del distretto di Stamford Hill e di Shacklewell. Anche il confine sud non \u00e8 ben delineato e si intreccia con il vicino distretto di Dalston. Tuttavia in passato, Stoke Newington, aveva dei confini ben pi\u00f9 definiti, formata nel 1899, dalla parrocchia del luogo come \"Metropolitan Borough of Stoke Newington\", nel 1965 venne accorpata, insieme ad altri due borghi metropolitani, quello di Hackney e quello di Shoreditch, all'attuale borgo londinese di Hackney.\nNonostante tutti questi cambiamenti, il nucleo di Stoke Newington, con al centro la via della chiesa (\"Stoke Newington Church\"), ha mantenuto un aspetto di un villaggio ben distinto dalla citt\u00e0 di Londra, tanto che Nikolaus Pevsner ha ammesso, in uno dei suoi scritti, di aver avuto difficolt\u00e0 nell'inquadrare Stoke Newington come parte integrante di Londra.\nStoria.\nMedioevo.\nStoke Newington detta anche \"new town in the wood\" (Nuova citt\u00e0 nel bosco), \u00e8 sorta nei pressi di grandi insediamenti sassoni vicini al fiume Lea (o \"fiume Lee\"). Nel XIX secolo si scoprirono nella zona e presso il cimitero (\"Abney Park Cemetery\") numerosi ritrovamenti artistici e lavorazioni risalenti al periodo neolitico, alcuni dei quali esposti al Museo di Londra.\nNel 1086 Stoke Newington \u00e8 registrata, nel \"Domesday Book\" (censimento fatto realizzare da Guglielmo il Conquistatore) come parte del territorio di \"Ossulstone\", contea di Middlesex.\nDal Medioevo in poi venne spesso utilizzata dai viandanti come punto di sosta prima di partire per viaggi verso il nord.\nEpoca dal 1600 a 1900.\nNel XVII secolo il territorio di Stoke Newington, per questioni amministrative si ridusse, infatti la zona ovest del ... venne integrata nella Finsbury division e la zona ad est nella \"Tower division\". Successivamente, nel 1889 le due nuove divisioni sono state accorpate alla contea di Londra.\nSempre nel XVII secolo, il territorio, che al tempo era sotto la competenza della Cattedrale di Saint Paul, venne venduto a William Patten, che divenne il primo signore (\"Lord\") del territorio feudale. Le sue iniziali \"WP\" ed il motto \"ab alto\" sono ancora visibili sul portale della vecchia chiesa vicino al Clissold Park.\nDurante il secolo successivo i territori passarono sotto la propriet\u00e0 di Lady Mary Abney, che redasse le prime mappe, ben dettagliando i confini dei suoi territori e iniziando la costruzione dell'attuale \"manorial parkland\" situato oggi dietro la stazione dei vigili del fuoco su Church Street, con l'aiuto del dottor Isaac Watts e le sue figlie.\nNel corso del XIX secolo, Londra era ormai in forte espansione ed i territori Stoke Newington furono messi in vendita per la costruzione di nuove zone della citt\u00e0 londinese. A poco a poco il paese venne assorbito dalla continua espansione di Londra. Gi\u00e0 dalla met\u00e0 del 1800 non venne pi\u00f9 considerato un villaggio separato, ma una vera e propria zona della periferia di Londra.\nStoke Newington prosper\u00f2 come sobborgo della citt\u00e0, viste le innumerevoli nuove costruzioni che si crearono ed il relativo aumento della popolazione, continuando ad avere una propria amministrazione, fino all'avvento della Seconda Guerra Mondiale, che port\u00f2 numerosi cambiamenti.\nLa seconda guerra mondiale.\nDurante la seconda guerra mondiale, gran parte della zona venne distrutta dagli attacchi della Germania nazista tra il 1940 ed il 1941, e molte persone rimasero senza abitazione, anche la zona fu meno duramente colpita rispetto alla parte sud/est di Londra. Anche il numero delle vittime era relativamente basso, e quasi tre quarti delle vittime civili fu dovuto ad un tragico incidente del 13 ottobre 1940, quando un rifugio estremamente affollato dalla popolazione del posto venne raso al suolo interamente. Il monumento in ricordo ai residenti del Comune, morti nel raid aereo \u00e8 situato nel cimitero di Abney Park.\nLa maggior parte degli edifici storici nel cuore di Stoke Newington, non vennero danneggiati o perlomeno si trovavano in uno stato tale da poterli ristrutturare. Eccezion fatta per la grande chiesa parrocchiale di West Hackney, St James's, in Stoke Newington High Street, risalente all'anno 1824. La chiesa venne demolita senza pi\u00f9 essere ricostruita. Solo dopo la guerra venne costruita una struttura molto pi\u00f9 modesta, (San Paolo). Tracce di muratura in pietra della vecchia chiesa sono ancora visibili di fronte ad High Street."}
{"id": "1901032", "revid": "767487", "url": "https://it.wikipedia.org/wiki?curid=1901032", "title": "Caio di Corinto", "text": "Si tratta di un personaggio citato nel Nuovo Testamento, ospite di Paolo di Tarso a Corinto nel 57 o 58, battezzato personalmente dall'apostolo stesso in segno di distinzione.\nVenerato come santo dalla Chiesa cattolica, la sua memoria viene celebrata il 4 ottobre."}
{"id": "1901033", "revid": "287204", "url": "https://it.wikipedia.org/wiki?curid=1901033", "title": "Veronika Sarec", "text": ""}
{"id": "1901037", "revid": "767487", "url": "https://it.wikipedia.org/wiki?curid=1901037", "title": "Distretto di Monduli", "text": " \nIl distretto di Monduli \u00e8 uno dei distretti in cui \u00e8 amministrativamente suddivisa la regione di Arusha in Tanzania. \nSuddivisione amministrativa.\nIl distretto \u00e8 suddiviso amministrativamente in 15 circoscrizioni (\"ward\"). Le circoscrizioni sono:"}
{"id": "1901038", "revid": "125149938", "url": "https://it.wikipedia.org/wiki?curid=1901038", "title": "Chiesa di San Giuseppe (Torre del Lago)", "text": "La chiesa di San Giuseppe \u00e8 la chiesa parrocchiale di Torre del Lago Puccini, frazione di Viareggio in provincia di Lucca. Si trova sull'angolo di Viale Puccini e via Aurelia 165. \u00c8 senza dubbio una delle pi\u00f9 belle e antiche del territorio, affrescata sia in facciata sia all'interno dal pittore torrelaghese Ferruccio Orlandi (1897-1975).\nDescrizione.\nLa chiesa, risalente alla fine del settecento, \u00e8 caratterizzata da una facciata a salienti in stile neorinascimentale, la classica forma a croce latina, con tre navate e il transetto.\nLa parte centrale \u00e8 conclusa da un frontone triangolare affrescato, sorretto da paraste binate, e al centro si apre il portone d'ingresso principale. Ai lati gli ingressi secondari. Sul transetto sinistro si apre un altro ingresso, che da su Viale Giacomo Puccini. \nL'interno dell'edificio \u00e8 costituito da tre navate con cinque campate, il transetto \u00e8 un capocroce composto da una navata rettangolare e un'abside. La navata centrale \u00e8 coperta da una volta a botte, quelle laterali da volte a crociera. \nSopra il transetto si innalza una cupola, dipinta internamente. Alte finestre con vetri colorati lasciano filtrare la luce. Le navate, il transetto e la parte superiore all'altare sono decorati con grandi e luminosi affreschi, opera di Ferruccio Orlandi. \nStoria.\nIn questa zona, un tempo facente parte della parrocchia di Quiesa, esisteva solo un oratorio di San Giuseppe, nei pressi del lago. La popolazione cresceva molto rapidamente e di conseguenza aumentava il numero di nati e morti, i quali dovendo ricevere i sacramenti della religione cattolica, venivano trasportati o nella chiesa di Viareggio, o in quella di Quiesa, dall'altra parte del lago. Era necessaria perci\u00f2 la costruzione di una nuova chiesa in quel territorio: il luogo scelto fu all'incrocio fra la via Regia che da Viareggio conduceva a Pisa e fra la via che conduceva dal lago al mare. \nIl 4 Luglio 1774 dopo aver delimitato i territori per il cimitero e la canonica, iniziarono i lavori di costruzione. Nel 1776, a spese dei padri certosini di Farneta, venne costruita la nuova chiesa, che appartenne alla diocesi di Pisa fino al 1789. Era assai piccola, con una sola navata e il cimitero nel terreno retrostante. \nA causa dell'epidemia di colera nel 1854 e dell'ingente numero di vittime, venne costruito un nuovo cimitero distante dal centro del paese, luogo in cui si trova tutt'oggi. \nNel 1878 fu ingrandita con due piccole navate laterali, evento testimoniato e ricordato da una lapide posta nell'ala destra del transetto. Questo a causa del crescere costante della popolazione e dello svilupparsi del piccolo paese. \nAll'epoca si trovava all'angolo con la Via per Pisa (oggi statale Aurelia) e la Via Dinelli (oggi viale Giacomo Puccini e Viale Garibaldi). \nNel 1904 viene costruito il campanile. \nLa cupola fu costruita dopo il 1918. \nDurante gli anni della seconda guerra mondiale il paese fu testimone di distruzione e abbandono, in particolare dai pesanti bombardamenti che colpivano la vicina citt\u00e0 di Viareggio e lo snodo ferroviario. Lo sfollamento del paese fu quasi totale, e nel Settembre 1944 le truppe tedesche invasero il territorio: in ritirata minarono e fecero crollare il campanile, distruggendo la parte retrostante della chiesa e l'altare (8 Settembre 1944). \nNel 1951 si complet\u00f2 la ricostruzione delle parti distrutte e del nuovo campanile, che nel 1955 venne arricchito di un orologio donato dal Comune di Viareggio. \nIl 10 Febbraio 1963 fu decisa la costruzione di nuovi locali parrocchiali. Dopo circa due anni, l'elegante costruzione fu completata, e ancora oggi s'innalza di fianco alla chiesa. \nNel 1966 venne acquistata una statua di San Giuseppe, mentre nel Dicembre 1972 fu inaugurato il nuovo altare, dotato di ambone e fonte battesimale. \nUna nuova ristrutturazione avvenne nel 1976. \nNuova ristrutturazione delle facciate del campanile nel 2020. \nIl 29 novembre 1926, nella chiesa di Torre del Lago si tennero i funerali di Giacomo Puccini. Erano passati due anni dalla sua morte, avvenuta nel 1924. Il corteo funebre pass\u00f2 per il viale che conduceva alla sua villa e l\u00ec fu sepolto.\nIl campanile.\nIl 23 Maggio del 1909 venne ultimato il primo campanile, di colore rosso mattone che poggiava su una base alta di pietre, con sopra una terrazza dotata di parafulmine. \nDurante l'epoca fascista venne aggiunta alle due campane una sirena, che suonava sul paese ogni qual volta era organizzata un'adunata o un'assemblea pubblica. Con l'occupazione nazista, durante il secondo conflitto mondiale fu utilizzato come torre di osservazione dai soldati tedeschi per quelle zone a sud di Viareggio. \nPurtroppo, fu fatto crollare dai soldati tedeschi in ritirata assieme a parte della chiesa, nel Settembre 1944, dopo i rastrellamenti e bombardamenti. Per un bel periodo la chiesa fu dotata di una torre campanaria provvisoria in legno, nei pressi delle attuali sale parrocchiali. \nLa riparazione dei gravissimi danni venne conclusa nel 1951, quando venne riconsacrata la chiesa (8 settembre). Il nuovo campanile in pochi mesi fu ricostruito, dall'alto del quale oggi si possono udire ben cinque campane: tre grandi e due piccole, fuse dalla fonderia Magni di Lucca nel dopoguerra.\nNella parte bassa del nuovo campanile fu posta una lapide con su scritto:\nAEDIFICATA INCOLARUM LOCI PIETATE \nA.D. MCMIX\nFONDITUS TEUTORUM RABIE DIRUTA\nANTE DIEM VI id septembres MCMXLIV\nHAEC TURRIS SACRA ITERUM EXTAT\nREI PUBLICAE SUMPTU \nA.D. MCMLI\nPONTIFICATUS PII XII, ANNO XI\nChe significa in italiano: Questa sacra torre, per opera degli abitanti del luogo edificata l'anno del signore 1909, distrutta dalle fondamenta dalla ferocia tedesca L'otto settembre 1944, di nuovo s'innalza a spese della repubblica l'anno del signore 1951, anno undicesimo del pontificato di Pio XII.\nNell'anno 2020 \u00e8 stata effettuata una ristrutturazione delle facciate campanile con l'aggiunta dell'impianto di illuminazione.\nOpere.\nSul lato sinistro, che da sul Viale Giacomo Puccini, \u00e8 presente un grande bassorilievo (Bassorilievo per la Liberazione) dedicato anche a Venio Bini e Lelio Gori, opera di Serafino Beconi, a testimonianza delle crudelt\u00e0 e delle atrocit\u00e0 alla popolazione torrelaghese subite nel corso del secondo conflitto mondiale. \nSulla facciata, sopra l'altare, e all'interno della cupola sono presenti numerosi affreschi e pitture a opera di Ferruccio Orlandi nella met\u00e0 degli anni cinquanta, restaurati dal figlio Lanfranco negli anni novanta.\nSopra il portone centrale, \u00e8 presente un dipinto raffigurante l\u2019ultima cena, sempre ad opera di Lanfranco Orlandi donato alla chiesa parrocchiale. \nL'organo fu donato da Antonio Puccini, nel 1929, purtroppo danneggiato durante il crollo del campanile ma risistemato \u00e8 ancora oggi in funzione. \nAltre chiese nel paese di Torre del Lago sono: Chiesa di San Marco al lago (sul belvedere Puccini), Chiesa di San Pietro (1962), Cappella estiva al quartiere Lagomare.\nAltri progetti.\nLa chiesa e il campanile dalla piazza."}
{"id": "1901042", "revid": "834", "url": "https://it.wikipedia.org/wiki?curid=1901042", "title": "Distretto di Ngorongoro", "text": "Il distretto di Ngorongoro \u00e8 uno dei distretti in cui \u00e8 amministrativamente suddivisa la regione di Arusha in Tanzania. \nSuddivisione amministrativa.\nIl distretto \u00e8 suddiviso amministrativamente in 21 circoscrizioni (\"wards\"). Le circoscrizioni sono:"}
{"id": "1901047", "revid": "486946", "url": "https://it.wikipedia.org/wiki?curid=1901047", "title": "Pokrovsk (Oblast' di Saratov)", "text": ""}
{"id": "1901055", "revid": "1260426", "url": "https://it.wikipedia.org/wiki?curid=1901055", "title": "Official Singles Chart", "text": "L'Official Singles Chart (precedentemente nota come UK Singles Chart) \u00e8 una classifica musicale dei singoli discografici stilata dalla Official Charts Company a nome dell'industria di registrazione britannica. La classifica, valevole dalla domenica al sabato seguente, compare sulla rivista \"Music Week\" ed \u00e8 pubblicata online sul sito \"Yahoo! Music UK\" (gi\u00e0 \"Dotmusic\"). La classifica elenca le canzoni di maggior successo basandosi sulla vendita di dischi, sullo streaming e sul download a pagamento.\nUn singolo, per essere idoneo ad entrare nella classifica non deve durare pi\u00f9 di 25 minuti, nel caso si tratti di un brano in formato digitale la durata massima \u00e8 di 15 minuti. La canzone deve avere un prezzo minimo di vendita di 40 penny. I criteri sono mutati spesso nei decenni per adattarsi al cambiamento tecnologico. Dal 2005 viene incluso il conteggio dei download digitali e dal luglio 2014 lo streaming.\nDal 1969 \u00e8 considerata dall'OCC quella ufficiale; \u00e8 succeduta alla Record Retailer Chart, valida dal 1960 al 1969 - che, a sua volta, aveva sostituito la NME Chart, valida dal 1952 al 1960.\nRecord della classifica.\nArtisti con pi\u00f9 singoli alla posizione numero uno.\nGli artisti musicali che hanno raggiunto pi\u00f9 volte la posizione numero 1 della Official Singles Chart sono:\nNota: Sono esclusi i singoli accreditati a gruppi o singoli di beneficenza a cui l'artista pu\u00f2 aver contribuito.\nMaggior numero di settimane alla posizione numero uno per canzone.\nLe canzoni che sono rimaste per il maggior numero di settimane alla posizione numero 1 della Official Singles Chart sono:\n\"Nota: Le canzoni contraddistinte dall'asterisco (*) sono rimaste alla numero uno per un numero non consecutivo di settimane\"\nMaggior numero di settimane nella top 10 per artista.\n\"Nota\": Tra le canzoni entrate nella top 10 si considerano per ogni artista anche quelle registrate assieme a una band, altri artisti o un collettivo di artisti."}
{"id": "1901060", "revid": "84642251", "url": "https://it.wikipedia.org/wiki?curid=1901060", "title": "Riduzione in pristino", "text": "La riduzione in pristino, nell'ambito della disciplina delle distanze legali tra gli edifici (distanza minima di tre metri, sei metri nelle zone sismiche - art. 873 c.c.), \u00e8 la rimozione di quanto costruito in violazione delle suddette distanze, volta alla tutela dell'igiene e del decoro dei cittadini."}
{"id": "1901061", "revid": "1501558", "url": "https://it.wikipedia.org/wiki?curid=1901061", "title": "Supercopa andorrana", "text": "La Supercopa andorrana \u00e8 una competizione annuale andorrana in cui si affrontano in un'unica gara i vincitori della Primera Divisi\u00f3, la massima serie del campionato andorrano di calcio, e i detentori della Copa Constituci\u00f3."}
{"id": "1901064", "revid": "1305772", "url": "https://it.wikipedia.org/wiki?curid=1901064", "title": "Lorenzo I di Milano", "text": "Era venerato come santo dalla chiesa cattolica che lo ricordava il 25 luglio; oggi il suo nome non appare pi\u00f9 nel catalogo ufficiale dei santi ambrosiani.\nNote biografiche.\nInizio dell'episcopato.\nUna delle principali fonti per la vita del vescovo Lorenzo di Milano \u00e8 Magno Felice Ennodio, futuro vescovo di Pavia (514-521), che Lorenzo accolse a Milano tra il 497 e il 499, e che compose diversi carmi ed in particolare la \"Dictio Ennodi diaconi in natale Laurenti Mediolanensis episcopi\", scritta per l'anniversario dell'elezione episcopale del vescovo milanese.\nLorenzo apparteneva al clero di Milano e venne unanimemente eletto vescovo in et\u00e0 matura per succedere a Teodoro. Fu consacrato in primavera, probabilmente nel 489; infatti Lorenzo era gi\u00e0 vescovo quando, nell'estate di quell'anno, Teodorico, re degli Ostrogoti, venne in Italia per porre fine al regno di Odoacre. Quando Odoacre pose l'assedio a Milano, Lorenzo si rifiut\u00f2 di aprirgli le porte; alla fine la citt\u00e0 cadde e Lorenzo venne fatto prigioniero. Liberato dalla cattivit\u00e0, ritorn\u00f2 in una Milano spopolata e devastata, che contribu\u00ec in modo determinante a ricostruire.\nTra il 493 e il 494 accompagn\u00f2 il vescovo Epifanio di Pavia a Ravenna, presso la corte di Teodorico, per dissuaderlo dall'intento di privare della cittadinanza romana i prigionieri di guerra. Fu lo stesso Lorenzo a presentare pubblicamente tale richiesta, sottolineando nel suo discorso l'appoggio dato dai vescovi ai partigiani di Teodorico, reclamando giustizia per gli innocenti e clemenza per i colpevoli.\nSecondo Ennodio, nei primi anni di episcopato, Lorenzo accolse presso di s\u00e9 il giovane Aratore, \"infantulus\" e orfano, che educ\u00f2 come un proprio figlio.\nLo scisma laurenziano.\nCome molti vescovi della sua epoca, anche il vescovo milanese venne coinvolto nello scisma che interess\u00f2 la Chiesa di Roma a partire da novembre 498 con la duplice elezione di Simmaco e di Lorenzo.\nLorenzo non prese parte al primo concilio simmachiano, celebrato nel marzo del 499, dove apparentemente si risolse la questione della duplice elezione, con il riconoscimento di papa Simmaco. Tuttavia, dopo Pasqua del 501, si riaccese lo scontro, anche fisico, tra i sostenitori di Simmaco e il partito laurenziano, che si fece pi\u00f9 acuto quando Simmaco convoc\u00f2 un secondo concilio, celebrato il 6 novembre 501, al quale prese parte anche il vescovo milanese, che si espresse a favore del legittimo vescovo Simmaco e delle sue posizioni. Lorenzo si trova al primo posto sia nella lista delle presenze di questo concilio sia nella lista delle sottoscrizioni ai decreti conciliari.\nIl partito laurenziano ottenne dal re Teodorico l'invio a Roma di un visitatore, che sospendeva momentaneamente le funzioni del papa, che a sua volta doveva presentarsi a Ravenna. \u00c8 in questa occasione che Lorenzo, tramite il fidato Ennodio, aiut\u00f2 il vescovo romano con cavalli e denaro per il suo viaggio verso la Romagna. Pi\u00f9 tardi, Lorenzo, tramite lo stesso Ennodio, insister\u00e0 presso Simmaco o il suo entourage, per la restituzione del denaro prestato.\nSimmaco non raggiunse mai Ravenna, perch\u00e9 temeva intrighi da parte dei suoi oppositori, e ritorn\u00f2 a Roma mentre si trovava gi\u00e0 in viaggio. Questo lo mise in cattiva luce agli occhi di Teodorico, che ordin\u00f2 la celebrazione di un nuovo concilio, che fu celebrato, dopo diverse convocazioni, il 23 ottobre 502, per giudicare l'operato del pontefice. Il concilio si svolse in un clima di tensione e di intimidazioni e molti vescovi preferirono abbandonare l'assemblea. Lorenzo rimase e questo suo atteggiamento gli valse un elogio da parte di Teodorico. Anche al concilio del 23 ottobre, che riabilit\u00f2 definitivamente papa Simmaco, Lorenzo risulta il capofila nelle sottoscrizioni agli atti.\nInterventi successivi di Lorenzo e decesso.\nSecondo la testimonianza di Ennodio, tra il 503 e il 506, Luminoso, membro della cerchia di Simmaco, si trovava a Milano; in questa occasione Lorenzo si intrattenne con lui per cercare di ottenere il rimborso dei soldi prestati al papa per il suo viaggio a Ravenna.\nLo stesso Ennodio racconta delle relazioni che Lorenzo ebbe con il senatore \"Faustus Niger\", con lo scambio reciproco di aiuti: Lorenzo ricevette alcuni muli dal senatore, che a sua volta ottenne dei servi (\"familia\") e degli artigiani (\"artifices\").\nEnnodio in particolare celebra l'attivit\u00e0 caritativa di Lorenzo e i suoi lavori di ricostruzione di Milano. Si deve infatti all'opera infaticabile del vescovo milanese l'edificazione della chiesa di San Sisto, di una basilica dedicata a diversi santi, di una \"domus\" con annesso oratorio (forse il palazzo vescovile); inoltre decor\u00f2 con marmi il battistero e restaur\u00f2 la basilica di San Calimero. Lorenzo inoltre ordin\u00f2 a Ennodio di redigere una serie di \"Carmina\" che ricordassero i suoi predecessori a partire da sant'Ambrogio.\nIn un'epoca sconosciuta, Lorenzo prese parte alla consacrazione della basilica degli Apostoli, fatta costruire a Novara dal vescovo Onorato.\nSecondo un antico \"Catalogus archiepiscoporum Mediolanensium\", l'episcopato di Lorenzo si colloca tra quelli di Teodoro I, per il quale non si hanno notizie storiche coeve, e di Eustorgio II, storicamente documentato a partire dal 510/511. Il medesimo \"catalogus\" gli assegna 22 anni di governo e lo dice sepolto il 25 marzo nella cappella di San Cassiano presso la basilica di San Lorenzo. Tradizionalmente, il suo episcopato \u00e8 assegnato agli anni 490-512, che tuttavia devono essere corretti in base alla documentazione sincrona.\nUna tradizione medievale, che non ha fondamenti storici, associa Lorenzo all'aristocratica famiglia milanese dei Litta."}
{"id": "1901065", "revid": "1494380", "url": "https://it.wikipedia.org/wiki?curid=1901065", "title": "Suddivisioni del Regno Unito", "text": "Il Regno Unito, uno stato sovrano a nord-ovest dell'Europa continentale, \u00e8 suddiviso nelle quattro nazioni costitutive (Home Nations): Inghilterra, Scozia, Irlanda del Nord e Galles, che, a seguito di vari atti di unione, hanno portato alla costituzione dell'attuale stato unitario.\nPer il governo locale nel Regno Unito, Inghilterra, Irlanda del Nord, Scozia e Galles hanno ciascuno un proprio sistema di demarcazione amministrativa e geografica.\nConsiderato che non c'\u00e8 nessun documento scritto che racchiude in modo completo la costituzione britannica, ed a causa di una storia complicata della formazione del Regno Unito, una variet\u00e0 di termini \u00e8 usato per riferirsi alle sue parti costituenti, che a volte sono chiamate le quattro Nazioni del Regno.\nGoverno locale.\nLe quattro nazioni hanno al loro interno suddivisioni amministrative peculiari.\nTerritori dipendenti.\nInoltre il Regno Unito comprende alcuni altri \"territori d'oltremare\", rimasti sotto il Regno dopo la fine dell'Impero britannico:\n\"Nord America:\"\n\"Caraibi:\"\n\"Sud America e Antartide:\"\n\"Europa:\"\n\"Africa:\"\n\"Asia: \"\n\"Oceania:\"\nL'isola di Man, situata nel mare tra Irlanda e Inghilterra, non fa parte del Regno Unito ma \u00e8 una dipendenza della corona britannica, mentre le Isole del Canale (Isole Anglo-Normanne), situate nel canale della Manica, hanno uno status simile a Man, appartenendo al re d'Inghilterra in qualit\u00e0 di duca di Normandia. \nLe Isole Orcadi e Shetland, invece, fanno semplicemente parte della Scozia."}
{"id": "1901067", "revid": "125164738", "url": "https://it.wikipedia.org/wiki?curid=1901067", "title": "Muhammad Hassan", "text": "Biografia.\nMarc Copani nacque a Syracuse, nello stato di New York, da padre italiano e madre giordana. Frequent\u00f2 la \"North Syracuse High School\" dal 1995 al 2000 e successivamente si iscrisse all'Universit\u00e0 di Buffalo per perseguire una laurea in storia, ma nel 2002 abbandon\u00f2 gli studi per intraprendere una carriera come lottatore nel wrestling professionistico.\nDopo essere stato licenziato dalla World Wrestling Entertainment nel 2005, Copani divenne un insegnante di storia alla \"Fulton Junior High School\".\nCarriera.\nOhio Valley Wrestling (2002\u20132004).\nCopani cominci\u00f2 la sua carriera nel 2002, quando approd\u00f2 nella Ohio Valley Wrestling (OVW), all'epoca territorio di sviluppo della World Wrestling Entertainment (WWE); fece il suo debutto quello stesso anno con il \"ring-name\" di Mark Magnus.\nIl 13 agosto 2003 sconfisse Johnny Jeter, conquistando cos\u00ec l'OVW Heavyweight Championship. Il titolo venne reso vacante il 10 dicembre seguente, quando Copani fu schienato contemporaneamente da Jeter e Nick Dinsmore in un Triple Threat match.\nNel 2004 la WWE approcci\u00f2 la OVW poich\u00e9 era alla ricerca di un wrestler che potesse interpretare la \"gimmick\" di un lottatore arabo-americano: sebbene non fosse di origini arabe, a Copani venne offerta la possibilit\u00e0 di interpretare tale personaggio dal \"booker\" Jim Cornette.\nWorld Wrestling Entertainment (2004\u20132005).\nDopo aver lottato in diversi \"dark-match\" ed \"house-show\" per circa due mesi, Copani fece il suo debutto nella World Wrestling Entertainment nella puntata di \"Raw\" del 13 dicembre 2004, con il \"ring-name\" di Muhammad Hassan, interrompendo un promo in cui Mick Foley elogiava l'esercito americano. Prima del suo debutto ufficiale vennero mandati in onda dei video in cui lui e il suo \"manager\", Khosrow Daivari, si presentavano al pubblico: Hassan si descriveva come un wrestler arabo-americano che voleva redimersi dai principali pregiudizi e stereotipi creatisi sui musulmani dopo gli attentati dell'11 settembre 2001; concludeva poi i suoi discorsi sollevando le mani al cielo e lodando Allah. In genere le sue parole in inglese erano seguite da una traduzione in arabo da parte di Daivari (in realt\u00e0 Daivari parlava in persiano).\nDurante i suoi trascorsi in WWE, Muhammad Hassan rimprover\u00f2 il modo in cui i media caratterizzavano gli arabi-americani dopo gli attentati dell'11 settembre 2001 e sfog\u00f2 la sua rabbia sui telecronisti di \"Raw\", Jerry Lawler e Jim Ross. Hassan sconfisse Lawler nel suo match d'esordio al \"pay-per-view\" New Year's Revolution 2005. Il wrestler musulmano rimase imbattuto per diversi mesi, sconfiggendo avversari del calibro di The Hurricane, Sgt. Slaughter, Chris Benoit e Chris Jericho. Egli riusc\u00ec anche ad attirare parecchio \"heat\" come personaggio \"heel\", come si pot\u00e9 notare nel Royal Rumble match dell'omonimo pay-per-view, quando tutti i wrestler che erano sul ring al momento del suo ingresso (Booker T, Chris Benoit, Chris Jericho, Edge, Eddie Guerrero, Luther Reigns, Rey Mysterio e Shelton Benjamin) si accanirono su di lui per eliminarlo.\nIl 3 aprile 2005, a WrestleMania 21, Muhammad Hassan e Khosrow Daivari interruppero un \"promo\" di Eugene, lamentandosi del fatto che Hassan non avesse alcun match in programma per quella sera, ed in seguito lo attaccarono. Fu il preludio al largamente anticipato ritorno in WWE di Hulk Hogan, che corse in aiuto di Eugene e gett\u00f2 Hassan e Daivari fuori dal ring. La sera successiva, a \"Raw\", i due arabi-americani attaccarono Shawn Michaels. Una settimana pi\u00f9 tardi Michaels chiese al General Manager (GM) di \"Raw\", Eric Bischoff, di sancire un Handicap match contro Hassan e Daivari, ma il GM rifiut\u00f2 dicendo che l'incontro si sarebbe tenuto solo se Michaels avesse trovato un compagno. Nella puntata di \"Raw\" del 18 aprile Hassan attacc\u00f2 nuovamente Shawn Michaels, fino a quando Hulk Hogan venne in soccorso di quest'ultimo. Il 1\u00ba maggio, a Backlash, Hassan e Daivari vennero sconfitti da Hogan e Michaels, in seguito allo schienamento vincente di Hogan ai danni di Daivari. Hassan incolp\u00f2 dunque Daivari per la sconfitta e lo schiaffeggi\u00f2 la sera seguente a \"Raw\".\nNella puntata di \"Raw\" del 30 maggio 2005 Hassan affront\u00f2 il World Heavyweight Champion Batista, vincendo per squalifica dopo che \"The Animal\" lo attacc\u00f2 con una sedia. La settimana successiva Hassan e Daivari minacciarono il General Manager (GM) di \"Raw\", Eric Bischoff, di fargli causa in seguito alle azioni di Batista. Questo fatto spinse il GM ad offrire ai due una chance al WWE Intercontinental Championship detenuto da Shelton Benjamin in un Handicap match; Hassan schien\u00f2 inizialmente Benjamin, ma l'arbitro si rese conto che quest'ultimo aveva un piede sulle corde e fece quindi ripartire l'incontro, che fu poi vinto dal campione grazie allo schienamento su Daivari. Nella puntata di \"Raw\" del 20 giugno Hassan e Daivari interruppero un promo del WWE Champion John Cena, lamentandosi per l'arbitraggio del match di due settimane prima. Eric Bischoff, che in quel momento era in rivalit\u00e0 con Cena, colse l'occasione per sancire un match valido per il WWE Championship tra i due; l'incontro, durato poco pi\u00f9 di due minuti, venne dominato da Cena, che mise fine all'imbattibilit\u00e0 di Hassan.\nIl 23 giugno 2005 Muhammad Hassan e Khosrow Daivari vennero trasferiti nel \"roster\" di \"SmackDown!\" nell'ambito della \"draft-lottery\". Hassan vinse il suo primo match nello show blu sconfiggendo Big Show grazie all'aiuto di Matt Morgan. La settimana successiva, durante un 6-Pack Challenge match valido per determinare il nuovo campione di \"SmackDown!\", venne coinvolto in un alterco con The Undertaker e successivamente venne eliminato per count-out.\nNella puntata di \"SmackDown!\" del 4 luglio il General Manager Theodore Long sanc\u00ec un match che avrebbe determinato il primo sfidante al World Heavyweight Championship tra Hassan e The Undertaker, da disputarsi a The Great American Bash. Quella stessa sera Daivari venne sconfitto dal \"Deadman\", ma dopo il match Hassan cominci\u00f2 a \"pregare\" sulla rampa, convocando cinque uomini mascherati vestiti in camicia nera, passamontagna e pantaloni mimetici; armati di bastoni ed una corda di pianoforte, i cinque attaccarono The Undertaker ed in seguito sollevarono Daivari sopra le loro teste e lo portarono via come se fosse un martire. Tre giorni pi\u00f9 tardi avvennero degli attentati terroristici a Londra e per questo motivo in Europa lo spezzone dello show venne rimosso.\nQuesto angle suscit\u00f2 l'attenzione nazionale di \"New York Post\", \"TV Guide\", \"Variety\" e di altri importanti mezzi di comunicazione di massa. In risposta alle critiche, l'emittente UPN decise di valutare l'intero spezzone e comunic\u00f2 alla WWE di non volere il personaggio di Hassan sulla propria rete quella settimana. Il 14 luglio Hassan tenne un promo sul sito ufficiale della federazione, in cui ribad\u00ec che il popolo americano aveva pregiudizi nei suoi confronti e dava per scontato che lui fosse un terrorista; pur rimanendo nel personaggio e rispettando la \"kayfabe\", il wrestler fece comunque riferimento alla copertura dei media, nominando Don Kaplan del New York Post e denunciando la sua descrizione degli eventi. Nella puntata di \"SmackDown!\" del 14 luglio l'assenza di Hassan venne spiegata da una dichiarazione dell'avvocato di quest'ultimo, Thomas Whitney Esquire, il quale afferm\u00f2 che l'arabo-americano si rifiutava di comparire negli show della WWE a causa del modo in cui era stato trattato dal media e dai fan (\"kayfabe\").\nNell'agosto del 2005 venne rivelato che UPN aveva fatto pressioni alla WWE affinch\u00e9 tenesse il personaggio di Hassan fuori della loro rete, rimuovendolo di fatto da \"SmackDown\". Il 24 luglio, a The Great American Bash, Hassan venne sconfitto da The Undertaker e al termine del match il \"Deadman\" esegu\u00ec sul suo rivale una \"Last Ride\" dalla rampa d'ingresso. Alcuni giorni dopo il sito ufficiale della WWE mand\u00f2 in onda un video in cui il General Manager di \"SmackDown!\", Theodore Long, dichiarava che Hassan non sarebbe pi\u00f9 comparso nello show blu a causa delle gravi lesioni subite dopo il match (\"kayfabe\").\nMarc Copani venne licenziato dalla WWE il 21 settembre 2005.\nApparizioni sporadiche (2010\u20132011).\nIl 10 aprile 2010, dopo quasi cinque anni di anonimato, Marc Copani partecip\u00f2, insieme a Daivari, al \"WrestleFest 6: Spring Spectacular\" di Carteret (New Jersey). Per lui si tratt\u00f2 della prima apparizione pubblica dal giorno del suo licenziamento dalla WWE.\nCircuito indipendente (2018\u20132019).\nIl 28 aprile 2018 torn\u00f2 a lottare dopo quasi tredici anni, durante l'evento \"Dynasty King of Thrones\" ad Amsterdam (New York), sconfiggendo Papadon in circa dieci minuti. Il 2 giugno seguente vinse il Dynasty Heavyweight Championship battendo il connazionale Bin Hamin, ma lo rese vacante al termine della serata. Il 29 settembre combatt\u00e9 l'ultimo match della sua carriera, sconfiggendo Sean Carr durante un evento svoltosi a Whitesboro (New York).\nDopo quasi un anno di inattivit\u00e0, il 23 settembre 2019 annunci\u00f2 il suo ritiro.\nVita privata.\nNel luglio del 2016 fu uno dei venticinque wrestler coinvolti nella \"class action\" intentata contro la World Wrestling Entertainment per via della scarsa prevenzione delle commozioni cerebrali; il processo risolutore, tenutosi nel settembre del 2018, dismise le accuse dei wrestler per mancanza di prove."}
{"id": "1901070", "revid": "36426", "url": "https://it.wikipedia.org/wiki?curid=1901070", "title": "Monastero-santuario di Santa Gemma Galgani", "text": "Il monastero-santuario di Santa Gemma Galgani, o monastero delle Passioniste, si trova a Lucca in via di Tiglio.\nStoria e descrizione.\nIl monastero, dedicato a santa Gemma Galgani che qui visse ed \u00e8 sepolta, risale originariamente al 1771. In una delle estasi della santa, ebbe una visione del Cristo che le chiedeva con insistenza un nuovo monastero, che venne iniziato nel 1935 su progetto dell'architetto Italo Baccelli di Lucca, il cui impianto cupola-campanili sembra ispirato al Duomo di Berlino. Dopo l'interruzione durante il conflitto bellico, i lavori vennero ripresi e terminati, dopo alterne fasi, nel 1965, con la costruzione della cupola secondo il progetto dell'architetto bolognese Adriano Marabini.\nLe spoglie della santa riposano sotto l'altare maggiore, in un'urna dello scultore Francesco Nagni. All'interno della chiesa, la pala d'altare (\"Cristo che imprime le stigmate a santa Gemma Galgani sorretta dall'angelo della Passione\") e i due mosaici (\"San Paolo della Croce\" e \"San Gabriele dell'Addolorata\") sono opera di Primo Conti. A sinistra dell'altare il gruppo marnoreo della \"Passione\" \u00e8 di Tommaso Gismondi, autore anche dei due altorilievi bronzei sulle pareti con i \"Dolori di Maria\".\nNel 2008 il santuario ha ospitato la statua di \"Nostra Signora di Lourdes\"."}
{"id": "1901071", "revid": "1501558", "url": "https://it.wikipedia.org/wiki?curid=1901071", "title": "Supercoppa di Cipro", "text": "La Supercoppa di Cipro (in Greco \u0391\u03c3\u03c0\u03af\u03b4\u03b1 \u039a\u039f\u03a0) \u00e8 una competizione annuale cipriota in cui si affrontano in un'unica gara i vincitori della massima serie del campionato di calcio cipriota e i detentori della Coppa di Cipro."}
{"id": "1901084", "revid": "767487", "url": "https://it.wikipedia.org/wiki?curid=1901084", "title": "...e divenne il pi\u00f9 spietato bandito del sud", "text": "...e divenne il pi\u00f9 spietato bandito del sud (\"El Hombre que mat\u00f3 a Billy el Ni\u00f1o\") \u00e8 un film del 1967 diretto da Julio Buchs.\nTrama.\nDopo varie disavventure, Billy the Kid per salvare sua madre da un malvivente si ritrova costretto ad affrontarlo e ad ucciderlo, diventando un bandito. Fugge, seguendo il consiglio di un vecchio amico di famiglia, Pat Garret. La fuga non gli baster\u00e0 ad evitargli nuovi scontri e nuove uccisioni, e alla fine viene perseguitato da Pat, ora sceriffo della contea di Lincoln. Quando si incontrano, Billy promette a Pat di non commettere pi\u00f9 crimini, per\u00f2 in quel momento, quando il giovane si presta a scontare la sua pena, la gente si rivolta contro di lui rimproverandolo per le sue azioni, per cui fugge. Billy vuole cambiare, per\u00f2 quando si presenta disarmato davanti a Pat, qualcuno gli spara.\nProduzione.\nIl film \u00e8 stato girato in parte in Italia nelle citt\u00e0 di Roma e Trieste e per il resto in Spagna, a Madrid e Almer\u00eda.\nDistribuzione.\nIl film venne distribuito in numerosi paesi con titoli diversi:\nIn inglese \u00e8 noto con due titoli:\nIn Grecia \u00e8 noto con \"Billy, o megalos paranomos\".\nCast.\nIl film narra di personaggi realmente esistiti:"}
{"id": "1901087", "revid": "121048084", "url": "https://it.wikipedia.org/wiki?curid=1901087", "title": "Eric Voegelin", "text": "\"Destino dell'uomo non \u00e8 possedere la propria umanit\u00e0, bens\u00ec preoccuparsi di realizzarla interamente.\"\nEric Voegelin\nFilosofo della politica, Voegelin nacque a Colonia, in Germania, studi\u00f2 Scienze Politiche all'Universit\u00e0 di Vienna, dove si laure\u00f2 con Hans Kelsen e Othmar Spann. Divenne insegnante e in seguito professore associato di Scienze Politiche alla Facolt\u00e0 di Legge. Nel 1938 fugg\u00ec insieme alla moglie dalla Germania nazista, emigrando negli Stati Uniti dove entrambi divennero cittadini nel 1944. Spese gran parte della sua carriere accademica alla Louisiana State University, all'Universit\u00e0 di Monaco e all'Hoover Institution della Stanford University. \u00c8 noto per aver reinterpretato sia la storia della filosofia moderna che la storia moderna, culminate nei totalitarismi del XX secolo, come storia dello gnosticismo in quanto antitesi del Cristianesimo.\nVita.\nVoegelin nacque nel 1901 a Colonia. Insegn\u00f2 politologia e sociologia all'Universit\u00e0 di Vienna dopo essersi laureato l\u00ec nel 1928. Mentre era in Austria Voegelin stabil\u00ec gli inizi della sua amicizia con Friedrich Hayek. Nel 1933 pubblic\u00f2 due libri di critica contro il razzismo nazista, e fu cos\u00ec obbligato a fuggire dall'Austria dopo l'Anschluss del 1938. Dopo un breve periodo di permanenza in Svizzera, giunse negli Stati Uniti e inizi\u00f2 a insegnare in una serie di universit\u00e0 prima di entrare a far parte del Dipartimento di Governo della Louisiana State University nel 1942.\nVoegelin rimase a Baton Rouge fino al 1958, quando accett\u00f2 un'offerta dalla Ludwig-Maximilians-Universit\u00e4t M\u00fcnchen di presiedere la cattedra di Scienze Politiche prima occupata da Max Weber, vuota sin dalla morte di Weber nel 1920; a Monaco fond\u00f2 l'\u00abInstitut f\u00fcr Politische Wissenschaft\u00bb. Voegelin torn\u00f2 negli Stati Uniti nel 1969 per entrare a far parte dell'Hoover Institute della Stanford University sulla Guerra, la Rivoluzione e la Pace, e l\u00ec continu\u00f2 il suo lavoro fino alla sua morte avvenuta il 19 gennaio 1985.\nOpere.\nVoegelin lavor\u00f2 tutta la vita per elaborare un'interpretazione della violenza politica del XX secolo, sulla base di riferimenti alla filosofia politica, alla filosofia della storia e alla psicologia. Voegelin fu molto critico anche nei confronti dell'esistenzialismo: l'insistenza sull'essere nel tempo avrebbe prodotto, con effetti distruttivi e devastanti, la fine della gerarchia dell'essere che egli considerava fondamentale per la sua teoria della storia e della politica. Nonostante questa critica, nel pensiero di Voegelin emergono tematiche esistenzialiste.\nDurante la sua vita Voegelin pubblic\u00f2 un'ingente serie di libri, saggi e articoli. Una sua prima opera fu \"Die politischen Religionen\" (\"Delle religioni politiche\") nel 1938, nella quale analizzava la struttura dei totalitarismi novecenteschi (Nazismo, Fascismo e Comunismo) e ne delineava le analogie con la struttura delle religioni. La sua \"magnum opus\" fu comunque \"Ordine e Storia\", la cui pubblicazione inizi\u00f2 nel 1956, ma fu completata 29 anni dopo la data della sua morte. La sua opera \"La nuova scienza della politica\", del 1951, fu sempre vista come una sorta di prolegomeni alla sua opera maggiore. Ha lasciato anche manoscritti inediti, fra cui una storia delle idee politiche che solo da poco \u00e8 stata pubblicata in otto volumi.\n\"Ordine e Storia\" fu inizialmente concepito come una serie di sei volumi che tentassero di rinvenire un ordine nella storia a partire da una storia dell'ordine, usando gli innovativi studi e le nuove ricerche riguardo al passato e anche alla personale esperienza che Voegelin aveva fatto del genocidio nazista. I primi tre volumi, \"Israele e rivelazione\", \"Il mondo della polis\" e \"Platone e Aristotele\" apparvero in rapida successione nel 1956 e nel 1957 e si concentrarono sulle concezioni dell'ordine delle antiche societ\u00e0 del Vicino Oriente e della Grecia.\nA questo punto Voegelin incontr\u00f2 delle difficolt\u00e0 che lo costrinsero a rielaborare parti della sua teoria e a rallentare la pubblicazione dei volumi. Ci\u00f2, unito ai suoi doveri amministrativi universitari e al lavoro relativo al nuovo istituto, fece s\u00ec che diciassette anni separassero il terzo volume dal quarto. I suoi nuovi problemi teoretici furono indicati nella raccolta tedesca del 1966 Anamnesis: \"Zur Theorie der Geschichte und Politik\", e cos\u00ec il quarto volume, \"L'era ecumenica\", apparve nel 1974. Quest'ultima opera infranse lo schema cronologico dei precedenti volumi per indagare le simbolizzazioni date dell'ordine dalla Lista dei re sumeri fino a Hegel. La continuazione della sua opera nell'ultimo volume, \"In cerca dell'ordine\", occup\u00f2 gli ultimi giorni della vita di Voegelin e fu pubblicato postumo nel 1987. Uno dei tardivi punti fondamentali del pensiero voegeliano sembra essere un senso dell'ordine che \u00e8 espresso dall'esperienza della trascendenza: tale trascendenza non pu\u00f2 mai essere pienamente definita o descritta, ma pu\u00f2 essere comunque trasmessa fra gli uomini attraverso simboli che possono evocare il senso dell'ordine, e in tal senso Voegelin nota come solo un particolare senso dell'ordine trascendente pu\u00f2 servire da base per l'ordine politico (cio\u00e8 immanente). La fossilizzazione dei simboli che pu\u00f2 avvenire col tempo sarebbe la causa della disconnessione fra i simboli stessi e la trascendenza che essi veicolavano, il che li rende vulnerabili alla critica o all'esplicito rifiuto, con una minaccia per l'ordine della civilt\u00e0 a cui essi stanno alla base. In questo modo Voegelin ha connesso la filosofia della politica con la filosofia della coscienza. Il principale scopo del filosofo politico sarebbe per lui il rimanere aperto alla verit\u00e0 dell'ordine e il trasmettere questa verit\u00e0 agli altri. In un certo senso Voegelin \u00e8 pi\u00f9 interessato alle questioni ontologiche che sorgono dalle esperienza simbolico-trascendentali che al problema epistemologico di come possiamo accertare se una certa visione dell'ordine sia vera o falsa. In questo senso il pensiero di Voegelin non ha una vera e propria base epistemologica, ma dati i suoi scarsi riferimenti alla questione questo rimane un dettaglio all'interno della sua filosofia. Per Voegelin l'essenza della verit\u00e0 \u00e8 la fiducia, o meglio l'affidabilit\u00e0 ispirante una fiducia filosofica. L'intera filosofia inizia con Dio, cio\u00e8 con l'esperienza della realt\u00e0 divina, trascendentale, e siccome in ogni civilt\u00e0 di Dio \u00e8 stata fatta esperienza come Bene, allora si deve postulare che la realt\u00e0 sia conoscibile e che non sia un'illusione, riprendendo cos\u00ec il famoso argomento di Cartesio per cassare il dubbio del \u00abgenio maligno\u00bb e per mostrare la conseguenza necessaria dell'esistenza del mondo dall'esistenza di Dio.\nL'opera di Voegelin \u00e8 estremamente difficile da classificare e non \u00e8 riducibile a pressoch\u00e9 alcuno schema categorico prefissato, anche se di aspetti della sua filosofia si possono trovare analogie nelle opere di Ernst Cassirer, Alfred North Whitehead, Ludwig Wittgenstein, Martin Heidegger e Hans-Georg Gadamer. La sua opera \u00e8 ancor pi\u00f9 complessa a causa del difficile stile di scrittura, dell'immane sostrato filosofico richiesto per comprendere tutti i suoi riferimenti e della tendenza del filosofo a creare neologismi per indicare un nuovo uso di antichi concetti. Le controversie spesso prodotte dalle sue opere hanno avuto come punto centrale una visione perlopi\u00f9 riduzionistica dell'opera voegeliana, classificata dai suoi critici come politicamente reazionaria e affine a una sorta di trionfalismo cristiano.\nA parte ci\u00f2, comunque, esistono centri universitari di ricerca dedicati all'opera di Voegelin negli Stati Uniti, in Germania, in Italia e nel Regno Unito. Appaiono oggi traduzioni delle opere voegeliniane in numerosissime lingue, dal portoghese al giapponese, sponsorizzate principalmente dalla casa editrice dell'Universit\u00e0 del Missouri e da quella dell'Universit\u00e0 di Monaco, che hanno rispettivamente pubblicato una collezione in 34 volumi delle opere fondamentali di Voegelin e le varie opere primarie e secondarie del filosofo, catalogate e raccolte insieme nell'\u00ab\"Eric Voegelin Archiv\"\u00bb all'Universit\u00e0 di Monaco. In generale l'opera di Voegelin mantiene grande prestigio e influenza fra i politologi e i filosofi della politica, mentre ancora poca attenzione gli viene riservata da parte di altri filosofi o di teologi.\nPensiero.\nStoria e gnosticismo.\nCon le sue opere \"La nuova scienza politica\", \"Ordine e storia\" e \"Politica e gnosticismo\" Voegelin divenne uno dei principali esponenti di una corrente intellettuale che ravvisava imponenti influenze gnostiche in tutta la storia e la filosofia moderna e che si opponeva ad esse in modo deciso.\nOltre ai testi classici dei Padri della Chiesa contro le eresie di stampo gnostico, Voegelin comprese il rapporto assolutamente conflittuale fra Cristianesimo e gnosticismo anche sui testi di Hans Urs von Balthasar, di Henri de Lubac e del filosofo tedesco Hans Jonas.\nVoegelin ha identificato diverse analogie ideologiche fra l'antico gnosticismo e le moderne dottrine politiche, in particolare nazismo e comunismo. Il filosofo ha considerato essere la radice dello gnosticismo un impulso all'alienazione intesa come senso di disconnessione con il mondo e come credenza profonda di un male o di un disordine intrinseco del mondo che sia causa di questo senso di estraneit\u00e0 al mondo stesso, secondo l'antica eresia per cui il Dio creatore del mondo era un \"Deus malignus\" oppure un padre sia del bene che del male (come nel Manicheismo). Tale alienazione ha due effetti evidenti, cio\u00e8 la necessit\u00e0 di trascendere il mondo malvagio attraverso l'introspezione, la cultura o -per estensione- la conoscenza scientifica in quanto mezzo di trasformazione delle natura \u00abcorrotta\u00bb, e ci\u00f2 pu\u00f2 essere sia in senso tecnico-biologico (come nell'ideologia eugenetica o nel transumanesimo) che in senso politico (come nel marxismo o nel fascismo). Questa prima necessit\u00e0 comportata da una tale visione del mondo \u00e8 detta da Voegelin \u00ab\"speculazione gnostica\"\u00bb, cio\u00e8 una sorta di evoluzione della gnosi in un senso non pi\u00f9 teologico. La seconda conseguenza dello gnosticismo moderno, strettamente legata alla prima, \u00e8 il desiderio di creare o di estendere un ordine politico che concretizzi la speculazione e che instauri una forma di \u00abparadiso terrestre\u00bb nella storia, inteso ci\u00f2 come un \u00abparadiso senza Dio\u00bb dato che secondo i fondamenti gnostici \u00e8 affidata allo spirito umano l'instaurazione di tale \u00abparadiso\u00bb. Tale \u00e8 ci\u00f2 che Voegelin ha definito \"immanentizzazione dell'\u00abeschaton\u00bb\", ovvero la chiusura della direzionalit\u00e0 escatologica all'interno dell'orizzonte intramondano, immanente e cosmologico. In particolare Voegelin analizza accuratamente le analogie e le differenze fra Cristianesimo e gnosticismo, intendendo cio\u00e8 delineare la genesi del razionalismo nella filosofia moderna come impulso gnostico necessariamente antitetico rispetto al Cristianesimo e che pure deve usare -per la propria esistenza- i medesimi concetti della teologia cristiana in senso per\u00f2 umanizzato. Cos\u00ec l'egualitarismo, inteso come dottrina che tenta di appianare le differenze naturali, sarebbe appunto una dottrina gnostica che considera la malvagit\u00e0 della natura e che se ne oppone accorpando all'uomo il diritto di eliminare culturalmente tali differenze, facenti parte dell'ordine fisico, psichico, cosmico ed erotico tendente alla conservazione della vita; in questo Voegelin si riallaccia a molte critiche che Nietzsche aveva compiuto delle cosiddette \u00abidee moderne\u00bb in nome di un implicito anti-gnosticismo, ma rispetto a Nietzsche, che faceva derivare tali idee moderne proprio dal Cristianesimo e che criticava tali idee in quanto tali, Voegelin si limita a distinguere ci\u00f2 che nel Cristianesimo \u00e8 la redenzione, compiuta non dall'uomo ma dal Dio-Uomo, rispetto alle varie dottrine gnostiche di \u00abemancipazione\u00bb umana dalla natura, cio\u00e8 dall'ordine naturale costituito.\nDall'analisi dello gnosticismo in et\u00e0 moderna Voegelin si riallaccia dunque ai suoi studi sui totalitarismi del XX secolo, che sarebbero appunto stati i punti di compimento pi\u00f9 coerenti dello gnosticismo in quanto tentativi di trasformare il mondo (come recitava Marx) attraverso la politica, che quindi ha assunto in tali ideologie un carattere mistico o cosmopoietico parallelamente ai suoi protagonisti che hanno assunto un carattere divino o semi-divino. Tale \u00e8 inoltre, secondo Voegelin, l'unico vero senso del termine \u00abtotalitarismo\u00bb, che appunto si distingue dalla mera \u00abtirannia\u00bb in quanto quest'ultima \u00e8 solo un regime politico della forza o della violenza, mentre l'altro \u00e8 una sorta di teocrazia ove Dio trascendente \u00e8 stato immanentizzato nell'uomo o in alcuni uomini, e che per questo motivo \u00e8 particolarmente avverso a ogni religione rivelata."}
{"id": "1901089", "revid": "1494169", "url": "https://it.wikipedia.org/wiki?curid=1901089", "title": "Gli invasati", "text": "Gli invasati pu\u00f2 fare riferimento a:"}
{"id": "1901090", "revid": "1711941", "url": "https://it.wikipedia.org/wiki?curid=1901090", "title": "Folclore britannico", "text": "Per folclore britannico si intende l'insieme delle tradizioni folcloristiche tipiche della Gran Bretagna."}
{"id": "1901096", "revid": "1305772", "url": "https://it.wikipedia.org/wiki?curid=1901096", "title": "Vitale (arcivescovo di Milano)", "text": "Note biografiche.\nPoche e frammentarie sono le notizie sul vescovo milanese Vitale. Secondo un antico \"Catalogus archiepiscoporum Mediolanensium\", il suo episcopato si colloca tra quelli di Dazio, deceduto tra febbraio e luglio 552, e di Ausano. Il medesimo \"catalogus\" gli assegna 4 anni di governo e lo dice sepolto nella basilica di San Vitale. Tradizionalmente il suo episcopato \u00e8 assegnato agli anni 552-555.\nSecondo l'ordine dei vescovi riportato da questo catalogo, Vitale viene identificato con l'anonimo vescovo milanese di cui parla papa Pelagio I in una lettera scritta nel marzo 559 al patrizio di Ravenna Valeriano, nella quale il pontefice ricorda le circostanze della nomina e dell'elezione del vescovo milanese, avvenuta quando ancora la \"Venetia et Histria\" era in mano al re ostrogoto Totila. Questa indicazione cronologica permette di stabilire che Vitale divent\u00f2 vescovo di Milano tra febbraio 502, epoca in cui \u00e8 documentato per l'ultima volta il vescovo Dazio, e i primi di luglio dello stesso anno, quanto Totila trov\u00f2 la morte sul campo di battaglia, sconfitto dalle truppe bizantine di Narsete. Nella sua lettera, il pontefice ricorda come fu lo stesso Valeriano ad impedire che la consacrazione del nuovo vescovo milanese avvenisse prima di aver ottenuto il consenso dell'imperatore; e che fu ancora per opera del nobile patrizio che l'eletto e il suo consacrante, il vescovo di Aquileia Macedonio, vennero condotti a Ravenna per la cerimonia di consacrazione.\nAlcuni autori hanno voluto identificare il vescovo milanese Vitale con l'omonimo vescovo di cui parla Venanzio Fortunato in due poemi scritti prima della sua partenza per la Gallia, avvenuta nel 565. Questo vescovo, di cui non \u00e8 riportata la sede episcopale di appartenenza, ma che fu certamente un prelato dell'Italia settentrionale, \u00e8 lodato per aver fatto edificare una basilica in onore dell'apostolo Andrea, dove fece deporre una serie di reliquie di santi e di martiri. Nei due poemi non vi sono tuttavia elementi certi per identificare il vescovo Vitale di cui parla Venanzio Fortunato con l'arcivescovo milanese; nello stesso periodo infatti \u00e8 documentata l'esistenza di un altro vescovo di nome Vitale, quello di Altino, attestato nel 567.\nUna tradizione, che non ha alcun fondamento storico, associa Vitale all'aristocratica famiglia milanese dei Cittadini, alla quale sarebbe appartenuto anche il vescovo Costanzo, vissuto sul finire del VI secolo."}
{"id": "1901098", "revid": "438678", "url": "https://it.wikipedia.org/wiki?curid=1901098", "title": "Missione in Oriente - Il brutto americano", "text": "Missione in Oriente - Il brutto americano (\"The Ugly American\") \u00e8 un film del 1963, diretto dal regista George Englund, con protagonista Marlon Brando.\nProduzione.\nIl film \u00e8 stato girato principalmente a Hollywood, con gli scenari di sfondo ispirati alla Thailandia. Alcune parti del film sono state girate anche a Bangkok, in Thailandia e alla Chulalongkorn University, uno dei principali istituti universitari del paese.\nAccoglienza.\nDopo il rilascio, il film ha ottenuto recensioni generalmente positive da parte della critica. Rotten Tomatoes riporta che il 67% di critici hanno dato al film una recensione positiva, con una votazione media di 6.7/10.\nKukrit Pramoj, un politico e studioso tailandese, \u00e8 stato assunto come esperto culturale / consulente per il film ed ha svolto anche il ruolo di primo ministro del Sarkhan \"Kwen Sai\". Qualche anno dopo, nel 1975, esso divent\u00f2 veramente il 13\u00ba Primo Ministro della Thailandia. Probabilmente, a causa di ci\u00f2, la parola \"Sarkhan\" \u00e8 entrata nel linguaggio thailandese come soprannome della Thailandia stessa, spesso con un tono lievemente autoironico e beffardo."}
{"id": "1901100", "revid": "125107013", "url": "https://it.wikipedia.org/wiki?curid=1901100", "title": "Harrods", "text": "Harrods Limited, pi\u00f9 semplicemente nota come Harrods, \u00e8 un grande centro commerciale di lusso con oggetti, abbigliamento e servizio esclusivo. Si trova in una delle zone pi\u00f9 ricche di Londra ed \u00e8 collocato in Brompton Road. Fa ormai parte delle icone che rappresentano Londra, e quindi \u00e8 diventato una vera e propria meta turistica, al di l\u00e0 dello shopping.\nI suoi slogan \u00ab\"dallo spillo all'elefante\"\u00bb e \"tutto per tutti ovunque\" (Omnia Omnibus Ubique - everything for everybody everywhere) indicano l'estrema variet\u00e0 di articoli che esso pone in vendita.\nOrigini e storia.\nHarrods inizi\u00f2 le attivit\u00e0 in Cable Street nell'East End di Londra, venne fondato nel 1834 da Charles Henry Harrod, un droghiere proveniente dall'Essex. Nel 1849 il magazzino venne trasferito nell'elegante quartiere di Knightsbridge, proprio di fronte ad Hyde Park.\nGrazie al lungimirante lavoro di Charles Henry Harrod, il quale era gi\u00e0 commerciante di prodotti alimentari e in particolare di t\u00e8 e prodotti da forno, e a quello di suo figlio, gli affari nella ricca zona di Londra gi\u00e0 a quel tempo prosperano, per merito della scelta di prodotti ad altissima qualit\u00e0. Negli anni seguenti si \u00e8 allargato inglobando i negozi vicini, fino alla costruzione dell'attuale edificio.\nNel 1985 Mohammed Al-Fayed ha rilevato il magazzino, pagandolo 300 milioni di sterline, tenendone la propriet\u00e0 fino all'8 maggio 2010 quando vendette Harrods alla Qatar Holding per 1,5 miliardi di sterline (circa 1,7 miliardi di euro).\nEdificio.\nIl palazzo in cui ha sede Harrods, la cui superficie \u00e8 di oltre m2, \u00e8 composto di 8 piani (di cui due interrati) ed \u00e8 suddiviso in oltre 300 reparti, con una superficie complessiva di oltre m2 riservati alla vendita.\nGli interni sono ispirati all'Antico Egitto.\nTutti i piani sono collegati da 146 ascensori, che percorrono in un anno chilometri (quasi due volte il giro del mondo) e da numerose scale mobili, una delle quali installata nel 1898 fra le prime al mondo. I reparti che si trovano allo stesso piano sono collegati tra di loro tramite dei corridoi e dei percorsi delimitati. Le stanze sono molto grandi e decorate.\nL'esterno viene illuminato da lampadine e l'ingresso \u00e8 dotato di 10 porte.\n\u00c8 dotato di 300 linee telefoniche, con tremila derivazioni interne che ricevono in media chiamate ogni giorno.\nAl pianterreno dell'edificio, vicino alle scale, si trova una statua di Dodi Al-Fayed e Lady Diana, sul cui piedistallo \u00e8 posta la scritta \"\"Innocent victims\" (= \"vittime innocenti\"). Poco distante \u00e8 stata posta una targa recante la scritta \"In memoria di Diana, Principessa del Galles, e di Dodi Al-Fayed, uccisi il 31 agosto 1997\"\", sotto la quale \u00e8 posto un libro sul quale i clienti possono lasciare una dedica.\nL'attivit\u00e0 commerciale.\nHarrods ha un unico punto vendita principale, a Londra e non ha succursali, se non 11 punti vendita in aeroporti asiatici ed europei. In Italia Harrods \u00e8 presente unicamente a Porto Cervo, Sardegna, dove sono stati allestiti diversi stand, aree ricreative e passeggiate annessi.\nI dipendenti sono , tra commessi, detective, vigili del fuoco e infermieri.\nAll'entrata \u00e8 posto un cartello dove vengono indicate alcune norme di comportamento. Dato che la merce esposta in molti casi \u00e8 di grande valore ci sono ovunque agenti di sicurezza che invitano in maniera molto decisa a rispettare le regole se si vuole restare nel magazzino.\nDodici milioni di clienti ogni anno acquistano nel negozio e ne escono con in mano le celebri buste verdi a scritte con placcatura dorata.\nTra i prodotti in vendita anche linee esclusive ed oggetti di altissimo valore, come diamanti da 64,9 carati, i sandali (con 642 rubini -120 carati in totale- montati su platino), orologi d'oro tempestati di diamanti al prezzo di euro.\nStagione dei saldi.\nL'apertura della stagione dei saldi \u00e8 celebrata con un rito d'apertura costante tutti gli anni: una celebre madrina giunge, su una carrozza trainata da due cavalli neri, davanti alle 10 porte d'ingresso, dove \u00e8 ricevuta dal proprietario in smoking nero. Per questa cerimonia, una volta Mohamed Al-Fayed, precedente proprietario, chiam\u00f2 Sophia Loren.\nCuriosit\u00e0.\nNel 1898 \u00e8 stata installata qui una delle prime scale mobili del mondo.\nLa notoriet\u00e0 di Harrods \u00e8 tristemente aumentata dopo il tragico incidente che port\u00f2 alla morte di Lady Diana e Dodi Al-Fayed, il figlio del precedente proprietario di Harrods, Mohamed Al-Fayed. Nel piano interrato, proprio per onorare la memoria dei due giovani, \u00e8 stato creato un reliquiario, l'Egyptian Monument. Sempre all'ultimo piano troviamo una statua di cera raffigurante Mohamed Al-Fayed, che lui stesso si fece realizzare dal museo delle cere Madame Tussaud's.\nIn seguito alle accuse di Fayed all'establishment reale, nel 2000 Buckingham Palace ha cancellato Harrods dalla lista dei fornitori ufficiali."}
{"id": "1901104", "revid": "767487", "url": "https://it.wikipedia.org/wiki?curid=1901104", "title": "Il giardino di gesso", "text": "Il giardino di gesso (\"The Chalk Garden\") \u00e8 un film del 1964 diretto da Ronald Neame ed interpretato da Deborah Kerr, tratti dall'omonimo dramma di Enid Bagnold.\nTrama.\nLaurel \u00e8 una sedicenne che vive nella grande villa della nonna, la quale, preoccupata per le bizzarrie della ragazza, cerca una governante che possa occuparsi di lei.\nLe governanti che vengono assunte, per\u00f2, durano ciascuna meno di una settimana, per via dell'ostilit\u00e0 di Laurel. Un giorno risponde all'offerta di lavoro Miss Madrigal, dal carattere particolarmente deciso, ma che \u00e8 priva di referenze e che sembra voler nascondere il suo passato. Afferma solo, conosciuta Laurel, di vedere in lei se stessa da bambina. La signora St. Maugham, pur con qualche esitazione, decide alla fine di assumerla.\nMiss Madrigal, grazie anche alle spiegazioni del maggiordomo Maitland, capisce che i traumi psicologici di Laurel sono legati al fatto che la madre della ragazza ha abbandonato il padre per un altro uomo e che il padre \u00e8 poi morto in tristi circostanze. Inoltre, la nonna cerca di tener lontana Laurel dalla madre e questo complica la situazione.\nMiss Madrigal prova a risvegliare in Laurel sentimenti di amore e di rispetto verso la madre. Intanto, per\u00f2, le circostanze fanno emergere alla luce l'oscuro passato di Miss Madrigal, creando grande scompiglio nella casa. Alla fine, dopo una clamorosa rivelazione, ogni cosa si sistemer\u00e0 per il meglio.\nTitolo.\nIl titolo si riferisce al fatto che la signora St. Maugham si lamenta con Miss Madrigal perch\u00e9 i fiori e le piante non riescono a crescere nel suo giardino, che quindi sembra di gesso."}
{"id": "1901105", "revid": "124187281", "url": "https://it.wikipedia.org/wiki?curid=1901105", "title": "Julio Buchs", "text": ""}
{"id": "1901106", "revid": "1104133", "url": "https://it.wikipedia.org/wiki?curid=1901106", "title": "Kerli", "text": "Ha ottenuto un grande successo commerciale grazie al suo singolo di debutto \"Walking on Air\" pubblicato nel 2008, che \u00e8 stato inserito nel suo primo album \"Love Is Dead\" pubblicato nello stesso anno.\nBiografia.\nNata e cresciuta ad Elva, Kerli \u00e8 figlia maggiore di una assistente sociale, Piret e di un meccanico, Toivo K\u00f5iv. Ha una sorella minore di tre anni, Eliisa, che ha partecipato al talent show Pop Idol Estonia nel 2009. I suoi genitori si separarono quando aveva 16 anni, nello stesso anno ha lasciato la scuola superiore e ha dichiarato che, quando aveva 17 anni, ha tentato di suicidarsi dopo un periodo di depressione ed autolesionismo.\nKerli ha iniziato a cantare da bambina, partecipando ad alcune competizioni e ha studiato per 8 anni balli da sala. All'et\u00e0 di 10 anni inizia a scrivere poesie e storie e successivamente testi di canzoni.\nViene conosciuta dal grande pubblico grazie alla sua apparizione nel 2004 all'Eurolaul, durante il quale si esibisce con la canzone \"Beautiful Inside\", che con 3.638 punti complessivamente tra giuria e televoto le vale il secondo posto, alle spalle dei Neiok\u00f5s\u00f5. Precedentemente, nel 2003, la cantante aveva partecipato al Melodifestivalen, classificandosi settima nella seconda semifinale.\nNel 2006 Kerli firma un contratto con la \"Island Records\" e, nel 2007, viene pubblicato l'omonimo EP, disponibile solamente su iTunes, che include le canzoni \"Walking on Air\", \"She's in Parties\" e \"Love Is Dead\".\n2008-2009: \"Love Is Dead\".\nL'8 luglio 2008 esce il suo album di debutto, intitolato \"Love Is Dead\", che viene pubblicato per il mercato estone e nordamericano. In Italia verr\u00e0 pubblicato solo l'anno successivo, il 27 febbraio 2009. Il video musicale per \"Love Is Dead\" \u00e8 pubblicato dalla Universal Music Group il 29 febbraio 2008, mentre il video di \"Walking On Air\" \u00e8 stato mostrato in anteprima su \"MTV Overdrive\" il 20 maggio 2008. Il suo debutto sul mercato europeo avviene l'8 dicembre 2008 con la pubblicazione del singolo \"Walking on Air\" che ottenne molto successo. Nel novembre 2009 \u00e8 stata pubblicata un'edizione della canzone \"The Creationist\" nella quale Kerli ha duettato col cantante italiano Cesare Cremonini. Il 3 marzo 2010 \u00e8 inoltre uscito l'album \"Almost Alice\" che raccoglie canzoni ispirate al film \"Alice in Wonderland\", diretto da Tim Burton; in tale disco saranno presenti due canzoni di Kerli: \"Tea Party\", che viene estratta come singolo con relativo video, e \"Strange\", quest'ultima in duetto con i Tokio Hotel.\n2010-2013: singoli promozionali e il secondo EP.\nNel 2010 \u00e8 stato pubblicato gratuitamente via download sul sito ufficiale di Kerli il nuovo singolo \"Army of Love\". \u00c8 stato poi pubblicato come singolo per l'acquisto il 12 aprile 2011. La canzone \u00e8 stata considerata per la promozione di diventare singolo di lancio del suo secondo album. Il video musicale di \"Army of Love\" \u00e8 stato girato nell'arco di diversi giorni in Estonia nel corso dell'inizio del novembre 2010. \"Army of Love\" ha raggiunto la posizione numero 1 della Hot Dance Club Play.\nSuccessivamente, le uniche tracce confermate per il suo secondo album sono \"Doll Face\" (scritta da Heather Bright, Kerli, e Jeremy Reeves, Ray Romolo, e Jonathan Yip), \"Speed Limit\" (scritta da Kerli con GarageBand, la versione dell'album contiene alcune parti vocali del demo originale registrata con il microfono incorporato nel portatile di Kerli), \"Supergirl\", \"When You Cry\" (scritta da Kerli, Jean Baptiste, che ha co-scritto \"Army of Love\", Nick Marsh e Bonnie McKee), e infine il singolo \"Zero Gravity\", di cui il 2 settembre, Kerli ha pubblicato una versione demo, durante la sua visita alla radio di Seattle Station C89.5. Precedentemente, Kerli aveva eseguito la canzone dal vivo pi\u00f9 volte. Il singolo \u00e8 stato scritto e prodotto da Kerli, Svante Halldin, e Jakob Hazell.\nNel 2012, Kerli dichiara su Twitter che \"Zero Gravity\" sar\u00e0 il primo singolo dal suo secondo album \"Utopia\". \"Zero Gravity\" \u00e8 stato pubblicato digitalmente il 20 marzo 2012. Il video musicale ha iniziato la sua produzione il 25 gennaio e ha debuttato il 21 marzo 2012. \u00c8 stato diretto dal regista canadese Alon Isocianu. Il 29 ottobre \u00e8 stato pubblicato digitalmente il nuovo singolo \"The Lucky Ones\", e il 5 dicembre \u00e8 stato pubblicato il video musicale diretto da Ethan Chancer. Il 12 febbraio 2013 Kerli annuncia tramite Facebook che \"Utopia\" verr\u00e0 pubblicato il 19 marzo e sar\u00e0 non un album, ma un EP, contenente sei canzoni, tra le quali il singolo \"The Lucky Ones\", ma non \"Army of Love\" e \"Zero Gravity\".\n2014-presente: il terzo EP e l'album \"Shadow Works\".\nKerli partecipa a due brani di Seven Lions, \"Keep it Close\" e \"Worlds Apart\". Benny Benassi realizza un remix del brano inedito \"Kaleidoscope\" pubblicato a luglio.\nNel 2015 collabora con Karma Fields per il brano \"Build the Cities\" e nel febbraio 2016 esce il singolo \"Feral Hearts\", il cui video del brano \u00e8 stato girato in Estonia.\nNel 2016 pubblica il suo terzo EP, \"Kerli\", il secondo ad essere intitolato con il nome della cantante.\nNel 2017 partecipa all'Eesti Laul, la selezione nazionale estone per l'Eurovision Song Contest, arrivando seconda con oltre 20.000 voti.\nIl 22 febbraio 2019, Kerli pubblica il secondo album in studio, intitolato \"Shadow Works\", per l'etichetta Seeking Blue; l'album \u00e8 stato anticipato dai singoli \"Savages\", \"Better\" e \"Legends\"."}
{"id": "1901112", "revid": "438678", "url": "https://it.wikipedia.org/wiki?curid=1901112", "title": "Tre donne per uno scapolo", "text": "Tre donne per uno scapolo \u00e8 un film del 1964, diretto dal regista Delbert Mann.\nTrama.\nHarry Mork, un commerciante di biglietti augurali, si trova in un albergo durante un raduno di direttori di uffici postali e conosce la simpatica Evie Jackson. I due si sentono attratti l'uno dall'altra, ma una sera Harry le confida di stare per sposare Phyllis, una vedova che ha un figlio diciottenne, Patrick. L'ingenua Evie crede che l'uomo del quale si \u00e8 profondamente innamorata la stia prendendo in giro, ma una sera Phyllis giunge dal suo paese decisa a cambiare vita e a sposare Harry, corteggiato anche dalla giovane receptionist del suo albergo. Lo scapolo dovr\u00e0 quindi scegliere una delle sue tre donne."}
{"id": "1901113", "revid": "1305772", "url": "https://it.wikipedia.org/wiki?curid=1901113", "title": "Danity Kane", "text": "Danity Kane \u00e8 una girl band femminile statunitense creata dalla Bad Boy Records tramite il format televisivo \"Making the Band 3\" di Sean Combs nel 2005. Originariamente il gruppo era formato da cinque ragazze: Shannon Bex, Aundrea Fimbres, Aubrey O'Day, Dawn Richard, e Wanita \"D. Woods\" Woodgett. Lo scioglimento del quintetto \u00e8 stato ufficializzato nel gennaio 2009.\nIl 25 agosto 2013 quattro dei cinque membri del gruppo (Aubrey O'Day, Shannon Bex, Dawn Richard e Aundrea Fimbres) annunciano la riunione della band e l'uscita del nuovo album. Il gruppo diviene un trio in seguito all'annuncio di Aundrea Fimbres della sua uscita dal gruppo, avvenuta nel maggio 2014, in quanto in attesa del suo primo figlio.\nIl gruppo si scioglie nuovamente nell'agosto del 2014 a seguito di una forte lite tra Dawn Richard e Aubrey O'Day. L'annuncio viene dato ufficialmente da O'Day e Bex l'8 agosto.\nNell'estate 2018 Aubrey O'Day, Shannon Bex e Dawn Richard annunciano una nuova reunion delle Danity Kane e che il gruppo andr\u00e0 in tourne\u00e9 per promuovere il loro nuovo album delle Dumblonde, il nuovo lavoro di Richard e nonch\u00e9 le canzoni delle Danity Kane. Nel 2020 O'Day e Richard pubblicano un nuovo singolo come duo.\nStoria.\n2004 - 2005: Making the Band 3.\nNel 2004, il produttore Sean \"Diddy\" Combs lanci\u00f2 \"Making the Band 3\", in questo caso era alla ricerca di una band tutta al femminile. Con l'aiuto della coreografa Laurie Ann Gibson, del Vocal Trainer Doc Holiday e del talent manager Johnny Wright, part\u00ec per la ricerca in varie citt\u00e0 americane, scegliendo 20 giovani cantanti su quasi 10.000 ragazze che si erano presentate. Quando rimasero sette ragazze, Combs non era affatto soddisfatto del livello delle ragazze rimaste nella competizione, tant'\u00e8 che pens\u00f2 di non formare la band. Tuttavia, diede una seconda possibilit\u00e0, a tre delle concorrenti, tra cui c'erano le migliori amiche Aubrey O'Day e Aundrea Fimbres, il cui legame era stretto fin dall'inizio della stagione. Le tre concorrenti divennero le prime ad apparire nella seconda stagione dello show.\nSuccessivamente, Combs chiese al suo team di selezionare altre ragazze da inserire all'interno dello show. Alla fine, 20 giovani donne vennero scelte e vennero trasferite in un loft a New York.\nDopo settimane di lezioni di ballo e canto, apparizioni promozionali, e una performance di fronte a 10.000 in un concerto dei Backstreet Boys al Nissan Pavilion di Bristow, le 11 concorrenti rimanenti, tra cui O'Day e Fimbres. Le finaliste vennero mandate a casa per tre mesi per riposarsi, e tornare per la fase finale, nel novembre 2005.\nNel finale della seconda stagione, il 15 novembre 2005, lo show venne visto da milioni di spettatori interessati ad assistere alla formazione della band. Le cinque ragazze scelte furono: Aubrey O'Day, Wanita \"D. Woods\" Woodgett, Shannon Bex, Dawn Angeliqu\u00e9 Richard e Aundrea Fimbres.\n2006 - 2007: \"Danity Kane\".\nDopo mesi di registrazione, l'album di esordio delle Danity Kane venne pubblicato, con recensioni contrastanti, il 22 agosto 2006 negli Stati Uniti d'America. Prodotto da Timbaland, Scott Storch, Rodney Jerkins, Mario Winans e Ryan Leslie, l'album ha venduto pi\u00f9 di 90.000 copie nel primo giorno di uscita, e pi\u00f9 di 234.000 nella prima settimana di uscita. E alla fine debutt\u00f2 al numero uno della \"Billboard 200\" degli Stati Uniti, battendo Christina Aguilera e gli OutKast.\nL'album ha ricevuto la certificazione di platino dalla RIAA nel novembre 2006. Il primo singolo dell'album \"Show Stopper\", prodotto da Jim Jonsin, era servito a Radio il 4 agosto del 2006, e, successivamente, ha debuttato al numero 17 della \"Billboard Hot 100\". Al di fuori degli Stati Uniti, la canzone \u00e8 diventata una top-30 di successo in Germania e Lituania. La selezione per il secondo singolo dell'album, \"Ride for You\" prodotto da Bryan Michael Cox, \u00e8 stato influenzato da un sondaggio attraverso le e-mail, MySpace, e il sito web ufficiale del gruppo. Il video musicale per la canzone venne trasmesso in anteprima su MTV Total Request Live, il 5 dicembre 2006, stesso giorno in cui la band pubblic\u00f2 una canzone natalizia intitolato \"Home for Christmas\", scritto dal membro del gruppo Dawn Richard.\nTra il febbraio 2007 e il maggio 2007 le Danity Kane parteciparono, insieme con le Pussycat Dolls, come band di apertura al \"Back to Basics Tour\" di Christina Aguilera. Nel frattempo la band intensific\u00f2 il lavoro sul loro secondo album, di cui era stata inizialmente prevista la pubblicazione alla fine del 2007, infine rinviata al 2008.\nVoci di scioglimento.\nSin dalla creazione delle Danity Kane nel 2005, ci sono state indiscrezioni di scioglimento. Questa speculazione esisteva probabilmente a causa della nascita del gruppo da un reality show, la loro gestione, l'etichetta discografica, e mentore (Sean Combs). Nell'estate del 2007, durante una pausa tra il primo e il secondo album, aumentarono le voci dello scioglimento del gruppo attraverso internet e agenzie di stampa. Le voci dello scioglimento sono state alimentate da citazioni estrapolate dal contesto si alcune interviste, in particolare quando a Aubrey O'Day durante un'intervista a TMZ circa il suo rapporto con il gruppo femminile delle Pussycat Dolls e il loro show televisivo e a causa di progetti individuali circa eventuali album di debutto dei membri del gruppo. Inoltre la collaborazione di D. Woods con il gruppo The Girl's Club era stata data come conferma della notizia dello scioglimento delle Danity Kane.\nDurante questo periodo, i vari membri pubblicarono spesso risposte on-line circa le indiscrezioni sulla rottura. Ma fu solo il 25 luglio 2007 che le Danity Kane fecero una dichiarazione ufficiale tramite il loro Myspace circa la non veridicit\u00e0 del loro scioglimento e circa la loro lavorazione al secondo album.\n2007 - 2008: \"Welcome to the Dollhouse\".\nI vari membri delle Danity Kane oltre a collaborare agli album di vari cantantia durante tutto il 2007, parteciparono alla seconda stagione di \"Making the Band 4\", trasmesso a partire dal 28 gennaio 2008 su MTV, dove la band insieme a Donnie Klang e ai Day26 registrarono i loro album.\n\"Damaged\", il primo singolo tratto dal loro secondo album, \"Welcome to the Dollhouse\", \u00e8 stato pubblicato il 29 gennaio 2008 il quale divent\u00f2 il secondo singolo della band ad entrare nella top ten della \"Billboard Hot 100\". Il video musicale del singolo \u00e8 stato nominato agli MTV Video Music Awards come \"Best Pop Video\" e come \"Best Dancing in a Video\" ma furono battute rispettivamente da \"Piece of Me\" di Britney Spears and \"When I Grow Up\" delle the Pussycat Dolls. \"Welcome to the Dollhouse\" fu pubblicato il 18 marzo 2008 debuttando alla posizione numero 1 della \"Billboard 200\", vendendo nella prima settimana 236,000 copie (2,000 copie in pi\u00f9 del loro omonimo album di debutto). L'album ha ricevuto la certificazione d'oro dalla RIAA nell'aprile 2008. Nel settembre 2008 l'album aveva venduto 546,790 copie. Nel maggio dello stesso anno il gruppo, durante un'intervista a Kiwibox.com, dichiar\u00f2 che il secondo singolo dell'album sarebbe stato Bad Girl, collaborazione con la rapper Missy Elliott.\nDurante il finale della seconda stagione di \"Making the Band 4\", fu annunciato che le Danity Kane sarebbero state la band principale del \"Making the Band 4 - The Tour\". Un'anteprima della terza stagione di \"Making the Band 4\" fu trasmessa su MTV il 19 agosto 2008, una settimana dopo durante un'intervista a Z100 al Beatstock Dance Festival, il gruppo dichiar\u00f2 che stava scegliendo il terzo singolo da pubblicare dopo Bad Girl. Tutto ci\u00f2 prima del licenziamento dal gruppo di Aubrey O'Day e D. Woods.\nLicenziamento di Aubrey O'Day e D. Woods.\nDopo il \"Making the Band 4 - The Tour\" e il lancio del singolo \"Damaged\", ci furono nuove illazioni circa lo scioglimento della band. Dovuto questo anche dal fatto che il mentore del gruppo, Combs in varie puntate della serie di \"Making the Band\" aveva criticato fortemente Aubrey O'Day circa le sue performance come ballerina e circa il suo desiderio di crearsi un'immagine al di fuori del gruppo. Nell'episodio di \"Making the Band\", andato in onda il 28 agosto 2008 Sean Combs le disse che non gli piaceva questa immagine troppo \"sexy\" che si era creata al di fuori del gruppo e inoltre dichiar\u00f2 che era \"la peggior ballerina\" delle Danity Kane.Le disse inoltre che non era pi\u00f9 la ragazza che aveva scelto per far parte della band e che non era pi\u00f9 una delle migliori. Combs senza mezzi termini ha accusato la O'Day di cercare di espandere la sua fama a spese di tutto il gruppo, e che le piaceva mostrare il seno e avere capelli lunghi e gonfi, riferendosi a un incidente in cui aveva strofinato la scollatura sul braccio di un presentatore televisivo. Furioso, Combs le chiese perch\u00e9 doveva tenerla nel gruppo. Le indiscrezioni sullo scioglimento non si fermarono, ma il 7 settembre 2008 le Danity Kane apparvero tutte insieme agli MTV Video Music Awards.\nVi furono inoltre voci circa la firma di un contratto di Dawn Richard con la Bad Boy Records per la realizzazione di un album solista, circolarono, inoltre, altre dicerie riguardo a un viaggio della Richard da Baltimora a New York per una riunione privata con Combs riguardo alla sua carriera solista. La Richard fece una performance come solista nel settembre 2008. Alcuni portavoce dell\"'Atlantic Records\" dichiarano: \"la Richard non \u00e8 andata da nessuna parte per registrare il suo album da solista o per parlare di un'eventuale carriera solista. Le ragazze sono ancora molto vicine. Andranno insieme ai Video Music Awards.. stanno promuovendo il loro album \"Welcome to the Dollhouse\" e stanno lavorando al loro terzo album\".\nDurante l'episodio del 7 ottobre 2008 del reality show, Combs ammise che la Richard aveva registrato tre demo e che comunque pensava al bene della band ed \u00e8 per questo che decise che la O'Day non faceva pi\u00f9 parte del gruppo delle Danity Kane. Durante questa puntata la O'Day e la Richard informarono Combs che il gruppo non era pi\u00f9 unito come prima, che quando eravano ad un evento erano tutte insieme, sorrideva ma poi una volta finito ognuna andava per la sua strada. Durante la puntata dello show, andata in onda il 14 ottobre 2008, fu confermato che la O'Day e D.Woods non facevano pi\u00f9 parte del gruppo. Durante l'ultima puntata Combs dichiar\u00f2 di aver mandato via D. Woods in quanto non era pi\u00f9 felice come all'inizio e che in futuro avrebbe voluto lavorare con lei di nuovo. Invece per quanto riguarda la O'Day disse che la fama l'aveva cambiata e che non era pi\u00f9 la persona di prima. La replica della O'Day fu: \"Sar\u00f2 odiata fino all'ultimo giorno della mia vita per essere una persona vera ed essere amata per essere qualcuno che non sono in realt\u00e0\". D. Woods non apparve nell'ultima puntata.\nLo sciogliemento.\nNel 2008 prima del licenziamento di O'Day e di D.Woods, le Danity Kane stavano organizzando la registrazione del loro terzo album, la cui registrazione sarebbe dovuta iniziare nel gennaio del 2009. Nel frattempo il gruppo lanci\u00f2 una linea di jeans, inoltre partecip\u00f2 alla campagna pubblicitaria per la PETA. Infine avrebbero dovuto lanciare una linea di make up, vestiti e il lancio di un profumo. La Richard nel frattempo aveva creato un fumetto con il nome del gruppo, che sarebbe stato pubblicato nel 2009.\nIl 28 gennaio 2008 durante un'intervista a Mtv News la Richard dichiar\u00f2 che il gruppo si era sciolto, inoltre dichiar\u00f2 che Combs aveva invitato le ragazze rimaste a partecipare alla nuova edizione di \"Making the Band\", ma soltanto due ragazze parteciparono allo show: Aundrea Fimbres e Dawn Richard, mentre Shannon Bex non partecip\u00f2. In un'intervista concessa poco dopo l'inizio dello show la Bex dichiar\u00f2 apertamente che non era contenta di come erano andate le cose. La Richard dichiar\u00f2: \"Non so perch\u00e9 Shannon abbia lasciato. Credo sia semplicemente felice. Ho sentito che le cose con suo marito vanno bene. Le voglio bene, ma non so il motivo\".\nNel frattempo in alcune interviste la O'Day parlava dell'attuale situazione, dichiarando che sperava che in fan continuassero ad amare la band, e che \"le Danity Kane erano un gruppo stupendo\". Inoltre disse: \"se mi chiedessero di tornare indietro.. di fare musica con le ragazze, non direi certo di no\".\nLa nuova stagione di \"Making the Band\" mostr\u00f2 le due ragazze rimaste che lottavano per cercare di continuare a lavorare insieme come gruppo e sperando nel ritorno della Bex. La serie termin\u00f2 il 16 aprile 2009, quando nell'ultima puntata Combs disse alla Richard e alla Fimbres che aveva sciolto il contratto con D.Woods, la O'Day, con la Bex e che avrebbe sciolto anche il contratto con la Fimbres. Inoltre disse che la Richard avrebbe continuato a lavorate nella casa discografica e se si fosse parlato in futuro di un progetto di riunione, lo avrebbe appoggiato con tutte le forze.\nLa storia delle Danity Kane venne raccontata in uno speciale andato in onda sul MTV il 30 aprile 2009, intitolato \"The Rise and Fall of Danity Kane\" (L'ascesa e la caduta delle Danity Kane), mostrando di come il gruppo si fosse formato e della rottura dello stesso.\n2013: La reunion, il nuovo tour e l'abbandono di Aundrea Fimbres.\nNel maggio 2013 Shannon Bex, Aundrea Fimbres, Aubrey O'Day e Dawn Richard iniziarono a parlare di una possibile reunion, vennero pubblicate foto del gruppo in studio di registrazione. Il quinto membro della band \"D. Wood\" non ha preso parte alla \"reunion\". Non vi \u00e8 stata data nessuna spiegazione ulteriore alla non partecipazione dell'ex membro, la quale durante un'intervista ha dichiarato \"\u00e8 stato portato alla mia attenzione che gli ex membri delle Danity Kane faranno una reunion, ma non far\u00f2 parte di questa iniziativa. Le auguro molto successo per i loro sforzi\".\nDurante il pre-show degli MTV Video Music Awards 2013, il 25 agosto 2013, i quattro membri rimanenti del gruppo hanno annunciato la riunione e che il nuovo singolo, chiamato \"Rage\", uscir\u00e0 presto. Inoltre hanno dichiarato che il singolo \u00e8 stato prodotto da \"The Stereotypes\", gli stessi prodotti del singolo \"Damaged\".\nIl 21 settembre la band ha fatto la sua prima esibizione dopo oltre cinque anni al \"iHeartRadio Music Festival's Village\" a Las Vegas, cantando una versione a cappella di \"Damaged\". Inoltre hanno confermato che stanno lavorando insieme a James Fauntleroy, Dem Jointz, Rodney \"Darkchild\" Jerkins, Timbaland, Da Internz e The Stereotypes al loro nuovo album che sar\u00e0 pubblicato tra la fine del 2013 e l'inizio del 2014.\nIl 25 marzo 2014 le quattro ragazze annunciano tramite un video messaggio pubblicato tramite YouTube le date del loro nuovo tour americano, il #NOFilter Tour, successivamente la notizia venne data anche tramite il loro sito e il loro account Twitter.\nIl 16 maggio 2014, durante la prima data del nuovo tour della band, tenutosi a San Francisco, Aundrea Fimbres ha annunciato di essere in attesa del suo primo figlio e che non avrebbe continuato a far parte del gruppo. La band continuer\u00e0 il progetto diventando un trio.\n2014: Il nuovo scioglimento e DK3.\nIl 15 maggio 2014 viene pubblicato, tramite il sito SoundCloud, il primo singolo del terzo album del gruppo intitolato \"Lemonade\". Il singolo \u00e8 stato prodotto da \"The Stereotypes\" e vede la collaborazione col il rapper Tyga. Il 29 maggio viene invece pubblicato un \"lyrics video\" del singolo, tramite YouTube, dove tre bambine impersonano le tre ragazze.\nAncor prima di pubblicare il terzo album, il gruppo si scioglie nuovamente nell'agosto del 2014 a seguito di una forte lite tra Dawn Richard e Aubrey O'Day. L'annuncio viene dato ufficialmente da O'Day e Bex l'8 agosto 2014.\nIl 24 settembre 2014 O'Day e Bex annunciano che il terzo album del gruppo, intitolato \"DK3\", verr\u00e0 comunque pubblicato, come ringraziamento per i loro fans. Lo stesso giorno viene pubblicato il secondo e ultimo singolo tratto dall'akbum:\"Rhythm of Love\"\nIl terzo e ultimo album del gruppo viene pubblicato il 27 ottobre 2014.\n2018-2019: La seconda reunion.\nNell'estate 2018 Aubrey O'Day, Shannon Bex e Dawn Richard annunciano una nuova reunion delle Danity Kane e che il gruppo andr\u00e0 in tourne\u00e9 per promuovere il loro nuovo album delle Dumblonde, il nuovo lavoro di Richard e nonch\u00e9 le canzoni delle Danity Kane. Il \"The Universe Is Undefeated Tour\" inizia il 28 settembre 2018 a Stamford e termina il 14 giugno 2019 a Fort Lauderdale.\nNel gennaio 2019 O'Day annuncia che il gruppo sta lavorando a nuovo materiale; quello stesso anno il trio pubblicata il singolo \"Neon Lights\".\n2020: Nuovo materiale come duo.\nAll'inizio del 2020 il gruppo pubblica l'EP, dal titolo \"Strawberry Milk\", contenente due singoli: \"Fly\" e \"Boy Down\". L'EP rilasciato sotto il nome del gruppo \u00e8 stato anche promosso come \"Aubrey X Dawn\". I fans hanno notato la mancanza di Shannon Bex da questi ultimi progetti e durante una diretta su Instagram O'Day ha dichiarato che \"Bex \u00e8 focalizzata sulla costruzione della sua azienda \"Vooks\"\", aggiungendo che \"le Danity Kane sono molto pi\u00f9 che cinque ragazze, possono essere una, due, cinque ragazze. Sono una voce per le donne e che al momento siamo in due e chiss\u00e0 cosa ci attende in futuro. Le cose possono cambiare, le cose si possono muovere in direzioni diverse. Tutti sono sempre ben accetti a tornare\". Il 19 marzo 2020 O'Day e Richard pubblicano un nuovo singolo, dal titolo \"New Kings\"."}
{"id": "1901116", "revid": "438678", "url": "https://it.wikipedia.org/wiki?curid=1901116", "title": "La vita privata di Henry Orient", "text": "La vita privata di Henry Orient \u00e8 un film del 1964 diretto da George Roy Hill, tratto da un romanzo di Nora Johnson.\nFu presentato in concorso al 17\u00ba Festival di Cannes e candidato come miglior film commedia o musicale ai Golden Globe 1965.\nTrama.\nHenry Orient \u00e8 un pianista di successo. Ha una relazione con Stella, una donna sposata che teme di essere scoperta dal marito. La vita di Orient cambia quando due ragazzine, Valeria Boyd e Marian Gilbert, sue ammiratrici, cominciano a stargli intorno. La prima \u00e8 figlia di Isabel e Frank Boyd, coppia in crisi a causa dei continui tradimenti della moglie, mentre Marian vive con la madre e un'amica. Le due pestifere ragazzine seguono il pianista ovunque, rovinandogli vita e carriera.\nProduzione.\nTratto dal romanzo \"The World of Henry Orient\" di Nora Johnson (1933-2017), figlia del regista Nunally Johnson (co-autore della sceneggiatura), pubblicato per la prima volta nel 1956 ed ispirato dalle sue esperienze alla Brearley School. La figura del protagonista si ispira al pianista Oscar Levant (1906-1972).\nLe riprese del film avvennero interamente a New York, a Manhattan tra giugno e ottobre 1963.\nMolti attori vennero presi in considerazione per il ruolo del protagonista: fra questi, Rex Harrison, Robert Preston, Tony Randall, David Wayne, Gig Young e Dick Van Dyke. Per le parti femminili di Val e di Gil si contano almeno una ventina di attrici, fra cui Patty Duke, Lauren Goodwin, Sue Lyon, Portland Mason e Hayley Mills.\nPeter Sellers cambi\u00f2 il suo generico accento europeo con uno tipico di Brooklyn: questo suo accento newyorkese non era altro che un'imitazione della voce di Stanley Kubrick, regista che aveva diretto Sellers in \"Lolita\" (1962) e \"Il dottor Stranamore\" (1964).\nFu la prima volta che Elmer Bernstein realizz\u00f2 la colonna sonora per una commedia.\nNel 1967, una versione musicale \"Henry, Sweet Henry\" and\u00f2 in scena a Broadway; come per il film, la regia fu di George Roy Hill.\nTom Bosley ritorn\u00f2 sullo schermo accanto a Angela Lansbury, come lo sceriffo Amos Tupper in \"La signora in giallo\" (1984).\nDistribuzione.\nLa prima del film avvenne alla Radio City Music Hall di New York il 19 marzo 1964; venne quindi distribuito nelle sale cinematografiche qualche giorno dopo. La pellicola venne anche presentata al Cannes Film Festival nel maggio 1964. In Italia venne distribuito al cinema nel giugno 1965."}
{"id": "1901119", "revid": "2196166", "url": "https://it.wikipedia.org/wiki?curid=1901119", "title": "Ponte Nomentano", "text": "Ponte Nomentano \u00e8 un ponte sopra il fiume Aniene attraversato dalla via Nomentana, a Roma, nel quartiere Monte Sacro.\nCollega le zone urbanistiche 4a Monte Sacro e 4h Sacco Pastore del III Municipio ed \u00e8 uno dei pochi ponti pedonali di Roma.\nStoria.\nInsieme al ponte Milvio e a ponte Salario era, nell'antica Roma, uno dei ponti extraurbani pi\u00f9 importanti.\nIn origine fu costruito con blocchi squadrati di tufo, eccetto gli archivolti in travertino, ed era a 3 arcate: la centrale, pi\u00f9 grande delle altre 2, sovrastava l'affluente del Tevere.\nNell'VIII secolo, sotto il pontificato di Adriano I, il ponte venne fortificato con due torri, a loro volta rinforzate con muri nel XII-XIII secolo e innalzate sotto Niccol\u00f2 V.\nLa prima costruzione risale all'et\u00e0 repubblicana e il ponte fu ricostruito dopo l'invasione barbarica di Totila.\nUna tradizione locale vuole un incontro su questo ponte nell'800 tra Carlo Magno e Leone III.\nNel X secolo fu del monastero di San Silvestro in Capite, poi, dal 1205, fu pertinenza della chiesa di San Lorenzo in Lucina, poi del convento di San Pietro in Vincoli insieme alla chiesa di Sant'Agnese fuori le mura.\nNel 1433 il ponte fu occupato da Niccol\u00f2 Fortebraccio della Stella e da Antonio conte di Pontedera, mentre nel 1485 il ponte fu conquistato da Paolo Orsini. In seguito dovette subire restauri e vari aggiustamenti.\nAl periodo della Congiura dei Pazzi il ponte fu detto \"Iuxta Casale de' Pazzis\" e compreso come possedimento di questa famiglia.\nIndi sub\u00ec vari passaggi di propriet\u00e0 fino a quando divenne dogana di citt\u00e0 nel 1532, prima di subire nuovi interventi di restauro e di modifica.\nNel 1849 durante l'invasione francese sub\u00ec distruzioni. Sette anni pi\u00f9 tardi, tali distruzioni vennero riparate.\nFino al 1924, anno della costruzione del vicino ponte Tazio (che unisce via Nomentana Nuova con corso Sempione), costitu\u00ec via di collegamento obbligata tra Roma e le zone a nord della citt\u00e0. Nel 1997, nel timore di lesioni alla struttura, il ponte venne chiuso al traffico automobilistico diventando, da allora, un percorso esclusivamente pedonale. Restaurato nel 2002, \u00e8 occasionalmente aperto al pubblico, che pu\u00f2 cos\u00ec visitarne le strutture interne.\nDescrizione.\nLa pianta \u00e8 costituita da due torri a merlatura ghibellina, sotto le quali, mediante un arco a sesto ribassato, che, da una cornice sopra quest'arco, pare che originariamente fosse a tutto sesto, passa la via Nomentana.\nNel mezzo tra le due torri, la via percorre un breve tratto con muro a ballatoio a merlatura ed impreziosito da finestroni; questo tratto non \u00e8 provvisto di tettoia.\nAi lati del ponte vi erano dei portoni che sbarravano la strada. Un passaggio obbligato permetteva di passare sul ponte.\nIl ponte sovrasta il fiume Aniene con una monumentale arcata a tutto sesto."}
{"id": "1901120", "revid": "287204", "url": "https://it.wikipedia.org/wiki?curid=1901120", "title": "Veleno di serpente", "text": "Il veleno di serpente (anche detto ofidico - dal greco \"ofis\", serpente) pu\u00f2 essere considerato una forma di saliva altamente modificata prodotta da alcune famiglie di serpenti. \u00c8 diverso a seconda della specie, ma contiene sempre delle neurotossine.\nProduzione.\nIl veleno \u00e8 prodotto da una ghiandola che corrisponde a quella che negli altri vertebrati \u00e8 la ghiandola parotide. Queste ghiandole velenifere sono presenti su ciascun lato della testa nella regione sottostante o retrostante all'occhio o comprese nella regione tra l'occhio, le narici e il palato.\nCome viene usato e come agisce.\nIl veleno di serpente \u00e8 essenzialmente un mezzo di sopravvivenza per l'animale, con cui questo pu\u00f2 paralizzare la preda e neutralizzare la sua resistenza. Molte specie di serpenti si cibano infatti di vertebrati pi\u00f9 attivi e pi\u00f9 forti di loro, che essi non potrebbero trattenere o uccidere con azione puramente meccanica.\nIl veleno di serpente non \u00e8 una sostanza semplice bens\u00ec una associazione complessa di molte tossine diverse, con funzioni e quantit\u00e0 variabili. Sono note circa 20 neurotossine presenti nei veleni delle varie specie di serpente nel mondo. Non si trovano tutte insieme nel veleno di nessuna singola specie, ma in media le specie di serpenti utilizzano da 6 a 12 di queste sostanze nel proprio veleno.\nSi tratta di enzimi che possono essere grandi molecole composte di molte decine di peptidi. In alcuni casi l'azione tossica sul metabolismo \u00e8 la conseguenza dell'unione sinergica di pi\u00f9 sostanze. L'effetto immediato del veleno, uccidere o neutralizzare la resistenze della preda, \u00e8 sempre affidato a meccanismi neurotossici; tuttavia il veleno di alcune famiglie di serpenti contiene anche sostanze che producono altri tipi di tossicit\u00e0, con effetto meno immediato, sostanze che per il serpente hanno funzione pre-digestiva, e che possono per\u00f2 essere ancora pi\u00f9 pericolose delle neurotossine. I serpenti velenosi sono anche dotati di un apparato apposito per l'iniezione e la diffusione della sostanza nel corpo della vittima, in particolare i \"denti del veleno\" che possono essere cavi e dotati di canali interni o incisi esternamente. I \"viperidi\" sono, tra tutte le famiglie di serpenti, quelli dotati del sistema velenifero pi\u00f9 evoluto.\nVi sono due principali gruppi di serpenti velenosi \u2013 o meglio \"considerati\" velenosi in modo significativo per l'uomo \u2013 ovvero: i proteroglifi (includono gli \"Elapidi\" come i cobra, il serpente corallo) e le vipere (solenoglifi, includono vipere e crotali).\nQuesti due gruppi producono due tipologie di veleno ad azione generalmente diversa. Il veleno degli elapidi come il cobra ha effetto prevalentemente neurotossico, ad azione rapida, blocca le trasmissioni nervose e soprattutto le funzioni respiratorie della vittima. Il veleno dei viperidi invece, pur contenendo meno neurotossine, a causa delle sostanze pre-digestive ha effetti maggiormente emotossici (in particolare pu\u00f2 indurre o impedire la coagulazione) e citotossici, ed ha azione pi\u00f9 lenta e prolungata.\nC'\u00e8 anche un'altra categoria di serpenti velenosi: i colubridi opistoglifi. Gli opistoglifi hanno tutti denti veleniferi collocati in posizione non frontale, bens\u00ec arretrata nella mascella, hanno piccole dimensioni e di solito non sono tra quelli considerati particolarmente pericolosi per l'uomo, con le dovute eccezioni. Anche alcuni serpenti aglifi possiedono una saliva tossica, usata per stordire la preda. Il loro morso nella maggior parte dei casi \u00e8 innocuo per l'uomo. Tuttavia, \u00e8 stato dimostrato che un morso prolungato di biacco (da un minuto) pu\u00f2 causare effetti neurotossici. \u00c8 da considerare che i veleni dei serpenti sono tossici localmente e sistemicamente quando assorbiti oppure iniettati direttamente nel sistema circolatorio. Se ingeriti, sono rapidamente digeriti essendo delle proteine e pertanto senza effetto sull'organismo.\nComposizione chimica.\nIl veleno dei serpenti si presenta come una miscela di differenti zootossine e di enzimi ad azione specifica. Alcuni di questi enzimi non sono sempre tossici in s\u00e9, ma agiscono sulla permeabilit\u00e0 cellulare nei confronti di altre sostanze rendendo i tessuti della vittima pi\u00f9 vulnerabili alle altre sostanze iniettate. Le tossine contenute sono di diverse famiglie chimiche:\nIl veleno in genere contiene neurotossine che danneggiano il sistema nervoso, oppure tossine che bloccano la coagulazione del sangue e quindi provocano un'emorragia.\nQuello della vipera, per esempio, contiene tossine che inattivano i fattori della coagulazione presenti nel sangue: si tratta di un complesso di enzimi in grado di distruggere le proteine. A questi si aggiungono poi la bradichinina, che provoca la dilatazione dei vasi sanguigni e quindi il calo della pressione, oltre a sostanze che danneggiano il sistema nervoso e i muscoli.\nGli effetti sono quindi insufficienza cardiaca ed emorragia. I veleni degli elapidi (cobra, bungaro, serpenti australiani) contengono invece potenti neurotossine che danneggiano il sistema nervoso centrale e sostanze che distruggono i globuli rossi.\nNon esistono antidoti preventivi che annullino gli effetti di un eventuale morso. Ci sono invece i sieri specifici per i diversi veleni.\nInfluenze sull'uomo.\nLe morti a causa del veleno dei serpenti oscillano ogni anno tra le 30.000 e 40.000, il maggior numero delle quali nel sud-est asiatico.\nNella penisola italiana, sono pochi i serpenti velenosi e generalmente appartengono alla famiglia dei Viperidi (i Colubridi velenosi presenti in Italia non sono pericolosi per l'uomo), il cui veleno solitamente non \u00e8 letale, ma provoca inizialmente dolore nel punto colpito. Successivamente si presentano sintomi generali di shock, con dolori gastrici-intestinali quali vomito e diarrea."}
{"id": "1901121", "revid": "124288242", "url": "https://it.wikipedia.org/wiki?curid=1901121", "title": "Padogobius bonelli", "text": "Il ghiozzo padano (Padogobius bonelli), conosciuto commercialmente come ghiozzo padano, \u00e8 un pesce d'acqua dolce endemico dell'Italia settentrionale appartenente alla famiglia Gobiidae.\nDistribuzione e habitat.\nIl ghiozzo padano \u00e8 diffuso naturalmente nei fiumi dell'Italia settentrionale (e del Canton Ticino in Svizzera), dal bacino del Po all'Isonzo da cui sconfina in territorio sloveno. A sud scende fino alle Marche. Una popolazione autoctona \u00e8 presente nel fiume Zermagna in Croazia.\n\u00c8 presente anche nel Lago di Garda e in altri grandi laghi prealpini. \n\u00c8 stato introdotto (transfaunazione) con acclimatazione in diversi corsi d'acqua dell'Italia centrale e meridionale tra cui il fiume Ombrone in Toscana ed il Tevere, l'Amaseno ed il Mignone nel Lazio. \nLa specie \u00e8 abbastanza tollerante in fatto di habitat, le sue principali esigenze riguardano la qualit\u00e0 dell'acqua, che deve essere ossigenata e limpida e la presenza di ciottoli di dimensioni abbastanza grandi, essenziali per la costruzione del nido. In generale abita la Zona dei Ciprinidi a deposizione litofila scegliendo zone con corrente non eccessivamente forte.\nDescrizione.\nAppare assai simile al congenere ghiozzo di ruscello ma presenta squame pi\u00f9 piccole che sono assenti nella regione della nuca e non presenta canali mucosi sul capo. \nLa livrea \u00e8 brunastra chiara sul dorso con 4/5 fasce a sella marrone scuro e numerose macchie pi\u00f9 scure sui fianchi mentre sul ventre \u00e8 biancastra.\nUna macchia scura in genere ben visibile \u00e8 presente all'attaccatura delle pinne pettorali mentre la prima pinna dorsale presenta una fascia grigio scuro a met\u00e0 circa (il bordo della pinna \u00e8 invece chiaro). Durante la riproduzione i maschi assumono un colore scuro, quasi nero. \nLe dimensioni sono piccole, infatti la media \u00e8 di e un esemplare di \u00e8 quasi un record.\nBiologia.\nHa abitudini essenzialmente notturne e sedentarie, non si sposta molto, in genere, dal suo territorio.\nVive in piccoli banchi che si spostano assieme alla ricerca di cibo.\nRiproduzione.\nIl periodo riproduttivo va da maggio a tutto luglio, durante questo periodo in maschio diviene territoriale e difende un rifugio ricavato sotto un ciottolo in cui attira la femmina anche grazie all'emissione di suoni.\nLe uova vengono deposte sul soffitto del rifugio e vengono poi sorvegliate, difese ed ossigenate (mediante sbattimento delle pinne pettorali) dal maschio. Le larve hanno vita pelagica per alcuni giorni.\nAlimentazione.\nSi nutre di invertebrati bentonici, soprattutto di larve.\nConservazione.\n\u00c8 danneggiato dall'inquinamento e dall'abbassamento delle falde. \nLa sua introduzione in corsi d'acqua dell'Italia centrale costituisce la maggiore minaccia per la sopravvivenza del congenere ghiozzo etrusco.\nPesca.\nOccasionale, con lenze innescate con vermi."}
{"id": "1901122", "revid": "110157", "url": "https://it.wikipedia.org/wiki?curid=1901122", "title": "Love Is Dead (album Kerli)", "text": "Love Is Dead \u00e8 l'album di debutto della cantante estone Kerli, pubblicato l'8 giugno 2008 negli Stati Uniti dalla Island Records e il 27 febbraio 2009 in Italia dalla Universal.\nL'album \u00e8 stato prodotto da David Maurice."}
{"id": "1901124", "revid": "767487", "url": "https://it.wikipedia.org/wiki?curid=1901124", "title": "La notte dell'iguana", "text": "La notte dell'iguana (\"The Night of the Iguana\") \u00e8 un film del 1964 diretto da John Huston. \u00c8 basato sull'omonimo dramma di Tennessee Williams (1961).\nTrama.\nIn una remota localit\u00e0 marittima del Messico, Lawrence Shannon, un ex prete alcolizzato, cerca di rimettere insieme i cocci della sua vita. Diventa una guida turistica e finisce in un \"hotel\" gestito da una vedova avventuriera, Maxine Faulk. Hannah Jelkes, un'eterea pittrice in vacanza con il nonno poeta, potrebbe forse salvarlo."}
{"id": "1901126", "revid": "599013", "url": "https://it.wikipedia.org/wiki?curid=1901126", "title": "Jan La\u0161t\u016fvka", "text": "Carriera.\nClub.\nInizia a giocare nel MFK Karvin\u00e1, dove gioca 3 incontri. Nel 2000 entra nella rosa del Football Club Ban\u00edk Ostrava e, dopo un 14\u00ba, un 6\u00ba e un 5\u00ba posto, nel 2003 arriva lo scudetto per il Banik, il primo titolo ceco della sua storia. Nel 2004 viene sfiorata la coppa (2-1 per lo Sparta Praga in finale).\nNel 2004 passa agli ucraini dello \u0160achtar dove vince lo scudetto nello stesso anno; arriva anche la Coppa d'Ucraina (2-0 sul FK Dnipro). In Champions gli ucraini sono eliminati nella fase a gironi finendo in Coppa UEFA, uscendo agli ottavi contro l'. Nel 2005 gli ucraini giungono primi insieme ai rivali della a 75 punti e giocano uno spareggio per la vittoria del titolo che va alla squadra di Donec'k grazie al 2-1 sui rivali. Quest'anno arriva anche la Supercoppa d'Ucraina (ai rigori 4-3 dopo l'1-1 dei tempi regolamentari). In Champions vengono eliminati dall'Inter, quindi in Coppa UEFA si fermano ai sedicesimi di finale, eliminati dai francesi del LOSC Lille M\u00e9tropole.\nLa\u0161t\u016fvka viene quindi ceduto in prestito prima al Fulham (8 presenze), poi al Bochum (25 presenze) e infine al West Ham dove \u00e8 riserva.\nNel 2009 viene ceduto al FK Dnipro a titolo definitivo."}
{"id": "1901134", "revid": "767487", "url": "https://it.wikipedia.org/wiki?curid=1901134", "title": "Davide Copperfield (film 1935)", "text": "Davide Copperfield (\"David Copperfield\") \u00e8 un film del 1935, diretto da George Cukor. Bench\u00e9 ometta parecchi personaggi presenti nel libro, il film rispecchia in maniera soddisfacente le atmosfere e lo spirito del romanzo di Charles Dickens da cui \u00e8 tratto.\nTrama.\nIl padre di David muore prima della sua nascita e quindi il giovane \u00e8 costretto a trascorrere l'infanzia senza la presenza di una figura paterna. Trova quindi un valido appoggio nella madre e nella governante Peggotty. La madre di David tuttavia sente la necessit\u00e0 di avere un marito e quindi si risposa con Mr. Murdstone, un uomo severo e insensibile e accoglie in casa la sorella di quest'ultimo che si dimostra essere addirittura pi\u00f9 insensibile del fratello.\nEntrambi cercano di allontanare David dalla famiglia mandandolo in collegio. Qui David conosce Steerforth, che stimer\u00e0 e sar\u00e0 il suo pi\u00f9 grande amico, il compagno Taddles e il severo preside Creakle. Tornato dal college David trova un fratellino nuovo e una madre oppressa dal marito, questa sua condizione la porter\u00e0 alla morte e David quindi verr\u00e0 mandato a lavorare nella fabbrica di bottiglie di Murdstone.\nDurante questo periodo \u00e8 assistito presso la famiglia Micawber e stringe una profonda amicizia con i suoi componenti. Mr. Micawber, dal linguaggio aulico e con la testa un po' per aria, non \u00e8 in grado di badare alle spese di casa e si indebita; a questo punto David decide di scappare via da Londra. Raggiunge a piedi, dopo mille avventure, Dover, dove risiede una sua prozia, Betsie Trotwood. La zia lo accoglie insieme con il coinquilino Sig. Dick e insieme gli pagano gli studi presso Canterbury e l'affitto di una stanza presso l'avvocato Wickfield dove David stringe un'amicizia sincera con la figlia di quest'ultimo, Agnes.\nTerminati gli studi David incomincia il tirocinio presso lo studio legale Spanlow e Jorkins dove conosce la figlia di Spanlow, Miss Dora, finendo per innamorarsene ma incrocia la strada con il perfido Uriah Heep, aiutante di Wickfield, che subito prova gelosia e rancore per il nuovo arrivato.\nProduzione.\nIl produttore del film, David O. Selznick voleva da tempo realizzare un film tratto da \"David Copperfield\", romanzo che aveva molto amato e che era servito a suo padre Lewis J. Selznick, nato in Russia, per imparare l'inglese e che lo stesso genitore gli leggeva ogni sera prima di metterlo a letto.\nUna ricostruzione della Londra del diciannovesimo secolo venne edificata negli studi della MGM. Le scene in esterni furono girate in generale a Malib\u00f9 in California. La MGM film\u00f2 anche gli esterni della Cattedrale di Canterbury, che vengono mostrati nel film solo per meno di un minuto.\nCharles Laughton era stato inizialmente scritturato per la parte del Sig. Micawber. Dopo due giorni di riprese, chiese di essere rimpiazzato perch\u00e9 non gli piaceva la sua recitazione nella parte. Selznick lo lasci\u00f2 andar via, e Laughton caldeggi\u00f2 l'ingaggio del comico W. C. Fields per il ruolo. Una clausola nel contratto di Fields stabiliva che dovesse recitare la parte con un accento inglese, ma trovando grosse difficolt\u00e0 fu deciso che recitasse con la sua cadenza naturale. Il risultato fu una delle migliori prove d'attore dell'anno.\nAccoglienza.\nIl film fu ben accolto al suo debutto nel gennaio del 1935. Un critico del New York Times lo defin\u00ec \"\u00abLa pi\u00f9 soddisfacente trasposizione filmica di un romanzo che sia mai stata fatta\u00bb\". Il film ricevette la nomination per 3 Oscar, incluso quello come miglior film (ma perse a favore de \"La tragedia del Bounty\"), e venne anche nominato per la Coppa Mussolini come migliore film straniero al Festival del Cinema di Venezia.\nViene ancora oggi programmato in televisione nel periodo natalizio in molti Paesi.\nRiconoscimenti.\nNel 1935 il film \u00e8 stato indicato tra i migliori dieci film dell'anno dal National Board of Review of Motion Pictures.\n\u00c8 stato selezionato dal \"The New York Times\" come uno dei migliori 1000 film mai girati."}
{"id": "1901145", "revid": "23117", "url": "https://it.wikipedia.org/wiki?curid=1901145", "title": "Federaci\u00f3n Nacional Aut\u00f3noma de F\u00fatbol de Honduras", "text": ""}
{"id": "1901146", "revid": "38120", "url": "https://it.wikipedia.org/wiki?curid=1901146", "title": "Bananaplac", "text": "Il bananaplac \u00e8 un materiale eco-compatibile sviluppato da un gruppo di ricercatori dell'Universit\u00e0 di Rio De Janeiro in Brasile, ottenuto mediante la lavorazione delle fibre della pianta del banano unite a delle resine naturali.\nL'obiettivo dei ricercatori \u00e8 quello di promuovere l'utilizzo di tale materiale come valido sostituto ecologico della formica e dei multistrato utilizzati per la produzione di mobilio."}
{"id": "1901151", "revid": "438678", "url": "https://it.wikipedia.org/wiki?curid=1901151", "title": "I lancieri del Bengala", "text": "I lancieri del Bengala (\"The Lives of a Bengal Lancer\") \u00e8 un film del 1935 diretto da Henry Hathaway.\nIn \"The Lives of a Bengal Lancer\", romanzo del maggiore Francis Yeats-Brown pubblicato a New York nel 1936, \u00e8 narrata l'eroica azione di tre giovani tenenti ai perigliosi confini dell'India britannica, mossi dal senso del dovere e dallo spirito di corpo. Il film ebbe un successo strepitoso che decret\u00f2 l'affermazione di un genere per il quale rimase a lungo un riferimento. Tra le chiavi del successo: la solidit\u00e0 del racconto, l'ambientazione esotica, la sobriet\u00e0 nel disegno dei personaggi, il ritmo secco nelle scene d'azione e il carisma del divo Gary Cooper.\nTrama.\nDopo un'azione nella quale ha dimostrato tutto il suo valore ma anche la sua spiccata tendenza all'insubordinazione, il tenente McGregor \u00e8 chiamato ad accogliere due nuovi giovani ufficiali nella guarnigione del 41\u00b0 Lancieri del Bengala, alla frontiera nord-ovest dell'India. Si tratta del tenente Forsythe, proveniente da un corpo di \u00e9lite denominato \"i Blues\", e del tenente Donald Stone, al suo primo incarico. Questi \u00e8 anche il figlio del severissimo colonnello Tom Stone che comanda il reggimento, e che lo accoglie con freddezza e distacco, coprendo con la rigidezza della disciplina militare qualsiasi possibile tentazione di favoritismo. Il tenente McGregor, contrario a questi eccessi, prende sotto la sua ala il volonteroso ma fragile giovane ufficiale.\nQuando dopo mesi di severo apprendistato c'\u00e8 da intraprendere una prima azione, il colonnello ne d\u00e0 il comando a McGregor ma gli ordina di non prendere con s\u00e9 il figlio. Nella rischiosa operazione che li porta a contatto con i ribelli, McGregor riesce a contattare l'infiltrato Barret che lo informa che il capo dei ribelli Mohammed Khan, sta per impadronirsi di un enorme quantitativo di munizioni, dopo di che sar\u00e0 pronto per sferrare un massiccio attacco con un'ampia coalizione di ribelli. McGregor riferisce la cosa al colonnello Stone che ha appena avuto notizia di un ordine di munizioni proveniente dall'emiro di Gopal, grande amico della Corona britannica. Cos\u00ec, anzich\u00e9 anticipare i ribelli, preferisce andare incontro all'emiro per capirne il livello di coinvolgimento.\nUfficialmente la spedizione inglese si muove per accettare l'invito a partecipare ad una grande caccia al cinghiale organizzata dall'emiro. Alla corte di questi, con grande meraviglia, si trova proprio quel Mohammed Khan del quale si sospettava che avesse mosso l'emiro ad ordinare quelle munizioni che lo stesso vorr\u00e0 sottrarre per armare i ribelli.\nIl tono amichevole degli incontri non avvicina affatto le parti, tanto che Khan, nel lasciare Gopal, con la complicit\u00e0 di Tania, una spia russa che ha agito da esca, rapisce Donald Stone e nel contempo rispedisce agli inglesi il corpo di Barret, ucciso dopo torture. Il colonnello, che pure si era dimostrato premuroso verso il figlio durante la caccia al cinghiale, si mostra inflessibile di fronte al ricatto dei ribelli. McGregor trova inaccettabile che il ragazzo venga abbandonato cos\u00ec e per essersi ribellato viene posto agli arresti. Qui per\u00f2, convince il suo custode, il tenente Forsythe, a disertare per salvare il comune amico. Recatisi a Mogala, la roccaforte di Khan, i due vengono presto arrestati. Sottoposti a tortura, McGregor e Forsythe resistono, mentre Stone finisce per cedere, svelando dove poter recuperare il famoso carico di munizioni. Cos\u00ec, pochi giorni dopo, mentre i tre sono ancora in cella, Mogala \u00e8 in festa per l'arrivo del ricchissimo bottino.\nGrazie all'astuzia di Forsythe i tre riescono per\u00f2 ad evadere e, grazie al sacrificio di McGregor, annientano l'enorme potenziale di fuoco dei ribelli, proprio in vista dello scontro con le truppe inglesi.\nL'eroica azione, decisiva per il successo inglese contro i ribelli, \u00e8 poi premiata con i riconoscimenti del caso. Il giovane Stone viene insignito proprio dal padre, mentre l'onorificenza pi\u00f9 alta, riservata al caduto McGregor, viene appuntata sul sottosella del suo cavallo, rimasto senza cavaliere.\nProduzione.\nIl film, era in programma gi\u00e0 dal 1931 quando Ernest B. Schoedsack fu incaricato di girare in India delle scene di una caccia alla tigre. Il progetto rimase poi fermo per anni e quando nel 1935 venne ripreso, si scopr\u00ec che la pellicola con le immagini indiane era talmente deteriorata da non poter essere utilizzata. Tutte le riprese del film vennero poi effettuate nel sud della California.\nLe riprese iniziarono il 20 agosto e durarono fino al 27 novembre 1934. All'inizio di dicembre, vennero girate delle scene aggiunte.\nDistribuzione.\nIl copyright del film, richiesto dalla Paramount Productions, Inc., fu registrato il 24 gennaio 1935 con il numero LP5269.&lt;br&gt;\nVenne presentato in prima a New York nella settimana del 4 gennaio, uscendo poi nelle sale il 18 gennaio 1935.\nRiconoscimenti.\nHa ricevuto sette candidature ai Premi Oscar 1936, tra cui quella per il miglior film, vincendo il premio per la migliore aiuto regia.\nNel 1935 \u00e8 stato indicato tra i migliori dieci film dell'anno dal National Board of Review."}
{"id": "1901152", "revid": "44627", "url": "https://it.wikipedia.org/wiki?curid=1901152", "title": "Psychedelic Folk", "text": ""}
{"id": "1901155", "revid": "228587", "url": "https://it.wikipedia.org/wiki?curid=1901155", "title": "Fra Scilla e Cariddi", "text": "Fra Scilla e Cariddi \u00e8 un album musicale dell'artista Otello Profazio, pubblicato nel 1978."}
{"id": "1901156", "revid": "767487", "url": "https://it.wikipedia.org/wiki?curid=1901156", "title": "Julija Stanislavovna Savi\u010deva", "text": "Nel 2003 ha partecipato alla trasmissione \"Fabrika Zvezd\" (\"Fabbrica di stelle\"), versione russa di Operazione trionfo, mentre nel 2004 ha rappresentato la Russia all'Eurovision Song Contest con la canzone \"Believe Me\", classificandosi 11\u00aa con 67 punti."}
{"id": "1901157", "revid": "767487", "url": "https://it.wikipedia.org/wiki?curid=1901157", "title": "Il maggiordomo", "text": "Il maggiordomo (\"Ruggles of Red Gap\") \u00e8 un film del 1935 diretto da Leo McCarey. La commedia da cui prende spunto il film venne messa in scena a Broadway il giorno di Natale del 1915.\nTrama.\nDurante una partita di poker, il conte di Burnstead perde al gioco il devoto maggiordomo Marmaduke Ruggles che deve lasciarlo per il nuovo padrone, Egbert Floud, un facoltoso allevatore di bestiame. Nella cittadina di Red Gap, nello stato di Washington, Marmaduke aprir\u00e0 un ristorante e imparer\u00e0 un nuovo stile di vita.\nProduzione.\nIl film fu prodotto dalla Paramount Pictures.\nDistribuzione.\nDistribuito negli USA dalla Paramount Pictures, il film - presentato da Adolph Zukor - usc\u00ec nelle sale l'8 marzo dopo una prima tenuta il 19 febbraio 1935. Nel Regno Unito, la pellicola venne distribuita dalla Paramount British Pictures.\nRiconoscimenti.\nHa ricevuto una candidatura ai Premi Oscar 1936 per il miglior film.\nNel 1935 \u00e8 stato indicato tra i migliori dieci film dell'anno dal National Board of Review of Motion Pictures."}
{"id": "1901164", "revid": "767487", "url": "https://it.wikipedia.org/wiki?curid=1901164", "title": "Follie di Broadway 1936", "text": "Follie di Broadway 1936 (\"Broadway Melody of 1936\") \u00e8 un film del 1935 diretto da Roy Del Ruth e W. S. Van Dyke, sebbene quest'ultimo non sia stato accreditato.\n\u00c8 il secondo dei quattro film della serie \"Broadway Melody\" prodotta da MGM, iniziata nel 1929 con \"La canzone di Broadway\".\nTrama.\nUna fanciulla raccoglie le sue economie e raggiunge New York perch\u00e9 spera che un suo compagno di scuola, divenuto grande impresario e autore di riviste, possa aiutarla nel suo sogno di gloria. Ma costui, che sta inscenando un suo lavoro finanziato da una sua amica non vuole.\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Incorporated). Venne girato dal 29 aprile al luglio, con delle scene aggiunte girate nell'agosto 1935.\nDanze.\nI numeri danzati furono creati e diretti da Dave Gould. Per il brano \"I've Got a Feelin' You're Foolin\", Gould ebbe come assistente Thayer the Magician. Il balletto \"Lucky Star\" fu eseguito da Albertina Rasch, \"Broadway Rhythm\" da Geneva Hall.\nDistribuzione.\nDistribuito dalla Metro-Goldwyn-Mayer (MGM) (controlled by Loew's Incorporated), usc\u00ec nelle sale cinematografiche statunitensi il 20 settembre 1935 dopo una premi\u00e8re tenuta a Hollywood il 25 agosto e una a New York il 18 settembre 1935.\nSerie \"Broadway Melody\".\nGli altri episodi della serie:"}
{"id": "1901168", "revid": "438678", "url": "https://it.wikipedia.org/wiki?curid=1901168", "title": "Kondratij F\u00ebdorovi\u010d Ryleev", "text": "Venne condannato all'impiccagione insieme a P\u00ebtr Grigor'evi\u010d Kachovskij, Sergej Ivanovi\u010d Murav'\u00ebv-Apostol, Pavel Ivanovi\u010d Pestel' e Michail Pavlovi\u010d Bestu\u017eev-Rjumin.\nBiografia.\nFiglio di un piccolo proprietario terriero, colonnello in pensione e amministratore dei principi Galitsin, intraprese la carriera militare: ottenne il grado di sottotenente nel 1814 e partecip\u00f2 alla campagna di Francia.\nSposatosi nel 1819 con la figlia di un proprietario terriero, si stabil\u00ec a San Pietroburgo, lavorando come impiegato nel Tribunale. Nel 1823 ader\u00ec all'Associazione del Nord, societ\u00e0 segreta liberale contraria all'assolutismo del regime zarista e dal 1824 fu assunto dalla Compagnia russo-americana di commercio come cancelliere capo. I suoi interessi letterari lo portarono a collaborare agli almanacchi \"La stella polare\" e \"La stellina\", pubblicandovi opere di Aleksandr Sergeevi\u010d Pu\u0161kin, Vasilij Andreevi\u010d \u017dukovskij, Aleksandr Sergeevi\u010d Griboedov, Ivan Andreevi\u010d Krylov, Evgenij Abramovi\u010d Baratynskij, P\u00ebtr Andreevi\u010d Vjazemskij e altri.\nFu iniziato in massoneria nel 1820 nella loggia \"La Stella fiammeggiante\".\nFu protagonista della cospirazione decabrista, che sfoci\u00f2 nel pronunciamento militare del 14 dicembre 1825, conclusa tragicamente con l'impiccagione insieme con altri quattro cospiratori.\nIl valore della sua figura \u00e8 pi\u00f9 nell'impegno civile e politico che nella produzione poetica: nelle \"Meditazioni\" porta esempi storici di virt\u00f9, nel \"Voinarovskij\" rende omaggio al patriota ucraino confinato in Siberia, nella \"Confessione di Nalivaiko\" e ne \"Il cittadino\" Ryleev esalta la necessit\u00e0 e la funzione liberatrice della rivoluzione."}
{"id": "1901173", "revid": "438678", "url": "https://it.wikipedia.org/wiki?curid=1901173", "title": "Il sergente di ferro", "text": "Il sergente di ferro (\"Les Miserables\") \u00e8 un film del 1935 diretto da Richard Boleslawski, tratto dal romanzo \"I miserabili\" di Victor Hugo.\nRiconoscimenti.\nHa ricevuto quattro candidature ai Premi Oscar 1936: miglior film, migliore aiuto regia, migliore fotografia e miglior montaggio.\nNel 1935 \u00e8 stato indicato tra i migliori dieci film dell'anno dal National Board of Review of Motion Pictures."}
{"id": "1901174", "revid": "599013", "url": "https://it.wikipedia.org/wiki?curid=1901174", "title": "Andr\u00e9s Oliva", "text": "Professionista dal 1969 al 1980, vinse per tre volte la classifica scalatori alla Vuelta a Espa\u00f1a e per due volte la maglia verde al Giro d'Italia.\nCarriera.\nScalatore di buon livello, si impose in diverse brevi corse a tappe spagnole. I suoi successi pi\u00f9 importanti furono una vittoria di tappa al Crit\u00e9rium du Dauphin\u00e9 Lib\u00e9r\u00e9 del 1978 ed una al Tour de Suisse 1975."}
{"id": "1901177", "revid": "44939", "url": "https://it.wikipedia.org/wiki?curid=1901177", "title": "5-alfa-reduttasi", "text": ""}
{"id": "1901180", "revid": "28592", "url": "https://it.wikipedia.org/wiki?curid=1901180", "title": "Bestuzhev-Ryumin", "text": ""}
{"id": "1901182", "revid": "161374", "url": "https://it.wikipedia.org/wiki?curid=1901182", "title": "Ryleyev", "text": ""}
{"id": "1901184", "revid": "161374", "url": "https://it.wikipedia.org/wiki?curid=1901184", "title": "Kondraty Fyodorovich Ryleyev", "text": ""}
{"id": "1901185", "revid": "1514393", "url": "https://it.wikipedia.org/wiki?curid=1901185", "title": "Marchese di San Giuliano", "text": ""}
{"id": "1901189", "revid": "1522738", "url": "https://it.wikipedia.org/wiki?curid=1901189", "title": "Elayne", "text": ""}
{"id": "1901190", "revid": "1522738", "url": "https://it.wikipedia.org/wiki?curid=1901190", "title": "Falme", "text": ""}
{"id": "1901192", "revid": "1522738", "url": "https://it.wikipedia.org/wiki?curid=1901192", "title": "Salidar", "text": ""}
{"id": "1901193", "revid": "486946", "url": "https://it.wikipedia.org/wiki?curid=1901193", "title": "Nynaeve", "text": ""}
{"id": "1901204", "revid": "287204", "url": "https://it.wikipedia.org/wiki?curid=1901204", "title": "Viaggio nel tempo (Geronimo Stilton)", "text": "Viaggio nel tempo \u00e8 uno dei libri della saga di Geronimo Stilton. Uscito per la prima volta nel 2004, \u00e8 uno dei pi\u00f9 venduti della serie edita da Piemme."}
{"id": "1901206", "revid": "729019", "url": "https://it.wikipedia.org/wiki?curid=1901206", "title": "Terapia ormonale sostitutiva (menopausa)", "text": "La terapia ormonale sostitutiva in menopausa \u00e8 un trattamento medico che si applica alle donne in menopausa chirurgica, in perimenopausa e in postmenopausa. Il suo obiettivo \u00e8 quello di ridurre il disagio causato dalla diminuzione di ormoni estrogeno e progesterone circolanti nella menopausa. Una combinazione di questa terapia \u00e8 spesso raccomandata in quanto diminuisce l'iperplasia endometriale e il rischio di tumore associato alla terapia di estrogeni non bilanciati. I principali ormoni coinvolti sono gli estrogeni, il progesterone e progestinici. Alcune terapie recenti includono anche l'uso di androgeni pure.\nIndicazioni controverse.\nNel 2002 il \"National Institutes of Health\" e il \"Women's Health Initiative\" hanno raccolto risultati per tutte le cause di mortalit\u00e0 nelle donne che assumevano la terapia ormonale sostitutiva, non ritenendola pi\u00f9 bassa di quando la terapia fosse stata iniziata in precedenza, tra i 50 e i 59 anni, ma pi\u00f9 alta quando iniziata dopo i 60 anni. Nei pazienti pi\u00f9 anziani, vi \u00e8 stato un aumento dell'incidenza di tumore alla mammella, attacchi di cuore e ictus, anche se si \u00e8 vista una ridotta incidenza di tumore del colon-retto e fratture ossee. A seguito di questi risultati, il numero delle donne che assume la terapia ormonale \u00e8 sceso precipitosamente. Il \"Women's Health Initiative\" raccomanda che le donne con menopausa non chirurgica assumano la dose pi\u00f9 bassa possibile di terapia ormonale sostitutiva per il pi\u00f9 breve tempo possibile, al fine di ridurre al minimo i rischi associati.\nLe attuali indicazioni formulate dalla \"Food and Drug Administration\" includono il trattamento a breve termine dei sintomi della menopausa, come le vampate di calore o l'atrofia urogenitale e la prevenzione dell'osteoporosi. Nel 2012, lo \"United States Preventive Services Task Force\" ha concluso che gli effetti nocivi della combinazione degli estrogeni e progestinici rischiano di superare, nella maggior parte delle donne, i benefici della prevenzione delle malattie. Uno studio pubblicato dalla \"Endocrine Society\" ha dichiarato che se assunta durante la perimenopausa, o nei primi anni della menopausa, la terapia ormonale comporta significativamente meno rischi rispetto a quanto pubblicato in precedenza e riduce la mortalit\u00e0 per la maggior parte delle pazienti. L\"'American Association of Clinical Endocrinology\" anche rilasciato una dichiarazione di posizione, nel 2009, che approva la terapia ormonale sostitutiva in determinati scenari clinici"}
{"id": "1901209", "revid": "580", "url": "https://it.wikipedia.org/wiki?curid=1901209", "title": "Circolo Nautico Salerno", "text": "La Circolo Nautico Salerno \u00e8 una squadra di pallanuoto di Salerno. Ha militato nel campionato di serie A1 dalla stagione 2005/06 fino al 2007/08, al termine della quale \u00e8 retrocessa in A2.\nLa societ\u00e0 cessa l'attivit\u00e0 nel corso del 2010.\nRosa 2007/2008.\nAllenatore: Mario Grieco"}
{"id": "1901212", "revid": "834", "url": "https://it.wikipedia.org/wiki?curid=1901212", "title": "Lemmings (Blink-182)", "text": "Lemmings \u00e8 il secondo split singolo dei blink-182 e degli Swindle. Fu pubblicato nel 1996 dopo \"Dude Ranch\".\nTracce.\nLato 1\nLato 2"}
{"id": "1901218", "revid": "287204", "url": "https://it.wikipedia.org/wiki?curid=1901218", "title": "Jakob Lorber", "text": "Al momento della sua morte, 24 anni pi\u00f9 tardi, aveva scritto un volume di manoscritti equivalenti a 10.000 pagine stampate, da questo lavoro non ottenne alcuna ricompensa finanziaria, che del resto non chiedeva n\u00e9 si aspettava. L'opera di Jakob Lorber si divide in circa 24 libri, che nel loro insieme, sono chiamati la \"Nuova Rivelazione\".\nAnche se soltanto poche pagine del suo manoscritto erano state pubblicate durante la sua vita, Lorber predisse che infine tutti i suoi scritti sarebbero stati pubblicati e studiati per tutto il vasto mondo, come accade al giorno d'oggi.\nBiografia.\nVita in solitudine.\nUna breve biografia scritta dal suo amico Karl Gottfried Ritter von Leitner indica che Lorber era una persona semplice. Era nato a Kani\u017ea, un piccolo villaggio della Slovenia (allora governato dall'Impero austriaco) dove venne formato come insegnante da villaggio. Aveva talento musicale ed impar\u00f2 a suonare il violino, ricevendo lezioni dal violinista Paganini ed arrivando a suonare in un concerto di violino alla Scala di Milano. Nel 1841, nello stesso anno in cui dichiar\u00f2 di cominciare a sentire la \"voce interiore\", a Jakob Lorber venne offerto il ruolo di direttore musico (vice-capocoro?) in un teatro di Trieste. Lui dichiar\u00f2 che la sua voce interiore lo sollecitava a declinare l'offerta e ad intraprendere invece una vita di solitudine. Gli scritti di Lorber affermano che la voce interiore, che gli parlava in prima persona, si presentava come la voce di Ges\u00f9 Cristo.\nLorber aveva un atteggiamento aperto, appreso grazie alla frequentazione dei filomati polacchi, un carattere franco ed amichevole riguardo alle sue \"trascrizioni\", ma nonostante questo si trov\u00f2 al centro di polemiche e piccoli intrighi che avevano lo scopo di provare che era un mentitore. Ad esempio la sposa di uno dei suoi amici era certa che Lorber avesse studiato il materiale che pretendeva di udire dalla voce interiore, propria di una certa teosofia da lui studiata, ma non riusc\u00ec mai a trovare i libri di scienza che lei supponeva nascosti e consultati segretamente da Lorber, ed infine riusc\u00ec soltanto a scoprire che il suo unico materiale d'indagine bibliografico sarebbe stato una comune copia stampata della Bibbia.\nVenne osservato mentre trascriveva le sue presunte allocuzioni interiori da uomini istruiti della citt\u00e0 austriaca di Graz come il Dr. Justinus Kerner, il Dr. Ch. F. Zimpel, il sindaco di Graz Anton H\u00fcttenbrenner, suo fratello il compositore Anselm H\u00fcttenbrenner, il poeta e Segretario di Stato Karl Gottfried von Leitner, il Dr. Anton Kammerhuber, Leopold Cantily farmacista di Graz e altri. Questi uomini l'osservarono mentre scriveva e verificarono la semplicit\u00e0 della sua vita. Leopold Engel era uno dei suoi seguaci.\nScritti visionari.\nJakob Lorber si dichiarava incapace di capire molte delle cose che suppostamente gli venivano dettate dalla voce interiore, che scriveva di oggetti scientifici oppure di concetti come l'atomo, le particelle elementari ed il tremendo potenziale energetico nella materia, molto prima che fossero state scoperte o semplicemente ipotizzate le varie forme di energia nucleare.\nScrisse di un'era della tecnologia nella quale l'uomo avrebbe inventato la comunicazione wireless, avrebbe volato sopra gli oceani e costruito vagoni in acciaio viaggianti a velocit\u00e0 superiori a quelle delle frecce; ma anche delle conseguenze del bruciare vari tipi di combustibile fossile, dell'inquinamento, della deforestazione e del loro potenziale per causare una grande devastazione, che avrebbe provocato grandi tempeste e terremoti.\nScrisse di macchine di forma antropomorfa o simili a creature viventi (gli odierni robot) che avrebbero eseguito compiti umani \"e che allora molte mani sarebbero rimaste inoperose e gli stomaci dei poveri e disoccupati sarebbero stati tormentati dalla fame\".\nIl Sole e Saturno abitati da 'corpi spirituali'.\nInoltre Lorber afferma che corpi celesti come il Sole oppure Saturno sono abitati (da esseri dai corpi \"spirituali\" piuttosto che materiali).\nSeconda venuta di Ges\u00f9 Cristo.\nMentre descrive la Seconda Venuta di Cristo, Lorber fornisce informazioni che alcuni lettori considerano oggi una descrizione di Internet e della possibilit\u00e0 di caricare e scaricare articoli e libri, oltre alla facilit\u00e0 di stamparli in milioni di copie:\n Nell'occasione della mia seconda venuta, io non rinascer\u00f2 di nuovo come un bambino nato dal ventre di una donna, dal momento che il mio corpo rimane trasfigurato come uno spirito nell'eternit\u00e0, e per questa ragione io non avr\u00f2 pi\u00f9 bisogno di un altro corpo nella maniera da voi indicata. Comunque, prima io dovr\u00f2 arrivare invisibilmente nelle nubi del cielo, che vuol dire: io prima mi avviciner\u00f2 all'umanit\u00e0 attraverso gli autentici veggenti, grazie a persone sagge e a profeti risvegliati di nuovo. E in quei giorni anche alcune fanciulle profetizzeranno e giovani uomini avranno sogni di chiaroveggenza che annunceranno il mio avvento. Molti li ascolteranno e ammenderanno le loro errate vie, ma il mondo li chiamer\u00e0 pazzi fanatici e non gli creder\u00e0, allo stesso modo di come fecero con i profeti.\n Inoltre, io sveglier\u00f2 di tempo in tempo alcune persone alle quali io detter\u00f2, attraverso il loro cuore, tutto quello che allora verr\u00e0 detto durante la mia presenza qui, quello che succede e che viene discusso. \"Quello che viene scritto sar\u00e0 moltiplicato entro sole poche settimane e giorni, verr\u00e0 moltiplicato in molte migliaia di copie identiche in quella ottima maniera molto ben conosciuta e disponibile a molte persone a quei tempi, che allora le renderanno accessibili in modo pi\u00f9 comodo a s\u00e9 stessi e a tanti altri non tanto edotti. Allora le persone in quei giorni, quasi tutti quelli in grado di leggere e scrivere, saranno capaci di leggere e comprendere i nuovi libri. Questo nuovo modo di spargere i miei insegnamenti, direttamente dal cielo, consegnati di nuovo ed incontaminati, render\u00e0 possibile il raggiungere le persone di tutta la Terra molto pi\u00f9 velocemente ed efficacemente rispetto a quel che \u00e8 possibile adesso tramite i messaggeri inviati in mio nome, che pronunciano le mie parole per bocca.\" Quando in questo modo i miei insegnamenti saranno consegnati alle persone di buona volont\u00e0 e di fede attiva, ed almeno un terzo dell'umanit\u00e0 sapr\u00e0 di questa cosa, allora io arriver\u00f2 personalmente qui ed altrove e mi render\u00f2 fisicamente visibile a quelli che pi\u00f9 mi amano, che da lungo tempo attendono il mio ritorno ed hanno una fede pienamente viva.\nTeologia, geologia, storia, libera scelta.\nLa prosa di Jakob Lorber \u00e8 stata descritta come commovente, ed ha indotto alcuni lettori a compararla agli scritti di altri mistici come Emanuel Swedenborg e Jakob Boehme. Il suo \"Grande Vangelo di Giovanni\" consiste in una narrazione dettagliata in prima persona del ministero triennale di Ges\u00f9 sulla Terra, di circa 5.000 pagine di lunghezza e si basa sulla stessa struttura del Vangelo di Giovanni, che viene descritto come un libro eterno, dal momento che persiste continuamente nell'apostolo Giovanni il desiderio di comprendere l'interpretazione pi\u00f9 spirituale delle parabole di Ges\u00f9. Il libro pi\u00f9 grande, confermerebbe le dichiarazioni di Ges\u00f9 sull'essere se stesso Dio, e gli rivelerebbe molti altri miracoli di un grado stupefacente e molto pi\u00f9 grandioso rispetto a quello dei Vangeli originali. Nel \"Grande Vangelo di Giovanni\", il narratore, secondo Lorber lo stesso Ges\u00f9, spiegherebbe di essere il creatore dell'Universo materiale, ed affermerebbe di aver fatto questo per ispirare i suoi figli/bambini che altrimenti non l'avrebbero potuto percepire nella sua forma primordiale dello spirito.\nEvoluzione e geologia formulate in modo sostanzialmente corretto.\nFornisce accurate descrizioni degli eoni di tempo trascorsi nella creazione della Terra. Lorber la spiega in modo simile alla moderna teoria dell'Evoluzione, descrivendo tutta la lunghissima strada percorsa fino al punto, diverse migliaia di anni fa, quando Ges\u00f9 avrebbe messo Adamo sulla Terra, che a quei tempi avrebbero contenuto soltanto creature umanoidi che non avevano libero arbitrio, dal momento che semplicemente sarebbero stati i pi\u00f9 intelligenti tra gli animali Alcuni lettori hanno notato che Lorber scriveva queste cose molti anni prima che Charles Darwin pubblicasse la sua teoria sull'evoluzione nel 1859 (Darwin, oltre al grado accademico, cercava di applicare il metodo scientifico e si basava su dati oggettivi, su lievi e progressive divergenze di caratteristiche fisiche, osservate su popolazioni di uccelli delle Gal\u00e1pagos, in condizioni di grande isolamento evolutivo e grande deriva genetica rispetto al continente sudamericano).\nLibero arbitrio: inferno e paradiso.\nNell'Opera il \"Grande Vangelo di Giovanni\" viene messo continuamente in risalto l'importanza del libero arbitrio. In tal modo il paradiso e l'inferno sono presentati come condizioni gi\u00e0 presenti al nostro interno, espresse in base al fatto di vivere in armonia oppure contrariamente all'ordine stabilito da Dio. Il \"Grande Vangelo di Giovanni\" dichiara anche che i vangeli di San Giovanni e San Matteo sono stati scritti proprio al tempo degli eventi che narrano; ad esempio, Lorber scrive che Ges\u00f9 specificamente chiese a Matteo di prendere note durante il Sermone della Montagna. Questo dato, preso in esame di prim'acchito, sembra essere contrario alla bibliologia su cui si basa la teologia cristiana pi\u00f9 recente, che normalmente colloca la redazione del vangelo di Matteo alcuni anni dopo la risurrezione di Ges\u00f9 Cristo e quello di Giovanni nel II secolo A.D. Comunque, nel \"Grande Vangelo di Giovanni\" il narratore spiega come possa essere sorta tutta questa confusione. Lorber dichiara che vi furono molti successivi redattori-elaboratori del Vangelo di Matteo, includendo alcuni autori che si tramandavano il nome Matteo di padre in figlio, che hanno elaborato l'originale in un periodo di molti anni.\nIl manoscritto originale.\nIl manoscritto originale di Jakob Lorber si trova presso la Lorber Verlag di Bietigheim (Germania). Si tratta di piccoli quaderni antichi scritti con il pennino e l'inchiostro."}
{"id": "1901234", "revid": "287204", "url": "https://it.wikipedia.org/wiki?curid=1901234", "title": "Markus Lupertz", "text": ""}
{"id": "1901237", "revid": "62004", "url": "https://it.wikipedia.org/wiki?curid=1901237", "title": "Coppa d'Oro", "text": "La Coppa d'Oro, conosciuta anche come Corsa \"da una lira\" e Gran Premio dei Direttori Sportivi d'Italia, \u00e8 una corsa in linea maschile di ciclismo su strada riservata alla categoria Allievi che si svolge annualmente in Valsugana.\nLa partenza della corsa \u00e8 a Borgo Valsugana. Seguendo la strada provinciale 228 si attraversano i comuni di Roncegno Terme, Novaledo, Levico Terme. Quindi salita al colle di Tenna, discesa verso Pergine Valsugana e ritorno sullo stesso tracciato a Borgo Valsugana. A fine corsa gli atleti percorrono la salita che da Scurelle porta a Telve, per ritornare poi a Borgo e attraversare nuovamente il comune di Roncegno. Si ripete quindi per la seconda volta la salita che porta a Telve. Una volta scollinato,si arriva dopo 86,8\u00a0km nel centro di Borgo Valsugana.\nLa storia.\nLa corsa venne ideata ed organizzata per la prima volta nel 1965 da Carlo Dalla Torre. Le prime tre edizioni si svolsero nelle citt\u00e0 Avio, Preore e Trento. Nel 1968 la corsa sbarc\u00f2 definitivamente a Borgo Valsugana. Non furono disputate le edizioni del 1969, del 1976 e del 1977.\nIl premio finale viene consegnato al Direttore sportivo della squadra in cui milita il ciclista vincitore. Un tempo si trattava di una moneta da 1 lira, ma, negli ultimi anni, questo riconoscimento simbolico \u00e8 stato sostituito da premi in denaro.\nNon c'\u00e8 solo la gara per Allievi. Dal 1997 si corre anche la Coppetta d'Oro, gara per giovanissimi al Centro sportivo di Borgo Valsugana. Dal 2000 si \u00e8 aggiunta la Coppa Rosa, gara per Allieve che si tiene il giorno prima della Coppa d'Oro su un percorso di circa 50\u00a0km da Borgo Valsugana fino al confine con la Regione Veneto e ritorno. Infine dal 2007 la manifestazione comprende tutte le categorie ciclistiche giovanili dai 7 ai 16 anni con la Coppa di Sera, gara per esordienti maschili e femminili ricavata su un circuito interno a Borgo Valsugana.\nL'unico atleta ad aver conquistato due edizioni della Coppa d'Oro \u00e8 finora Diego Ulissi, nel 2004 e 2005.\nEdizione 2008.\nLa Coppa d'Oro 2008, la 41\u00aa edizione, si \u00e8 svolta nella mattinata del 14 settembre, sotto una fitta pioggia che ha ridotto il numero dei giovani ciclisti giunti sul traguardo: dei circa 280 iscritti solo 119 hanno terminato la gara, e numerose cadute hanno costretto degli atleti ad un accertamento ospedaliero. La gara prevedeva un percorso di 76,5\u00a0km, che ha portato il gruppo ad attraversare i paesi di Tenna, Levico Terme, Novaledo e Roncegno Terme, prima di tornare a Borgo Valsugana ed affrontare un circuito fino a Telve.\nA vincere \u00e8 stato il giovane corridore veneto Emanuele Favero, che si \u00e8 aggiudicato l'arrivo in volata posto alla fine della leggera salita di via Spagolla. Favero si \u00e8 reso protagonista fin dalle prime battute della gara, proponendo un allungo a Levico Terme, ma \u00e8 stato vittima di una caduta lungo la discesa del colle di Tenna; una botta alla schiena che per\u00f2 non gli ha impedito di raggiungere i fuggitivi e di vincere la prestigiosa competizione. Favero \u00e8 figlio d'arte, infatti suo padre Fiorenzo si era piazzato quinto nella Coppa d'Oro 1971 ed ha corso nella Sammontana, squadra in cui militava anche Moreno Argentin, campione del mondo su strada 1986.\nEdizione 2012.\nLa 45\u00aa edizione della Coppa d'Oro allievi si \u00e8 corsa domenica 9 settembre. Al via 358 corridori, 171 hanno terminato la prova. Sabato 1\u00ba settembre 1016 bambini delle categorie giovanissimi hanno corso la Coppetta d'Oro, mentre sabato 8 settembre si sono svolte le prove per allieve Coppa Rosa ed esordienti Coppa di Sera. La Coppa d'Oro \u00e8 stata caratterizzata da una lunga fuga a quattro, partita a Tenna, iniziata da Nicola Conci dell'Unione Ciclistica Valle di Cembra, seguito da Jan Petelin, Gianluca Forcolin, Stefano Staltari. La fuga ha raggiunto il massimo vantaggio di 1 minuto. Nicola Conci ha conquistato i Gpm di Tenna e Telve oltre al traguardo volante di Borgo Valsugana dedicato ad Antony Orsani.\nAl secondo passaggio a Telve la fuga \u00e8 stata riassorbita ed all'ultimo km si sono presentati in 6 a giocarsi lo sprint finale. Daniel Marcellusi di Roma ha vinto in volata in rimonta su Filippo Rocchetti, terzo Gianmarco Begnoni. Marcellusi ha conquistato la vittoria in maglia tricolore, vinta a Pieve di Soligo nel campionato italiano allievi di ciclismo. Era dal 1991, quando vinse Giuseppe Palumbo, che la maglia tricolore non si aggiudicava la Coppa d'Oro. Da tradizione nella Coppa d'Oro vengono premiati i direttori sportivi, sul podio di Borgo sono andati quindi anche Iorio Nunziata, Ferdinando Rocchetti e Luigi Bellini.\nOspite d'onore \u00e8 stato il ciclista trentino Alessandro Bertolini, in procinto di dare l'addio al ciclismo professionistico il 7 ottobre 2012 con una festa a Mori.\nAlbo d'oro.\n\"Aggiornato all'edizione 2021.\""}
{"id": "1901239", "revid": "28592", "url": "https://it.wikipedia.org/wiki?curid=1901239", "title": "Yulia Savicheva", "text": ""}
{"id": "1901247", "revid": "767487", "url": "https://it.wikipedia.org/wiki?curid=1901247", "title": "Neu Wien", "text": "Neu Wien (Nuova Vienna) op. 342, \u00e8 un valzer di Johann Strauss (figlio).\nPoco pi\u00f9 di un anno dopo la prima del valzer corale di Johann \"Wein, Weib und Gesang\" (Vino, donne e canto!), Op. 333, la \"Wiener M\u00e4nnergesang-Verein\" (Associazione corale maschile di Vienna) si esib\u00ec nella prima esecuzione di un altro valzer per coro maschile e orchestra, composto appositamente dal Johann Strauss.\nIl nuovo lavoro venne intitolato \"Neu-Wien\" e il testo venne scritto dal poeta Josef Weyl (1821-95), che in precedenza aveva fornito anche i testi per \"An der sch\u00f6nen blu Donau\" op. 314, \"S\u00e4ngerslust\" polka francese op. 328 e \"Wein, Weib und Gesang!\".\nIl testo fornito da Weyl faceva riferimento, in modo scherzoso, a tutti gli avvenimenti che in quel periodo stavano mutando il volto della citt\u00e0 di Vienna: l'espansione della citt\u00e0 e il conseguente aumento delle tasse, i problemi derivanti dai grandi lavori di ricostruzione in seguito alla demolizione dei suoi antichi bastioni, l'introduzione dei tram, il delicato equilibrio della borsa, l'inflazione, l'emancipazione delle donne...\nA dirigere il lavoro per la prima volta fu il giovane Eduard Kremser (1838-1914) che diresse la \"Wiener M\u00e4nnergesang-Verein\" e l'orchestra presso la \"Dianabad-Saal\" il 13 febbraio 1870; il valzer trov\u00f2 immediato favore sia di pubblico che di critica.\nA mezzanotte circa, nella \"Dianabad-Saal\" vi fu una entusiastica reazione quando i presenti al concerto videro entrare nella sala proprio Johann Strauss (sorpresa che l'associazione di cantori aveva riservato per il pubblico). Accompagnato da grandi applausi il compositore sal\u00ec sul palco e prendendo in mano il violino diresse l'orchestra nel valzer Sul bel Danubio blu.\nTutto ci\u00f2 in realt\u00e0 fu soltanto uno scherzo e, poco prima del finale del brano, Strauss improvvisamente si rivolse al pubblico e rivel\u00f2 la sua vera identit\u00e0: non era il re del valzer, bens\u00ec l'attore Friedheim mascherato.\nJohann Strauss non fu presente alla prima rappresentazione del suo nuovo valzer \"Neu-Wien\", poich\u00e9 gi\u00e0 impegnato a presenziare ad un ballo organizzato dal Principe Constantin Hohenlohe-Schillingsf\u00fcrst."}
{"id": "1901248", "revid": "298055", "url": "https://it.wikipedia.org/wiki?curid=1901248", "title": "Amadicia", "text": ""}
{"id": "1901249", "revid": "1154737", "url": "https://it.wikipedia.org/wiki?curid=1901249", "title": "Perrin", "text": "Persone.\nIl cognome Perrin pu\u00f2 riferirsi a:"}
{"id": "1901251", "revid": "281901", "url": "https://it.wikipedia.org/wiki?curid=1901251", "title": "Padogobius martensi", "text": ""}
{"id": "1901252", "revid": "281901", "url": "https://it.wikipedia.org/wiki?curid=1901252", "title": "Padogobius martensii", "text": ""}
{"id": "1901253", "revid": "61051", "url": "https://it.wikipedia.org/wiki?curid=1901253", "title": "Judy Greer", "text": "Biografia.\nNata nel Michigan da Mollie Ann Greer, amministratrice ospedaliera ed ex-tata, e Rich Evans, ingegnere meccanico. Ha studiato per dieci anni balletto classico russo prima di dedicarsi alla recitazione. Studia presso la Winston Churchill High School, in seguito studia teatro alla DePaul University. L'attrice ha preso parte ai film \"Three Kings\", \"Da che pianeta vieni?\" e \"Il ladro di orchidee\", ha avuto ruoli di supporto nelle commedie romantiche \"Prima o poi mi sposo\", \"30 anni in un secondo\" e \"27 volte in bianco\", inoltre \u00e8 apparsa in \"The Village\", nell'horror \"Cursed - Il maleficio\", in \"American Dreamz\" e in \"Elizabethtown\". Nel 2015 \u00e8 comparsa nel film \"Ant-Man\" dei Marvel Studios.\nIn campo televisivo ha interpretato il ruolo di Kitty Sanchez nella serie TV \"Arrested Development - Ti presento i miei\", inoltre \u00e8 stata guest star in \"My Name Is Earl\", \"Due uomini e mezzo\" (in cui ha interpretato due diversi personaggi), \"Californication\", \"Modern Family\" e \"The Big Bang Theory\". \u00c8 stata protagonista della serie TV \"Miss Guided\", cancellata dopo soli sette episodi. Ha interpretato il ruolo di Connie Grabowski, una dei quattro protagonisti della serie TV statunitense \"Mad Love\".\nDoppiatrici italiane.\nNelle versioni in italiano dei suoi lavori, Judy Greer \u00e8 stata doppiata da:\nDa doppiatrice \u00e8 sostituita da:"}
{"id": "1901255", "revid": "281901", "url": "https://it.wikipedia.org/wiki?curid=1901255", "title": "Padogobius bonellii", "text": ""}
{"id": "1901257", "revid": "281901", "url": "https://it.wikipedia.org/wiki?curid=1901257", "title": "Ghiozzo padano", "text": ""}
{"id": "1901258", "revid": "38120", "url": "https://it.wikipedia.org/wiki?curid=1901258", "title": "Cassidy Anderson", "text": ""}
{"id": "1901260", "revid": "281901", "url": "https://it.wikipedia.org/wiki?curid=1901260", "title": "Ghiozzo del Po", "text": ""}
{"id": "1901264", "revid": "281901", "url": "https://it.wikipedia.org/wiki?curid=1901264", "title": "Ghiozzo di fiume", "text": ""}
{"id": "1901265", "revid": "767487", "url": "https://it.wikipedia.org/wiki?curid=1901265", "title": "Apple Shampoo", "text": "Apple Shampoo \u00e8 un singolo dei blink-182 del 1997 estratto dall'album \"Dude Ranch\".\nQuesta canzone parla di una ragazza che Mark Hoppus conosceva, e il titolo fa riferimento all'odore dello shampoo che la ragazza usava."}
{"id": "1901267", "revid": "115751", "url": "https://it.wikipedia.org/wiki?curid=1901267", "title": "Corona vallare", "text": ""}
{"id": "1901268", "revid": "115751", "url": "https://it.wikipedia.org/wiki?curid=1901268", "title": "Corona murale", "text": ""}
{"id": "1901270", "revid": "1543377", "url": "https://it.wikipedia.org/wiki?curid=1901270", "title": "Brandon Currie", "text": "Dal 2006 corre nel team ufficiale Yamaha Graves Motorsports, divenuto clienti dal 2009 supportato dallo sponsor Monster Energy Drink."}
{"id": "1901272", "revid": "131962", "url": "https://it.wikipedia.org/wiki?curid=1901272", "title": "Sultanato di Madurai", "text": "Il Sultanato di Madurai (o Sultanato di Ma'bar) fu un breve regno con sede nella citt\u00e0 di Madurai nell'odierno stato indiano del Tamil Nadu, sviluppatosi nel XIV secolo, dal 1333 al 1378. \nIl sultanato di Madurai venne istituito in seguito alle invasioni degli eserciti del Sultanato di Delhi. Malik Kafur guid\u00f2 l'esercito contro il regno Pandya nel 1311 e saccheggi\u00f2 la citt\u00e0 di Madurai. In seguito vi furono altre due spedizioni partite dal Sultanato di Delhi: nel 1314 guidata dal Khusrav Khan e nel 1323 da Ulugh Khan. Gli eserciti stazionarono a Madurai, e quanto la citt\u00e0 che il territorio circostante venne controllato dal nascente Sultanato di Madurai in nome di Ulugh Khan, che si era auto-incoronato sultano di Delhi con il nome di Muhammad bin Tughluq. Il fondatore del sultanato, Sayyid Jalal-ud-Din Ahsan venne nominato governatore della nuova provincia di Ma'bar dallo stesso sultano Muhammad bin Tughluq. Nel 1333 dichiar\u00f2 la sua indipendenza. Ibn Battuta spos\u00f2 una delle sue figlie. \nJalal-ud-Din Ahsan Shah venne ucciso da uno dei suoi ufficiali nel 1339. Ala-ud-Din Udauji Shah prese il potere nel 1339, ma and\u00f2 incontro ad una sorte simile. Qutb-ud-Din Firuz Shah, genero di Udauji Shah prese il controllo nel 1340 ma venne ucciso circa quaranta giorni dopo. Ghiyas-ud-Din Muhammad Damghan Shah sal\u00ec al trono nel 1340 e spos\u00f2 una figlia di Ahsan Shah. Inizialmente venne sconfitto dal re Hoysala Veera Ballala III, ma in seguito riusc\u00ec a catturarlo e a ucciderlo nel 1343. Damghan Shah mor\u00ec nel 1344 e gli succedette il nipote Nasir-ud-Din Damghan Mahmud Shah. Elimin\u00f2 tutti i funzionari in grado di insidiare il suo trono. Shams-ud-Din Adil Shah, Fakhr-ud-Din Mubarak Shah e Ala-ud-Din Shah Sikandar furono i sultani che lo seguirono. \nSikandar Shah venne sconfitto dall'esercito di Vijayanagara (sotto l'imperatore Bukka Raya I) guidato dal generale Kumara Kampana Udaiyar. Il sultanato venne annesso dall'Impero Vijayanagara nel 1378 e Madurai pass\u00f2 sotto il dominio dei Nayak (vassalli)."}
{"id": "1901275", "revid": "110157", "url": "https://it.wikipedia.org/wiki?curid=1901275", "title": "Coppa dei Caraibi 1991", "text": "La Coppa dei Caraibi 1991 \"(Shell Caribbean Cup 1991)\" fu la nona edizione della Coppa dei Caraibi (la terza con la nuova denominazione), competizione calcistica per nazione organizzata dalla CFU. La competizione si svolse in Giamaica dal 23 maggio al 2 giugno 1991 e vide la partecipazione di sette squadre: , , , , , , e . Il torneo valse anche come qualificazione per la CONCACAF Gold Cup 1991.\nLa CFU organizz\u00f2 questa competizione come \"CFU Championship\" dal 1978 al 1988; dal 1989 al 1990 sotto il nome di \"Caribbean Championship\"; dall'edizione del 1991 a quella del 1998 cambi\u00f2 nome e divenne \"Shell Caribbean Cup\"; le edizioni del 1999 e del 2001 si chiamarono \"Caribbean Nations Cup\"; mentre dal 2005 al 2014 la competizione si chiam\u00f2 \"Digicel Caribbean Cup\"; nell'edizione del 2017 il suo nome \u00e8 stato \"Scotibank Caribbean Cup\".\nFase finale.\nFase a gruppi.\nGruppo A.\n e qualificati alle semifinali.\nGruppo B.\n e qualificati alle semifinali.\nFase a eliminazione diretta.\nFinale.\n e qualificate per la CONCACAF Gold Cup 1991."}
{"id": "1901277", "revid": "224230", "url": "https://it.wikipedia.org/wiki?curid=1901277", "title": "Gino Germani", "text": "Biografia.\nNasce a Roma da Luigi e Lina Catalini, un padre socialista e una madre fervente cattolica. Nel 1930 si iscrive alla facolt\u00e0 di economia de La Sapienza, ma lo stesso anno per aver distribuito volantini relativi a una manifestazione contro il regime fascista viene arrestato e recluso per cinque mesi nel Carcere di Regina Coeli. Nel 1934, poco dopo la morte del padre, per evidenti ragioni economiche e politiche, emigra con la madre in Argentina. \nIn Argentina prosegue i suoi studi e si dedica alla filosofia e alla sociologia. Si forma alla Facolt\u00e0 di Lettere e Filosofia dell'Universit\u00e0 di Buenos Aires. L'avvicinamento alla sociologia avviene grazie al professor Ricardo Levene, che all'epoca \u00e8 titolare dell'unica cattedra di sociologia dell'universit\u00e0 argentina. La sua attivit\u00e0 di studio gli vale solo anni dopo una cattedra presso il Colegio libre de estudios superiores di Buenos Aires che ricoprir\u00e0 a partire dal 1955 a causa della sua avversione al regime di Peron. Rimane in Argentina fino al colpo di stato del 1966, che lo spinge a cercare rifugio negli Stati Uniti d'America. Chiamato dalla prestigiosa Harvard University, inizia quella che sarebbe stata la fase pi\u00f9 feconda della sua vita di studioso e di docente, pur non integrandosi del tutto nel mondo accademico statunitense. Nel 1976 si trasferisce in Italia, torna a vivere nella sua Roma, mantenendo per\u00f2 l'insegnamento statunitense. Ottiene una cattedra di sociologia presso l'Universit\u00e0 degli Studi di Napoli Federico II, dove insegna fino alla sua morte nel 1979. Presso l'universit\u00e0 partenopea il Dipartimento di Sociologia porta tuttora il suo nome. Presso l'Universit\u00e0 di Buenos Aires, nella Facolt\u00e0 di Scienze Sociali \u00e8 dedicato a Germani l'Instituto de Investigaciones Gino Germani (IIGG).\nLa sociologia di Gino Germani viene collocata nell'ambito del filone struttural-funzionalista. I principali campi di ricerca riguardano la modernizzazione, la secolarizzazione e il totalitarismo, con un riferimento costante di tutta la sua opera al tema classico dell'ordine sociale. Un altro importante filone di ricerca di Germani \u00e8 sul concetto di marginalit\u00e0.\nOpere principali.\nIn spagnolo:\nIn italiano:\nIn inglese:\nIn francese:"}
{"id": "1901278", "revid": "226458", "url": "https://it.wikipedia.org/wiki?curid=1901278", "title": "Tirumala Deva Raya", "text": "Tirumala Deva Raya (1565-1572) fu il primo re incoronato dell'Impero Vijayanagara appartenente alla Dinastia Aravidu. Era il fratello del Aliya Rama Raya e genero di Krishna Deva Raya. \nQuando Rama Raya venne ucciso nella battaglia di Talikota nel 1565 Tirumala Deva Raua fugg\u00ec dalla capitale prendendo con s\u00e9 la famiglia reale e il principe ereditario Sadasiva Raya. \nDopo alcuni anni di crisi, riusc\u00ec a ristabilire il potere nella citt\u00e0 di Penukonda, nell'odierno Andhra Pradesh. Durante questo periodo i Nayaka di Madurai e Gingee dichiararono l'indipendenza, mentre altri si ribellarono all'autorit\u00e0 di Tirumala Deva Raya. \nNel 1567 sub\u00ec un altro attacco da parte del sultano di Bijapur; ma riusc\u00ec a sconfiggerlo, riconquistando alcuni territori. Tirumala Deva Raya riusc\u00ec ad approvare un nuovo statuto per i Nayak meridionali, facendosi pagare dei tributi e mantenendo Tirumala come imperatore. \nTirumala Deva Raya riusc\u00ec a mantenere la maggior parte dei vecchi territori di Vijaynagara. Nel 1570 divise il Vicereame tra i suoi tre figli: Sriranga I a Penukonda responsabile della regione dei Telugu, Rama (padre di Sriranga II) a Sritrangapatna responsabile della regione dei Kannada, e Venkatapathi (Venkata II) a Chandragiri responsabile della regione Tamil. Penukonda fu la capitale dell'impero. Il re mor\u00ec nel 1578."}
{"id": "1901280", "revid": "923674", "url": "https://it.wikipedia.org/wiki?curid=1901280", "title": "Nino Meloni", "text": "Biografia.\nDopo gli esordi al Teatro degli Indipendenti, diretto da Bragaglia, debutt\u00f2 ai microfoni dell'EIAR nel 1932 come dicitore di versi e nel 1934 come regista radiofonico.\nPrima del conflitto mondiale, cur\u00f2 la regia delle trasmissioni scolastiche, e di quelle per le forze armate, per la GIL, e per gli agricoltori. Per queste ultime, in particolare, dal 1936 all'aprile 1941, fu il \"Signor Ente\" ne \"L'ora dell'agricoltore\".\nLa prosa radiofonica.\nNumerose anche le sue regie di prosa radiofonica, \"\u00c8 passato qualcuno\" di Bassano (1941), con Gianni Santuccio, \"Emi e la strada\" di Giovanni Gigliozzi (1942), con Tino Erler e una Isa Di Marzio ancora bambina, \"Don Giovanni\" di Moli\u00e8re (1942), \"L'altalena\" di Varaldo (1942), con Umberto Melnati, e \"La vita che ti diedi\" di Pirandello (1942), con Paola Borboni ed Elena Zareschi.\nLa rivista alla radio.\nNella sua prolifica carriera diresse poi, dal 1944, la Compagnia del teatro comico musicale di Roma (di cui facevano parte attori come Renato Turi, Riccardo Billi, Giusi Raspani Dandolo, Wanda Tettoni, Renato Cominetti, Elio Pandolfi, Antonella Steni, Liliana Feldmann e Febo Conti): da \"La figlia del corsaro nero\" (1945, di Age, Gi\u00f2 e Gi\u00f9) a \"Belzeb\u00f9\" di Metz, Steno e Age (1947) e \"Il bilione\" (1947), da \"La Bisarca\" (1948) a \"Babbo Cicogna\" (1952, di Garinei e Giovannini) e da \"Caccia al tesoro\" (1952) ad \"Autoritratto\" (1960), Meloni accumul\u00f2 molti successi, affermandosi come uno dei punti di riferimento della rivista radiofonica italiana (diresse anche Macario nella rivista di Falconi e Frattini \"Il mondo con me\", per il ciclo \"Serie d'oro\", 1953). \"Il lobbia\", rivista a lungo \u00abmitraggio\u00bb di Carlo Manzoni, per il Secondo programma, Compagnia del teatro comico musicale di Roma della RAI, con Pino Locchi e Silvio Noto, musiche composte e dirette da Bruno Canfora, fu trasmessa il 20 luglio 1960.\nTeatro radiofonico.\nNegli anni torn\u00f2, in molte occasioni, al teatro radiofonico, dirigendo radiodrammi, romanzi sceneggiati e commedie, fra cui \"Canne al vento\" di Grazia Deledda (1946), \"Madame Curie\" di Perrini e Vasile (1947), \"Aria paesana\" di Peppino De Filippo (1948), \"La regina in berlina\" di Tofano (1952, con Sergio Tofano), \"Intermezzo del giudice dei divorzi\" di Cervantes (1954), \"Una moglie per Giasone\" di Maurri (1956), \"L'arte di morire\" di Campanile (1956), \"Un Olimpo poco tranquillo\" di Lina Wertm\u00fcller e Matteo Spinola (1956), \"Viaggiatore senza bagagli\" di Anouilh (1957), \"Una rosa per la terra\" di Brancacci (1958, musiche di Luttazzi), \"Difesa d'ufficio\" di Mortimer (1958), \"Quando saremo felici\" di Calvino, \"Dolcemente un radioamatore\" di Pier Benedetto Bertoli (1960), \"Bilancio di una vita\" di B\u00f6ll (1960).\n\u00c8 stato sposato con l'attrice Zoe Incrocci, sorella dello scrittore e sceneggiatore Agenore Incrocci."}
{"id": "1901281", "revid": "28592", "url": "https://it.wikipedia.org/wiki?curid=1901281", "title": "Osservatorio di Padova", "text": ""}
{"id": "1901282", "revid": "767487", "url": "https://it.wikipedia.org/wiki?curid=1901282", "title": "Sriranga I", "text": "Sriranga I (anche Sriranga Deva Raya) (1572-1586) fu un sovrano dell'Impero Vijayanagara. \nRiusc\u00ec a restaurare parzialmente l'Impero in decadenza dopo la disastrosa sconfitta nella battaglia di Talikota, ma il suo regno fu segnato dai ripetuti attacchi e dalla perdita di territori in favore dei vicini sultanati musulmani. \nNel 1576, Ali Shah Adil assedi\u00f2 la sua fortezza a Penukonda per quasi tre mesi, ma alla fine Sriranga, corrompendo i luogotenenti ind\u00f9 di Adil Shah riusc\u00ec a sconfiggere l'esercito del Sultano. \nNel 1579, un nuovo comandante del sultano, Murari Rao, lanci\u00f2 un attacco improvviso, saccheggiando e devastando sistematicamente il territorio a sud del fiume Krishna. \nSuccessivamente Murari Rao venne respinto, e lo stesso comandante catturato e imprigionato. Dal 1580, Sriranga inizi\u00f2 la caccia all'esercito di Golkonda verso nord, riuscendo a recuperare parte del territorio che aveva perduto. \nIbrahim Qutb Shah, il nuovo sultano, invase Kondavidu con il resto del suo esercito e prese il forte di Udayagiri. Successivamente lanci\u00f2 un massiccio attacco che Sriranga riusc\u00ec a respingere. \nNonostante la perdita inevitabile di territori, Sriranga I dovette combattere anche su un fronte interno, con lo scarso o nullo appoggio da parte dei fratelli (che controllavano altre regioni di quello che era stato il grande Impero Vijayanagara) e della nobilt\u00e0, continuando a resistere alle invasioni con le risorse limitate di cui poteva disporre. \nSriranga I mor\u00ec nel 1586 senza figli. Gli succedette il fratello pi\u00f9 giovane Venkatapathi Raya (Venkata II)."}
{"id": "1901284", "revid": "28592", "url": "https://it.wikipedia.org/wiki?curid=1901284", "title": "Museo La Specola - Osservatorio astronomico", "text": ""}
{"id": "1901292", "revid": "124451426", "url": "https://it.wikipedia.org/wiki?curid=1901292", "title": "Complesso fortificato di Mattarello", "text": "Il complesso fortificato di Mattarello \u00e8 un insieme di tre fortificazioni austro-ungariche facenti parte della Fortezza di Trento (\"Festung Trient\") e si trovano in localit\u00e0 Mattarello, una frazione del comune di Trento. Esso appartiene al grande sistema di fortificazioni austriache al confine italiano e in particolare al complesso sistema di fortificazioni del fronte meridionale della Fortezza di Trento nel settore di difesa I. Insieme al forte Romagnano fungeva da sbarramento della Valle dell'Adige da sud.\nUbicazione.\nIl complesso fortificato si trova su un dosso alle pendici della Vigolana, sul versante sinistro della Valle dell'Adige, poco fuori del centro abitato di Mattarello. Una strada in parte asfaltata e in parte sterrata conduce alle tre opere fortificate del complesso:\nA questi si aggiunge la \"batteria corazzata Zampetta\", che fu realizzata allo scoppio della Prima Guerra Mondiale per trasferirvi alcuni dei pezzi di artiglieria del forte, la batteria in caverna a sud del complesso fortificato, dove vennero trasferiti i pezzi di artiglieria della batteria bassa, e la \"batteria\" \"Roncolo\" dove trovarono posto i pezzi della batteria alta. A queste si aggiungono numerosi rifugi e magazzini scavati in caverna che in seguito funsero anche da rifugi anti-aerei durante la Seconda guerra mondiale.\nI resti della batteria bassa si trovato su un terreno di propriet\u00e0 privata e non sono visitabili in quanto adibiti a stalla. La batteria alta e il forte di Mattarello, anche se in stato di semi abbandono, sono in buone condizioni e accessibili.\nStoria.\nLa zona di Mattarello ha da sempre rappresentato un elemento importante nella difesa di Trento e nel controllo degli accessi alla citt\u00e0. L'area permette di controllare i movimenti lungo le direttrici nord-sud (attraverso la Valle dell'Adige) e est-ovest (attraverso la Valsorda). Infatti, gi\u00e0 in epoca medievale, a Mattarello erano presenti delle fortificazioni adibite a questo scopo. Di conseguenza, per il genio militare austro-ungarico l'area risultava particolarmente idonea a realizzare un complesso difensivo da integrare nella Fortezza di Trento.\nLe tre opere difensive del complesso furono progettate e realizzate dalla Direzione del Genio Militare di Trento sotto l'Impero austro-ungarico nella seconda met\u00e0 del 1800. Lo era scopo di difendere gli accessi a Trento da sud (valle dell'Adige) e da est (Valsorda\u2013Passo della Fricca-Valsugana). Questi accessi, come tutto il Trentino, si erano infatti dimostrati estremamente vulnerabili durante la Terza guerra d'indipendenza italiana del 1866\nLe fortificazioni di Mattarello facevano parte di un pi\u00f9 ampio sistema difensivo che controllava tutti gli accessi alla citt\u00e0 di Trento. In particolare faceva capo al settore di difesa I. Questo settore comprendeva anche la batteria Doss Fornas e la batteria Brusafer che presidiavano la Valsorda. Sul versante opposto della Valle dell'Adige, il forte di Romagnano completava lo sbarramento meridionale della fortezza di Trento presidiando l'accesso alla citt\u00e0 lungo la direttrice di Aldeno.\nCome per gli altri forti di fine XIX secolo, il complesso fortificato era gi\u00e0 obsoleto allo scoppio della Prima guerra mondiale. Il forte in particolare rappresentava un facile bersaglio per le artiglierie nemiche in quanto non interrato e visibile da molto lontano. Inoltre, la tecnica costruttiva in conci di pietra e calcestruzzo non garantiva un'adeguata resistenza ai moderni calibri di artiglieria di assedio. Anche i pezzi di artiglieria nelle casematte erano troppo vicini gli uni agli altri con il rischio di perderli tutti contemporaneamente con un solo colpo preciso da parte del nemico. Questo fece s\u00ec che, da un punto di vista militare, nel 1915 risultassero completamente inutili.\nL'unico valore di questo complesso era il suo armamento dotato di calibri con una gittata fino a 8 km. Per questo nel 1915 il direttore del Genio Militare di Trento, Tenente Maresciallo Franz Edler von Steinhart, decret\u00f2 la ricostruzione delle strutture difensive in questa zona. Tutte le strutture preesistenti vennero disarmate e i loro pezzi destinati ad altre fortificazioni campali. Una volta disarmate, le vecchie costruzioni funsero da falsi bersagli, depositi e/o alloggi per la truppa. In particolare, i pezzi del forte principali furono trasportati su una piccola cima tondeggiante a sud-est del forte detta batteria Zampetta o anche caposaldo Martini, dall'omonimo gruppo di fanteria. I pezzi delle batterie alta e bassa furono invece trasferiti in un fortificazioni in caverna scavate nei pendii a sud del complesso e in altre postazioni campali nelle vicinanze.\nAl termine della Prima guerra mondiale, come altre opere della Fortezza di Trento, il complesso fortificato fu acquisito dal Regio Esercito ed utilizzato come deposito di munizioni. Nel 1928 un'esplosione distrusse la batteria inferiore e provoc\u00f2 la morte di un soldato. Il forte principale esplet\u00f2 la sua funzione di polveriera fino agli anni '80 e testimone di questa destinazione d'uso sono le due altane di guardia in cemento armato ancora in piedi. Oggi, il forte e la batteria alta rientrano in un progetto di riqualificazione dell'area nel tentativo di integrarli in un parco pubblico che dovrebbe sorgere in questa zona.\nDescrizione.\nBatteria bassa.\nLa prima fortificazione, denominata \"forte bas\" o batteria inferiore di Mattarello (\"Untere Batterie Mattarello\" in lingua tedesca), si trova a circa 300 metri di quota e venne edificata tra il 1879 e il 1880 per coprire la linea di difesa di Mattarello ed era equipaggiata con 4 cannoni 9\u00a0cm (M75/96 F.K.) a tiro rapido per la difesa ravvicinata. Essa era composta da due piani, di cui uno interrato, ed era circondata da un fossato.\nLa guarnigione ordinaria era composta da 3 ufficiali e 79 soldati. Ai giorni nostri restano solo dei ruderi in mezzo al bosco e sono adibiti a deposito e stalla in un terreno di propriet\u00e0 privata.\nBatteria alta.\nLa seconda fortificazione, detta \"forte de mez\" o batteria superiore di Mattarello (\"Obere Batterie Mattarello\" in tedesco) si trova in localit\u00e0 Doss R\u00f2col ed \u00e8 stata edificata tra il 1879 e il 1880 a 350 metri di quota. \u00c8 disposta su un solo piano, \u00e8 composta da due corpi principali semi interrati ed \u00e8 circondata da un muro di cinta in pietra con feritoie per fucilieri per la difesa ravvicinata.\nEssa aveva lo stesso compito della batteria inferiore ed era collegata telefonicamente al soprastante forte principale. L'armamento era composto da quattro cannoni da 9\u00a0cm M75/96 F.K., cannoni di tipo campale posti in mezza batteria con due cannoni ciascuna) e sette cannoni da 15\u00a0cm (tipo M61 K.); la guarnigione ordinaria comprendeva 5 ufficiali e 156 soldati.\nIl \"forte de mez\" \u00e8 accessibile e si trova tutt'oggi in buone condizioni, infatti nel 2009 l'intera zona \u00e8 stata oggetto di un intervento di riqualificazione da parte dell'agenzia forestale per trasformare l'area in un nuovo parco per il centro abitato di Mattarello.\nForte di Mattarello.\nInfine vi \u00e8 il forte di Mattarello vero e proprio, detto forte alto. Decisamente pi\u00f9 imponente delle altre opere del complesso, fu costruito tra il 1897 e il 1900 in localit\u00e0 Zampetta. Il suo armamento gli consentiva di proteggere sia le direttrici da sud, ovvero dalla valle dell'Adige, che da est, ovvero dalla Valsorda, Passo della Fricca e Valsugana. Quest'opera costituiva la fortificazione principale di Mattarello ed era formata da tre piani, uno dei quali sotto terra, circondata da un fossato ed un muro in pietra. La recinzione metallica che lo circonda oggi \u00e8 un ricordo dei tempi in cui era stato adibito a deposito munizioni dall'esercito italiano.\nL'armamento all'inizio del 1914 era composto da:\nI due obici da 15\u00a0cm e i due cannoni da 8\u00a0cm erano posti in cupole corazzate girevoli. La guarnigione ordinaria comprendeva 7 ufficiali e 177 soldati.\nSub\u00ec il disarmo dei pezzi principali nell'estate del 1915, nell'ambito della ristrutturazione completa della Fortezza di Trento. In particolare i due obici da 15\u00a0cm tipo M99 con le loro cupole corazzate furono dislocati in caverna, nella batteria sotterranea in localit\u00e0 Zampetta; anche le due cupole corazzate che ospitavano gli obici da 8\u00a0cm furono spostate, ma in localit\u00e0 non ben documentate nei documenti storici. Le cupole furono sostituite da finte cupole in cemento come falso bersaglio. I 4 pezzi da 12 cm furono invece tutti spostati presso la \"batteria Pianizza\" situata in prossimit\u00e0 della batteria Brusafer. Il forte ora si trova in uno stato di abbandono e le intemperie hanno divelto la copertura metallica del tetto in cemento. Nonostante ci\u00f2, \u00e8 accessibile e ancora in ottime condizioni.\nBatteria Zampetta.\nQuesta batteria, costruita secondo criteri moderni e conosciuta anche come \"Forte corazzato Zampetta\", soddisfaceva standard di protezione pi\u00f9 adeguati alle moderne artiglierie di assedio e fu realizzata in caverna su un'altura a 400m a sud-est del forte per ospitare i due obici 15\u00a0cm tipo M99 con le relative cupole corazzate. Le due cupole vennero collocate su due pozzi d'artiglieria in cemento, profondi 10 m e a 30 m di distanza l'uno dall'altro, e scavati nella roccia. Un anello aggiuntivo di calcestruzzo alla base delle cupole, dallo spessore di un paio di metri, garantiva una protezione aggiuntiva. I due pozzi erano collegati da una galleria principale e delle scale davano accesso alle cupole. A met\u00e0 della galleria era stato scavato il deposito di munizioni. Gli accessi alla galleria principale erano costituiti da tre corridoi paralleli disposti trasversalmente ad essa. In questo modo, gli unici elementi esterni della batteria erano le due cupole che rappresentavano un bersaglio piccolo e difficile da individuare. Inoltre, il lato esposto al nemico aveva uno spessore di pietra di 60 m.\nBatteria in caverna.\nQuesta batteria fu scavata nello scosceso pendio a sud della batteria bassa ed era armata con due cannoni da 9 cm M75 prelevati dalle altre fortificazioni. Al di sotto delle cannoniere correvano le trincee delle linee di difesa avanzate della Fortezza di Trento.\nBatteria Roncolo.\nAncora pi\u00f9 in basso rispetto alla batteria in caverna fu costruita la \"batteria Roncolo\", equipaggiata con quattro cannoni da 9cm M75 prelevati dalle altre fortificazioni. Le postazioni erano collegate da trincee in calcestruzzo e ogni postazione aveva una caverna che fungeva da rifugio per gli artiglieri e deposito. La funzione principale di questa postazione sarebbe stata la difesa ravvicinata in caso di un attacco frontale. Dopo lo scioglimento della Fortezza di Trento, nel 1916, questa batteria fu equipaggiata con pezzi anti-aerei."}
{"id": "1901293", "revid": "1543377", "url": "https://it.wikipedia.org/wiki?curid=1901293", "title": "Chris Fillmore", "text": "Dal 2003 ha corso nel Team KTM Red Bull HMC, con una breve parentesi in Honda Troy Lee Designs.\nNel 2009 \u00e8 passato nel campionato AMA Daytona Sportbike, e nel 2011 nel Campionato AMA Superbike su KTM RC8."}
{"id": "1901299", "revid": "767487", "url": "https://it.wikipedia.org/wiki?curid=1901299", "title": "A Virgin and a Whore", "text": "A Virgin and a Whore \u00e8 il quarto album degli Eternal Tears of Sorrow, pubblicato nel 2001.\n\u00c8 l'ultimo album inciso dalla band prima dello scioglimento, che rivedr\u00e0 affacciare il gruppo finnico solo nel 2005 con la progettazione e nel 2006 con l'uscita di \"Before the Bleeding Sun\". \u00c8 anche l'ultimo album in cui troviamo nei panni di tastierista Pasi Hiltula.\nPresenti, come nella maggior parte degli album del gruppo, varie cover, tra cui quella dei tedeschi Accept con \"Sick, Dirty and Mean\" e, in edizione speciale venduta in Giappone, quella dei Paradise Lost, \"As I Die\". Nella versione giapponese oltre a questa cover troviamo la rivisitazione della #5 traccia, The River Flows Frozen, interpretata stavolta totalmente da Juha Kylm\u00e4nen, senza l'alternarsi con la voce death di Altti Vetel\u00e4inen, e con poche sporadiche apparizioni di chitarra distorta, basandosi quindi maggiormente sulla prima parte della canzone originale, ed andando avanti su quella strada.\nLa presenza di ospiti, anche questa caratteristica molto frequente negli \"Eternal Tears of Sorrow\", qui \u00e8 limitata ad un solo musicista, Juha Kylm\u00e4nen (For My Pain..., Reflexion), impegnato per\u00f2 in ben tre tracce: \"The River Flows Frozen, The Last One for Life\" e \"The River Flows Frozen (Acoustic Version)\"."}
{"id": "1901300", "revid": "69794", "url": "https://it.wikipedia.org/wiki?curid=1901300", "title": "Deutsche Flugzeug-Werke", "text": ""}
{"id": "1901301", "revid": "222419", "url": "https://it.wikipedia.org/wiki?curid=1901301", "title": "Bono (Francia)", "text": ""}
{"id": "1901307", "revid": "767487", "url": "https://it.wikipedia.org/wiki?curid=1901307", "title": "Doug Henry", "text": "Dopo il ritiro \u00e8 diventato uno dei principali promoter della supermoto americana. Nel 2005 \u00e8 stato inserito nella Motorcycle Hall of Fame"}
{"id": "1901311", "revid": "1776051", "url": "https://it.wikipedia.org/wiki?curid=1901311", "title": "Before the Bleeding Sun", "text": "Before the Bleeding Sun \u00e8 il quinto album degli Eternal Tears of Sorrow, pubblicato nel 2006."}
{"id": "1901316", "revid": "125611585", "url": "https://it.wikipedia.org/wiki?curid=1901316", "title": "Durabilit\u00e0 del calcestruzzo", "text": "La durabilit\u00e0 del calcestruzzo (o durevolezza) \u00e8 influenzata da numerosi fattori, interni ed esterni, che sono comunemente classificati come chimici, fisici e meccanici. Il calcestruzzo pu\u00f2 essere danneggiato dal fuoco, dall'espansione, dall'acqua marina, dalla corrosione fisica, a causa di danni fisici e chimici (dovuti a carbonatazione, cloruri, solfati e acqua non distillata). Questo processo influenza avversamente il calcestruzzo esposto a questi stimoli.\nEsistono cause di degrado della struttura (errori di progettazione, errata messa in opera del calcestruzzo, ecc.) non imputabili ad una carente durabilit\u00e0 del materiale.\nIl vantaggio economico di realizzare un'opera con un calcestruzzo durabile \u00e8 notevole, infatti l'impiego di un calcestruzzo durevole fa aumentare il costo del materiale del 10-20%, ma il costo dell'opera per non pi\u00f9 dell'1%. Tuttavia i costi di restauro per un'opera in calcestruzzo non durabile possono raggiungere fino a 125 volte il costo originale della stessa quando il degrado \u00e8 cos\u00ec avanzato da rendere la stessa inservibile per le originali funzioni.\nPrincipali cause di degrado del calcestruzzo.\nAnche un calcestruzzo di qualit\u00e0 scadente non si degrada se non esistono le condizioni aggressive dell'ambiente e d'altra parte, un ambiente aggressivo non provoca il degrado di un calcestruzzo adeguatamente durevole. La durabilit\u00e0 \u00e8 influenzata da numerosi fattori, interni ed esterni, che sono comunemente classificati come chimici, fisici e meccanici.\nDifficilmente in un processo di degradazione esiste un solo fenomeno aggressivo: spesso pi\u00f9 cause concorrono al deterioramento del materiale esaltandosi a vicenda. Tuttavia esiste sempre quella che pu\u00f2 essere definita la causa fondamentale. Le pi\u00f9 comuni cause di degrado dipendono dalla porosit\u00e0 e dalla permeabilit\u00e0 del conglomerato, poich\u00e9 permettono agli agenti aggressivi di penetrare all'interno del conglomerato.\nTra le cause pi\u00f9 frequenti di degrado delle strutture in calcestruzzo ci sono:\nNel caso di manufatti in calcestruzzo armato immersi in acqua, ai precedenti fattori di degrado si aggiunge anche quello biologico: la formazione di incrostazioni.\nTra le \"cause chimiche\" si possono distinguere quelle riguardanti gli agenti chimici naturali, quali per esempio, l'acqua di mare, e le cause concernenti gli agenti chimici artificiali quali gli acidi inorganici, le sostanze organiche, ecc. derivanti quasi sempre dagli scarichi industriali. In linea di massima \u00e8 sempre possibile confezionare un calcestruzzo durevole capace di resistere all'azione aggressiva degli agenti definiti naturali, pi\u00f9 difficile garantire la durabilit\u00e0 di un calcestruzzo a contato con agenti aggressivi artificiali a meno che non si ricorra ad un rivestimento protettivo.\nPer quanto concerne le \"cause\" definite \"fisiche\" mentre \u00e8 possibile confezionare calcestruzzi di durata praticamente illimitata in ambienti con alternanze termiche intorno a diventa pressoch\u00e9 impossibile eliminare le conseguenze (ritiro e/o fessurazione) derivanti dall'evaporazione dell'acqua dal calcestruzzo in climi asciutti. Utilizzando ad esempio calcestruzzi speciali contenenti agenti espansivi si pu\u00f2 limitare l'inconveniente.\nAnche per le \"cause meccaniche\" non \u00e8 sempre possibile confezionare un calcestruzzo che di per s\u00e9 sia capace di resistere all'azione degradante degli urti, abrasioni, cavitazione, ecc. Occorrer\u00e0 in questi casi migliorare al massimo la qualit\u00e0 superficie del calcestruzzo ricorrendo anche a rivestimenti protettivi capaci di rinforzare ulteriormente la superficie del materiale.\nCause chimiche esterne.\nLe costruzioni in calcestruzzo possono essere circondate da ambienti diversi:\nTutti questi tre ambienti possono contenere gli stessi agenti aggressivi, ma con diversa azione ed efficacia.\nAtmosfera.\nL'aria contiene due elementi suscettibili di attaccare o di determinare le condizioni di aggressione del calcestruzzo armato:\nA questi due in ambienti inquinati si aggiunge anche l'anidride solforosa.\nPer i manufatti cementizi che vengono a contatto con i liquami, quali i condotti di fognatura in c.a., si aggiunge anche l'azione dell'idrogeno solforato, H2S.\nOssigeno.\nL'ossigeno \u00e8 innocuo nei riguardi del calcestruzzo, ma attraversando lo spessore del copriferro e venendo a contatto con l'armatura, in ambiente umido, partecipa a fenomeni elettrochimici che portano alla corrosione dei ferri, con formazione di ruggine la quale \u00e8 accompagnata da fenomeni espansivi indesiderati che possono portare al distacco del copriferro.\nAnidride carbonica.\nL'azione dell'anidride carbonica sul conglomerato cementizio \u00e8 poco pericolosa, mentre risulta determinate nei confronti della corrosione delle armature metalliche.\nIl fenomeno chimico che si verifica sulla superficie del calcestruzzo a contatto con l'aria, consiste nella combinazione dell'idrossido di calcio, proveniente dalla pasta di cemento indurita, con l'anidride carbonica, formando carbonato di calcio (decalcificazione) secondo la reazione:\nQuesta reazione, che determina la carbonatazione dell'idrossido di calcio presente nella matrice cementizia, provoca la diminuzione del pH della pasta cementizia che, per un calcestruzzo completamente carbonatato, scende da 13 a circa 8,5.\nIn queste condizioni il ferro d'armatura non \u00e8 pi\u00f9 passivato e in presenza di umidit\u00e0 e ossigeno si ossida e si corrode.\nAnidride solforosa.\nL'anidride solforosa, SO2, \u00e8 apportata dalla combustione degli idrocarburi e del carbone, e tende a trasformarsi in anidride solforica, SO3, secondo la seguente reazione:\ned in presenza di umidit\u00e0 in acido solforico H2S04 secondo la seguente reazione:\nTali reazioni risultano molto lente, ma nella realt\u00e0 sono accelerate dalla presenza di alcuni inquinanti presenti nell'atmosfera (ossidi metallici, particelle carboniose, ecc.) in grado di comportarsi da catalizzatori accelerando drasticamente la reazione.\nIn presenza di questo agente aggressivo il pH dell'acqua meteorica si aggira a 3,5 - 4 durante i primi minuti di pioggia (piogge acide).\nA questi valori del pH la protezione del calcestruzzo, anche ad elevata impermeabilit\u00e0 \u00e8 molto limitata.\nLa corrosione dovuta all'acido solforico trasforma il calcestruzzo in una massa pastosa costituita soprattutto da solfato di calcio, sabbia e ghiaia.\nOltre alla ovvia azione corrosiva dell'acido solforico, in presenza di questo agente aggressivo avviene anche la solfatazione del carbonato di calcio (che si genera a seguito della carbonatazione dell'idrossido di calcio) e che porta alla trasformazione del carbonato di calcio in gesso secondo la seguente reazione:\nIl gesso reagendo con l'alluminato tricalcico, C3A, presente nella matrice cementizia, d\u00e0 origine all'ettringite, i cui poteri devastanti sono noti.\nInoltre l'acido solforico non trasformato attacca direttamente sia l'idrossido di calcio che non ha ancora subito la carbonatazione (decalcificazione) secondo la seguente reazione:\nche l'armatura metallica con formazione interna di solfuro di ferro.\nIdrogeno solforato.\nL'idrogeno solforato o acido solfidrico, H2S, si genera nelle fognature a seguito dei processi metabolici di batteri anaerobici solfatoriduttori (solfobatteri riducenti come\nil Desulfovibrio, Desulfobacter e Desulforomonas) presenti nei liquami, durante quali avviene la riduzione dello zolfo a ione solfuro con formazione di idrogeno solforato.\nL'idrogeno solforato non ha di per s\u00e9 un'azione aggressiva nei confronti del calcestruzzo. Tuttavia a contatto con l'aria si trasforma, mediante processi ossidativi, in acido solforico che \u00e8 capace invece di attaccare severamente il conglomerato.\nIl meccanismo secondo il quale si produce l'idrogeno solforato e successivamente acido solforico \u00e8 il seguente:\n- le colonie batteriche si installano sulla superficie dei condotti fognari, formandovi veli mucillaginosi. Detti veli sono costituiti da due stratificazioni sovrapposte: quella superiore, a contatto diretto con il liquame, comprendente colonie aerobie, mentre quella inferiore, radicata alla superficie del tubo, \u00e8 formata da famiglie anaerobie. Queste ultime riducono i solfati e le sostanze organiche contenenti zolfo soprattutto l'albumina, contenuti nelle acque di fogna, (utilizzando l'ossigeno presente nei suddetti composti), trasformandoli in idrogeno solforato. Una parte di questo, attraversando lo strato superiore della pellicola biologica viene ossidato a tiosolfati, una parte passa come tale in seno alla corrente liquida. Una frazione viene ivi ossidata mentre la quota superstite raggiunge le zone superiori aerate (ambiente compreso fra la superficie non bagnata della tubazione compresa fra il pelo libero dell'acqua e la calotta del tubo). Poich\u00e9 questa \u00e8 solitamente umida, vi trova condizioni ideali per il suo insediamento un microrganismo aerobio, il Thiobacillus Concretivorous (o anche il Beggiatoa), che nei suoi processi metabolici, ossidando il solfuro in solfato, favorisce la reazione:\nche \u00e8 la causa del degrado del calcestruzzo secondo i meccanismi descritti al punto precedente.\nL'attacco si manifesta solo nella parte alta pi\u00f9 nella fognatura che non si trova a contatto con i liquami; nella parte al di sotto del livello dell'acqua l'attacco non si manifesta. Visivamente l'inizio dell'attacco si manifesta con la presenza di una patina biancastra, dovuta alla formazione di solfato di calcio. Successivamente si ha un indebolimento della matrice cementizia con successivo distacco di questa e degli inerti. Sul nuovo calcestruzzo cos\u00ec scoperto ricomincia l'azione aggressiva.\nQuesta reazione \u00e8 tanto pi\u00f9 attiva quanto maggiore \u00e8 lo spessore della pellicola sul fondo dei tubi e quanto minore \u00e8 la quantit\u00e0 di ossigeno disciolto nel liquame, giacch\u00e9 da questo dipende la vitalit\u00e0 dello strato superiore aerobico della pellicola stessa, e la capacit\u00e0 ossidativa dei batteri presenti nella massa liquida.\nLa produzione di idrogeno solforato \u00e8 ancora legata, ovviamente, al contenuto di solfati e di materia organica contenente zolfo nelle acque reflue. In alcune tubazioni di fognatura, come quelle in ghisa sferoidale, si utilizza come rivestimento interno, uno strato di malta a base di cemento alluminoso che ha una resa migliore rispetto agli altri tipi di cemento. Un modo per contrastare questo fenomeno aggressivo sarebbe quello di trattare l'acqua di fogna con ipoclorito di sodio o cloro gassoso. Il suo effetto, pi\u00f9 che distruttivo dei microrganismi anaerobici, causa della formazione dell'idrogeno solforato, si esplica nell'ossidazione dei solfuri a solfati in forma di sali che rimangono cos\u00ec nell'acqua senza liberarsi come idrogeno solforato gassoso.\nAcqua.\nL'azione dell'acqua sul calcestruzzo \u00e8 in genere indiretta, sia che agisca come veicolo di altre sostanze aggressive sia che, mantenendo il conglomerato cementizio saturo, favorisca gli effetti dei cicli di gelo e disgelo.\nAcque dilavanti.\nLe acque dilavanti sono quelle acque molto pure, cio\u00e8 con un basso contenuto salino e quelle acque contenenti anidride carbonica aggressiva.\nAcque pure.\nLe acque pure, che possono essere di origine naturale o industriale, le prime sono tipiche per esempio dei bacini montani, che raccolgono le acque dei ghiacciai e che possono venire in contatto con opere di sbarramento in calcestruzzo armato.\nQueste acque solubilizzano ed asportano (dilavamento) l'idrossido di calcio, che \u00e8 leggermente solubile in acqua, presente nel calcestruzzo e proveniente dall'idratazione dei silicati di calcio; l'idrossido di calcio \u00e8 dovuto principalmente alla presenza di silicato tricalcico dalla cui idratazione si produce la maggior quantit\u00e0 di calce libera.\nL'effetto dilavante diventa pi\u00f9 marcato in caso di acqua in movimento poich\u00e9 l'azione dissolvente si rinnova continuamente ed in teoria si pu\u00f2 arrivare a sciogliere tutta la calce presente nel calcestruzzo.\nL'idrossido di calcio costituisce il 20-25% in peso della pasta del cemento Portland e la sua rimozione lascia dietro di s\u00e9 dei vuoti che provocano un aumento della permeabilit\u00e0 del calcestruzzo, indebolendo cos\u00ec la struttura ed esponendola ad ulteriori attacchi da parte degli agenti aggressivi.\nInoltre l'asportazione della calce porta anche ad una riduzione della resistenza meccanica a compressione del calcestruzzo; tale riduzione \u00e8 dell'ordine del 1-2% per ogni 1% di idrossido di calcio dilavato.\nAcque contenenti anidride carbonica.\nIl fenomeno del dilavamento del calcestruzzo \u00e8 amplificato se l'acqua presenta anidride carbonica aggressiva.\nL'anidride carbonica \u00e8 solubile in acqua ed \u00e8 quindi inevitabilmente presente in tutte le acque naturali.\nLa CO2 nelle acque naturali \u00e8 presente come:\nQuest'ultima \u00e8 la sola nociva in quanto trasforma l'idrossido di calcio in bicarbonato di calcio, notevolmente solubile, secondo la reazione a due stadi:\nIl fenomeno del dilavamento del calcestruzzo avviene pi\u00f9 rapidamente all'aumentare della temperatura ambientale, della velocit\u00e0 dell'acqua, della porosit\u00e0 iniziale del conglomerato o dell'estensione della superficie di contato liquido-solido. In tutti i casi in cui vi \u00e8 il pericolo di dilavamento della calce si devono usare cementi a prestazioni particolari denominati cementi resistenti al dilavamento.\nI cementi d'altoforno, pozzolanici e alcuni cementi Portland ferrici (a basso tenore di alite) che producono una minor quantit\u00e0 di idrato di calcio solubilizzabile e pertanto sono meno aggrediti del Portland comune fanno parte dei cementi resistenti al dilavamento.\n\u00c8 importante inoltre garantire al calcestruzzo una matrice compatta e pertanto impermeabile agli agenti aggressivi esterni.\nAll'impermeabilit\u00e0 del calcestruzzo si perviene attraverso un idoneo studio del mix design nonch\u00e9 attraverso adeguati accorgimenti durante la posa in opera, il costipamento e la stagionatura dei getti.\nAcque solfatiche.\nSi tratta prevalentemente di acque naturali (acque meteoriche, sotterranee, sorgive, ecc.) che attraversano suoli argillosi, con possibili inquinanti locali (terreni gessosi) contenenti ione solfato SO4--.\nI solfati si possono trovare anche in acque industriali o in quelle reflue.\nI pi\u00f9 comuni sono i solfati di sodio, potassio, calcio, magnesio ed ammonio; i pi\u00f9 pericolosi per\u00f2 per la durabilit\u00e0 del calcestruzzo sono gli ultimi due per la concomitante azione aggressiva dei suoi cationi.\nLo ione solfato, se proveniente da solfati diversi da quello di calcio, reagisce con l'idrossido di calcio presente nel calcestruzzo a seguito dell'idratazione del cemento.\nIl gesso successivamente reagisce con l'alluminato tricalcico con formazione di ettringite che deteriora gravemente il calcestruzzo (attacco solfatico).\nIn particolari condizioni ambientali, come freddi (0-), umidi (UR &gt;\u00a095%) o ricchi di anidride carbonica il gesso, formatosi per reazione tra lo ione solfato e l'idrossido di calcio, reagisce con i silicati idrati di calcio, la calce stessa e l'anidride carbonica con formazione di thaumasite.\nL'effetto della thaumasite \u00e8 molto devastante e comunque molto pi\u00f9 deleterio che non quello provocato dall'ettringite, poich\u00e9 interessa i silicati idrati di calcio dai quali dipende principalmente il potere legante del cemento. Infatti la formazione della thaumasite causando la riduzione (fino a scomparsa) dei silicati idrati di calcio, determina una riduzione (annullamento) del potere legante del cemento e di conseguenza delle caratteristiche meccaniche del calcestruzzo. La formazione della thaumasite \u00e8 visivamente segnalata da una sorta di \"spappolamento\" del calcestruzzo, che diviene un materiale incoerente, e questo degrado \u00e8 tanto pi\u00f9 marcato quanto maggiore \u00e8 la riduzione dei silicati idrati di calcio. In caso di attacco solfatico, \u00e8 preferibile utilizzare cementi resistenti ai solfati, i quali hanno un basso contenuto di alluminato tricalcico.\nSe c'\u00e8 il pericolo di formazione della thaumasite, tali cementi per\u00f2 non sono idonei visto che in questo caso la reazione distruttiva avviene tra gesso e silicati idrati di calcio. \u00c8 importante in questo caso (ma anche nel caso in cui non c'\u00e8 il rischio di formazione della thaumasite) intervenire sul mix design e sulle modalit\u00e0 di posa in opera, costipamento e stagionatura del getto al fine di realizzare una struttura a matrice compatta e pertanto impermeabile all'ingresso di agenti esterni, oppure utilizzare delle protezione superficiali impermeabili.\nAcque con cloruri.\nAcque non marine.\nLe acque con cloruri non marine sono le acque che disciolgono e trasportano i sali disgelanti utilizzati sulle strade, autostrade, aeroporti, ecc., durante l'inverno per la rimozione del ghiaccio. lo ione cloruro Cl-, penetrando nella massa del calcestruzzo raggiunge le armature metalliche, riducendo rapidamente la passivazione dei ferri anche in situazione di calcestruzzo non carbonatato, cio\u00e8 con pH 13.\nLa diffusione dello ione cloruro nel calcestruzzo pu\u00f2 essere dedotta dalla seconda legge di Fick: x =\ndove:\nIn presenza di ossigeno si attiva il fenomeno di ossidazione delle armature, definito in questo caso pitting corrosion, non accompagnato dalla formazione di ossidi espansivi e quindi da distacco del copriferro (come accade di solito quando la corrosione \u00e8 innescata dal fenomeno della carbonatazione), e quindi estremamente pericoloso in quanto il danno non \u00e8 facilmente rilevabile ed \u00e8 causa di una grave riduzione della sezione dell'armatura.\nCome sali disgelanti sono normalmente utilizzati il cloruro di sodio NaCl cloruro di calcio CaCl2 che \u00e8 largamente pi\u00f9 usato del precedente poich\u00e9 la sua azione disgelante \u00e8 considerata pi\u00f9 efficace, soprattutto per la rapidit\u00e0. Sia il cloruro di sodio che il cloruro di calcio, provocano il egual misura la corrosione dei ferri di armatura, ma la loro azione sul calcestruzzo \u00e8 diversa. Il cloruro di calcio ha una notevole azione aggressiva sul calcestruzzo tanto da danneggiarlo gravemente.\nQuesta azione aggressiva si esplica attraverso la reazione tra il CaCl2 che penetra dall'esterno e la calce Ca(OH)2, gi\u00e0 presente nel calcestruzzo, con la formazione di un ossicloruro di calcio idrato, secondo la reazione:\nIl prodotto di reazione (ossicloruro di calcio idrato) produce la disintegrazione della pasta che avvolge gli aggregati con formazioni di fessurazioni e delaminazioni (distacco tra gli inerti e la matrice di cemento degradata).\nIl cloruro di sodio NaCl, invece interagisce con il calcestruzzo in maniera diversa rispetto al cloruro di calcio, poich\u00e9 \u00e8 in grado di innescare la cosiddetta reazione alcali aggregati in presenza di inerti costituiti da silice amorfa o scarsamente cristallina.\nAcque marine.\nL'acqua di mare rappresenta l'ambiente naturale pi\u00f9 aggressivo per il calcestruzzo armato sia per la vastit\u00e0 del fenomeno che per la quantit\u00e0 dei meccanismi degradanti. Infatti il calcestruzzo nelle opere marine pu\u00f2 essere aggredito attraverso diversi meccanismi che possono essere di natura meccanica, fisica e chimica e che tendono a ridurne il grado di durabilit\u00e0.\nA questi meccanismi si aggiunge anche il non trascurabile attacco di natura biologica legato al metabolismo di microorganismi, molluschi, ecc.\nTra questi attacchi i principali, che influiscono sul processo di degradazione sia del calcestruzzo che del ferro di armatura, sono quelli gi\u00e0 descritti in precedenza e cio\u00e8:\nOltre a questi si possono aggiungere:\nNonostante l'elevato contenuto salino dell'acqua di mare (circa 36\u00a0g/l di sali con prevalenza del cloruro di sodio ma con quantit\u00e0 ragguardevoli di sali di calcio e magnesio) e l'elevata reattivit\u00e0 del cemento nei suoi confronti, l'attacco risulta invece, poco importante nelle zone di calcestruzzo immerso, grazie all'azione impermeabilizzante di una particolare forma di carbonato di calcio (aragonite) che si forma per reazione tra l'anidride carbonica disciolta nell'acqua e l'idrossido di calcio (le reazioni sono analoghe a quelle viste in precedenza che portano alla formazione della calcite) e che occlude i pori del calcestruzzo.\nPi\u00f9 severo \u00e8 invece l'attacco nella zona di bagnasciuga. Infatti alla maggior parte degli attacchi chimici gi\u00e0 descritti (lo ione solfato attacca la pasta di cemento; lo ione cloruro provoca la corrosione dei ferri di armatura; i cloruri (NACl, CaCl2) danno luogo al degrado della pasta cementizia) si aggiunge anche l'azione dello ione magnesio, di cui si parler\u00e0 in seguito, e l'attacco fisico.\nL'acqua risale per capillarit\u00e0 nei pori del calcestruzzo posto al di sopra dell'acqua, evapora sulla superficie con conseguente cristallizzazione dei sali disciolti. La cristallizzazione \u00e8 seguita da un aumento di volume. Tali variazioni igrometriche se cicliche nel tempo portano alla disgregazione del calcestruzzo superficiale. Il fenomeno viene ulteriormente aggravato dall'azione meccanica delle onde con abrasione ed erosione delle parti esposte.\nInfine i manufatti in calcestruzzo armato immersi in acqua di mare subiscono anche l'attacco biologico: la formazione di incrostazioni.\nPer l'esecuzione di opere in ambienti marini o comunque in ambienti in presenza di cloruri (classi di esposizione XS o XD) \u00e8 preferibile utilizzare cementi di tipo III (cemento d'altoforno) e IV (cemento pozzolanico), ma anche CEM V, i quali si comportano molto meglio del cemento Portland nel rallentare la diffusione del cloruro attraverso il calcestruzzo. L'impiego di questi cementi \u00e8 favorevole anche per la riduzione del calore di idratazione e quindi dei gradienti termici che possono provocare aggravare il rischio di fessurazione delle strutture in calcestruzzo.\n\u00c8 importante infine garantire al calcestruzzo in opera un elevato grado di compattazione\nAttacco magnesiaco.\nL'attacco chimico del solfato di magnesio, (ma anche quello del cloruro di magnesio) contenuto in discrete quantit\u00e0 nell'acqua di mare e nei pi\u00f9 diffusi fertilizzanti utilizzati in agricoltura, \u00e8 notevolmente dannoso, poich\u00e9, a differenza degli altri solfati, reagisce con tutti i costituenti del cemento idrato, compresi i silicati determinando la decalcificazione del calcestruzzo:\ncon l'idrossido di calcio si hanno le seguenti reazioni:\nNella prima reazione si forma gesso il quale reagisce con gli alluminati idrati di calcio dando l'ettringite; in tutte e due i processi invece l'idrossido di calcio viene trasformato in un alto composto solido, Mg(OH)2 o brucite, meno solubile del Ca(OH)2, ma con poteri leganti inferiori a quelli della calce.\nLo ione Mg++ pu\u00f2 arrivare anche a sostituirsi al calcio nei silicati idrati di calcio con formazione di un silicato idrato di magnesio (M-S-H)) privo delle propriet\u00e0 leganti dei silicati idrati di calcio e che inoltre pu\u00f2 essere facilmente asportato dal movimento delle acque.\nSuolo.\nIl terreno pu\u00f2 contenere sostanze aggressive di vario tipo, essenzialmente solfati e cloruri. Un agente aggressivo nel terreno diventa pericoloso per il calcestruzzo solo per la presenza di acqua nel sottosuolo, che solubilizza e trasporta il sale aggressivo all'interno del calcestruzzo interrato aggredendolo. In generale nei terreni si determinano essenzialmente i fenomeni ed effetti gi\u00e0 descritti per le acque, ma il degrado riguarda normalmente il calcestruzzo e non l'armatura perch\u00e9 l'ossigeno penetra nel sottosuolo con molte difficolt\u00e0.\nNei terreni argillosi ricchi di pirite il calcestruzzo interrato pu\u00f2 subire anche l'attacco dei solfuri. La pirite non ha di per s\u00e9 un'azione aggressiva nei confronti del calcestruzzo, ma in presenza di aria e di umidit\u00e0 pu\u00f2 essere ossidata e dar luogo a solfati, acido solforico e anidride carbonica che per ragioni gi\u00e0 viste, possono attaccare il calcestruzzo:\nPer\u00f2, queste reazioni chimiche avvengono in misura pi\u00f9 o meno grande a seconda delle particolari condizioni del terreno che favoriscono l'ingresso di umidit\u00e0 e dell'ossigeno.\nCause fisiche esterne.\nLe cause fisiche di degrado del calcestruzzo sono imputabili sostanzialmente a due fenomeni, le variazioni di temperature e quelle di umidit\u00e0 relativa.\nVariazioni termiche.\nle variazioni di temperatura possono essere di natura diversa e possono essere naturali (gelo - disgelo), artificiali (incendio) o dovute all'effetto del calore di idratazione sviluppato dalla reazione del cemento con l'acqua (questa in realt\u00e0 rientrerebbe tra le cause di degrado interne al calcestruzzo).\nAttacco gelo - disgelo.\nA temperature inferiori a l'acqua contenuta nei pori del calcestruzzo pu\u00f2 congelare con conseguente aumento di volume circa il 9%. Se il grado di saturazione del calcestruzzo \u00e8 superiore al 91,7% (grado di saturazione critica) l'aumento di volume dell'acqua provocato dal congelamento non \u00e8 pi\u00f9 in grado di essere contenuto all'interno nei pori non ancora saturi di acqua. In queste condizioni si generano all'interno del conglomerato delle pressioni capaci di distruggere progressivamente il calcestruzzo, soprattutto se il fenomeno si ripete ciclicamente, per effetto di una tipica rottura a fatica.\nIl fenomeno degradante si manifesta sotto forma di fessurazioni, sfaldamenti e distacchi superficiali.\nIncendio.\nIl calcestruzzo armato soggetto a temperature di esercizio presenta dilatazioni paragonabili sia della matrice cementizia sia dell'acciaio di rinforzo. Tale compatibilit\u00e0 termica alle temperature elevate che si riscontrano durante l'incendio, viene meno, infatti mentre l'acciaio continua a dilatarsi il calcestruzzo viceversa si contrae per effetto di una disidratazione irreversibile, pertanto tra loro matrice e tondini si innescano dei meccanismi tensionali che portano alla frantumazione del calcestruzzo.\nInoltre anche la pasta di cemento possiede un coefficiente di dilatazione termica (9,5.10\u22126 \u00b0C\u22121) leggermente diverso da quello dell'aggregato (variabile da 11.10\u22126 \u00b0C\u22121 se silicei a 5.10\u22126 \u00b0C\u22121 se calcarei). Quando poi la temperatura sale oltre i 100 - la pasta di cemento, dopo la dilatazione iniziale subisce una significativa contrazione per effetto della decomposizione termica dei suoi composti idratati a seguito della suddetta disidratazione. Ci\u00f2 si tramuta in uno stato tensionale tra la superficie della pasta di cemento che si contrae e quella dell'aggregato che seguita a dilatarsi. La conseguenza di questa situazione \u00e8 l'insorgere di microfessure all'interfaccia pasta - aggregato.\nSe poi, sotto l'azione prolungata del fuoco, la temperatura del calcestruzzo raggiunge e l'aggregato \u00e8 siliceo si verifica un ulteriore e brusco scollamento tra la matrice legante e gli inerti per effetto della trasformazione da una forma di quarzo (\u03b1) in un'altra (\u03b2). Questa transizione di fase, che avviene con un forte aumento di volume, e la disidratazione della pasta di cemento provocano il distacco non esplosivo di pezzi di calcestruzzo superficiale (\"spalling superficiale\").\nDurante l'incendio inoltre si pu\u00f2 verificare lo \"spalling esplosivo\"; questo \u00e8 caratteristico dei copriferri talmente compatti (es calcestruzzi definiti High Strength Concrete) da non consentire di sfogare l'enorme pressione legata all'evaporazione dell'acqua contenuta nella matrice cementizia situazione che determina il distacco repentino e spesso esplosivo di schegge di copriferro. Parallelamente si verifica una brusca caduta della resistenza meccanica sia del conglomerato a seguito del suddetto processo distruttivo della struttura cristallina del legante sia dell'acciaio che perde le sue caratteristiche di elasticit\u00e0, convertendole in propriet\u00e0 plastiche fino alla temperatura di fusione.\nGli aggregati calcarei invece non subiscono apprezzabili diminuzioni di resistenza meccanica se non oltre i quando ha inizio la decomposizione termica del calcare in calce e anidride carbonica.\nIn caso di incendio riveste un ruolo fondamentale il copriferro quale protezione termica delle armature. Infatti nelle strutture in calcestruzzo armato, le alte temperature assumono un'importanza rilevante soprattutto nei confronti dell'acciaio, che oltre i perde gran parte delle sue caratteristiche meccaniche, mentre il calcestruzzo pu\u00f2 arrivare senza subire sostanziali degradazioni fino a circa . \u00c8 necessario pertanto assicurare un adeguato spessore del copriferro al fine di proteggere per un tempo sufficientemente lungo le armature dal raggiungimento di una temperatura oltre i . Ad esempio con un calcestruzzo compatto e omogeneo e con un copriferro di 5\u00a0cm i ferri di armatura durante l'incendio raggiungono la temperatura di in 180-240 minuti.\nNegli elementi strutturali sovente l'acciaio \u00e8 protetto da un copriferro di spessore variabile o costituito da calcestruzzo mal compattato e scarsamente omogeneo. Questi punti deboli diventano canali preferenziali per il flusso termico, capace di provocare un innalzamento localizzato della temperatura che pu\u00f2 arrivare a superare i in un tempo brevissimo. A causa dell'alta conducibilit\u00e0 termica dell'acciaio il flusso termico \u00e8 rapidamente trasferito lungo l'armatura che, riscaldandosi, tende a dilatarsi, in questo impedita dal calcestruzzo pi\u00f9 freddo per la minore conducibilit\u00e0 termica.\nQuando l'aderenza acciaio - calcestruzzo non \u00e8 pi\u00f9 sufficiente a contenere le tensioni generate dalla diversa dilatazione termica dei due materiali, si verifica lo sfilamento dei ferri e il distacco di altre parti di copriferro\nL'azione del fuoco provoca nei ferri di armatura anche un decadimento delle propriet\u00e0 meccaniche. Infatti i tondini fino ad una temperatura di mantengono all'incirca la loro resistenza a rottura; tale valore si dimezza superati i e si annulla a . La resistenza a snervamento invece rimane pressoch\u00e9 costante fino a e si annulla a .\nPer gli acciai da precompressione si ritiene che la resistenza a rottura si riduca del 30% a e si annulli a .\nA seconda della massima temperatura raggiunta, il calcestruzzo assume colorazioni differenti che permettono una valutazione sufficientemente approssimata delle caratteristiche meccaniche del calcestruzzo:\nVa comunque tenuto in conto che le variazioni colorimetriche, essendo legate alla presenza di alcuni minerali nei costituenti del calcestruzzo, dipenderanno anche dalla natura dei costituenti stessi.\nCalore di idratazione.\nLe reazioni di idratazione dei costituenti del clinker sono tutte reazioni esotermiche.\nLe quantit\u00e0 di calore emesse nel corso dell'idratazione dei principali costituenti del clinker sono:\nPer effetto del calore di idratazione il calcestruzzo subisce un riscaldamento rispetto alla temperatura iniziale del getto che coincide con quella dell'ambiente.\nQuesto fenomeno non ha alcuna importanza per getti di piccola mole, anzi pu\u00f2 divenire addirittura un vantaggio quando la temperatura esterna \u00e8 bassa, poich\u00e9 contribuisce a mantenere pi\u00f9 calda la gettata e favorisce in tal modo le reazioni di idratazione. Nei getti di grosse dimensioni (caso tipico \u00e8 quello delle dighe) questo fenomeno pu\u00f2 essere causa di inconvenienti. Il calcestruzzo \u00e8 infatti un pessimo conduttore termico, cos\u00ec la maggior parte del calore sviluppato nel nucleo centrale, non si riesce a disperdere velocemente e per tanto va ad aumentare la temperatura del getto. Quando questo accade il calcestruzzo \u00e8 dotato ancora di una certa plasticit\u00e0 poich\u00e9 l'idratazione \u00e8 ancora in corso e non provoca in pratica alcun danno.\nUna volta terminate le reazioni di idratazione la temperatura comincia per\u00f2 lentamente a diminuire, ne consegue l'insorgere di una contrazione differenziata tra le varie parti del conglomerato che avendo luogo su un materiale ormai irrigidito, porta all'insorgere di tensioni interne che se superano la resistenza meccanica a trazione del materiale determinano l'insorgere di fessure che possono compromettere la durabilit\u00e0 del manufatto.\nVariazioni igrometriche.\nLe variazioni di umidit\u00e0 relativa nell'ambiente possono generare uno stato tensionale nel calcestruzzo attraverso l'insorgere di variazioni dimensionali. Quando l'umidit\u00e0 relativa dell'ambiente scende sotto il 95% il calcestruzzo tende ad essiccarsi (ritiro). L'essiccamento \u00e8 pi\u00f9 intenso nella parte pi\u00f9 superficiale, che di conseguenza subisce un ritiro pi\u00f9 marcato della parte pi\u00f9 interna.\nQuesta situazione fa insorgere delle tensioni che sollecitano a trazione la parte corticale. Se tali tensioni superano la resistenza a trazione del calcestruzzo insorgono le fessure. Dalle fessure si pu\u00f2 innescare un processo di degrado delle strutture poich\u00e9 attraverso queste trovano facile accesso sia l'aria (ossigeno, anidride carbonica) che l'umidit\u00e0. Come gi\u00e0 visto in precedenza questi agenti sono capaci di innescare sia una rapida carbonatazione del copriferro che la successiva ossidazione dei ferri.\nCause interne.\nIl degrado del calcestruzzo pu\u00f2 essere causato da fattori intrinseci.\nTra questi ci sono:\nTutti i suddetti fattori sono causa di aumento della permeabilit\u00e0 del calcestruzzo sia per aumento della porosit\u00e0 della matrice cementizia che per formazione di fessure di ampiezza superiore ai limiti ammissibili\nTale situazioni agevolano la penetrazione di sostanze aggressive nell'interno del calcestruzzo e il conseguente degrado del materiale.\nLa porosit\u00e0 non \u00e8 sinonimo di permeabilit\u00e0 poich\u00e9 un sistema di pori chiusi non consente il passaggio di fluidi, ma certamente un calcestruzzo permeabile \u00e8 sempre poroso.\nI fattori che agiscono sulla permeabilit\u00e0/porosit\u00e0 del calcestruzzo sono:\nNello specifico la permeabilit\u00e0:\nCause chimiche non naturali.\nTale tipologia di attacco si manifesta principalmente in campo industriale.\nAttacco acido.\nTutti gli acidi sia deboli che forti risultano pi\u00f9 o meno dannosi per la pasta cementizia.\nL'aggressione acida si manifesta con un progressivo disgregamento della matrice cementizia che consiste nella trasformazione prima della calce (acidi deboli) e poi della matrice legante - C-S-H - (acidi forti), ma anche degli alluminati idrati di alluminio, in sali solubili facilmente dilavabili dall'acqua\nGli acidi inorganici forti, come ad esempio l'acido cloridrico, l'acido solforico e l'acido nitrico eliminano la calce e abbassano il pH secondo le reazioni:\nNel primo caso si forma il cloruro di calcio notevolmente solubile, nel secondo caso la formazione di gesso \u00e8 causa della formazione dell'ettringite, infine nel terzo caso si forma il nitrato di calcio che \u00e8 un sale fortemente igroscopico capace di assorbire notevoli quantitativi d'acqua e di rendere, quindi, le strutture vulnerabili all'azione del gelo.\nL'acido cloridrico e l'acido nitrico inoltre decompongono sia i silicati che gli alluminati presenti nella pasta cementizia. In realt\u00e0 gi\u00e0 con basse concentrazioni di acidi inorganici forti (dell'ordine dell'1%) si ha la distruzione della pasta cementizia nel giro di qualche mese. L'azione degli acidi \u00e8 funzione anche della loro temperatura. L'abbassamento del pH del calcestruzzo e la presenza di composti di cloro pu\u00f2 essere causa di innesco della corrosione delle armature.\nAnche gli acidi organici hanno la capacit\u00e0 di sciogliere l'idrossido di calcio ma sono meno dannosi nei confronti del gel idrosilicatico. Il pi\u00f9 pericoloso \u00e8 sicuramente l'acido lattico presente delle industrie casearie.\nSono altrettanto pericolosi:\nMeno aggressivo \u00e8 l'acido ossalico, che anzi pu\u00f2 avere anche un effetto benefico poich\u00e9 reagendo con l'idrossido di calcio produce l'ossalato di calcio, insolubile, che va ad occludere le porosit\u00e0 del calcestruzzo rendendolo pi\u00f9 impermeabile.\nSostanze organiche.\nOltre agli acidi organici, descritti al punto precedente, sono pericolosi per il calcestruzzo anche sostanze quali gli zuccheri e la glicerina. Tali sostanze anche la capacit\u00e0 di sciogliere la calce ed i sali di calcio. L'attacco delle soluzioni zuccherine \u00e8 classico nell'industria alimentare\nLa durabilit\u00e0 nella normativa italiana.\nLa durabilit\u00e0 \u00e8 un concetto relativamente recente infatti nei primi Decreti Ministeriali associati alla Legge n.1086/1971 (ad esempio il D.M. n. 9161 del 30 maggio 1971, il D.M. 30 maggio 1972 e il D.M. 16 giugno 1976) non se ne faceva alcuna menzione.\nCon i successivi D.M., finalmente viene introdotto il concetto di durabilit\u00e0 del calcestruzzo, ma come si evincer\u00e0 in seguito, la garanzia della durabilit\u00e0 del calcestruzzo \u00e8 demandata alla discrezionalit\u00e0 del progettista:\nSolo con l'entrata in vigore del D.M del 9 gennaio 1996, si dava al progettista un riferimento normativo, infatti al testo del precedente D.M. veniva aggiunto il seguente capoverso Si \"potr\u00e0 anche far riferimento alla norma UNI 9858 (maggio 1991)\".\nIl riferimento a norme \u00e8 stato ripreso dal vigente D.M. 14 gennaio 2008 che, all'ultimo capoverso del p.to 11.2.11. recita \"Al fine di ottenere la prestazione richiesta in funzione delle condizioni ambientali, nonch\u00e9 per la definizione della relativa classe, si potr\u00e0 fare utili riferimento alle indicazioni contenute nelle Linee Guida sul calcestruzzo strutturale edite dal Servizio centrale del Consiglio Superiore dei LL.PP. ovvero alle norma UNI EN 206 \u2013 2006 ed UNI 11104:2004\".\nQueste ultime norme UNI hanno sostituito le UNI 9858.\nLa normativa di riferimento sulla durabilit\u00e0.\nLa progettazione moderna di un'opera non si pu\u00f2 limitare alle caratteristiche meccaniche conseguite dai materiali nella struttura, ma deve anche possedere requisiti di durabilit\u00e0 in relazione all'ambiente cui \u00e8 esposta nella sua vita in servizio.\nA tal proposito le norme di riferimento sulla durabilit\u00e0 hanno esaminato le varie cause del degado chimico, fisico-meccanico delle opere in calcestruzzo armato.\nIn particolare, sono stati esaminati i fenomeni di degrado connessi con l'ossidazione dei ferri d'armatura, con l'attacco solfatico, con le reazioni alcali aggregato, oltre che con le fessurazioni indotte dal ritiro plastico, dai gradienti termici a dai cicli di gelo-disgelo.\nRelativamente alle causa di degrado la norma UNI 9858, per la prima volta ha stabilito sia i criteri per valutare i rischi di questi degradi attraverso la definizione di classi di esposizione ambientale, sia le misure preventive per evitarli attraverso vincoli compositivi nel calcestruzzo (massimo rapporto acqua/cemento, minimo dosaggio di cemento, ecc.).\nCome gi\u00e0 accennato la UNI 9858 \u00e8 stata recepita dal DM 9 gennaio 1996 ed \u00e8 pertanto divenne cogente dal punto di vista legale.\nNella UNI 9858 gli ambienti erano classificabili in cinque classi di esposizione (sono riportati solo i valori per il calcestruzzo armato. Per il calcestruzzo normale e per quello precompresso si veda la norma):\n(la classe 5 si pu\u00f2 presentare da sola o assieme alle precedenti - es.: classe 5b+2b - attacco moderato con gelo.\nLe norme UNI EN 206\u00a0\u2013 2006 e UNI 11104:2004, attualmente in vigore, introducono 6 classi di esposizione per il calcestruzzo strutturale (dove oltre al massimo rapporto a/c e al minimo contenuto di cemento viene indicata anche la minima classe di resistenza).\nTali classi sono state riportate anche nelle Linee Giuda sul Calcestruzzo strutturale edite dal Servizio Tecnico Centrale della Presidenza del Consiglio Superiore dei LL.PP.\nLa norma UNI EN 206 -2006 cos\u00ec come modificata ed integrata dalla UNI 11104:2004 (per l'applicazione in Italia della EN 206) prevede quanto segue:\nI valori riportati in parentesi sono riferiti alla EN 206 la cui versione italiana \u00e8 la UNI EN 206.\nLe classi di resistenza minime (N/mm\u00b2) sono espresse con due valori, riferiti il primo a provini cilindrici di diametro 150\u00a0mm ed altezza 300\u00a0mm (fck) e il secondo a provini cubici di spigolo pari a 150\u00a0mm (Rck).\nI valori della resistenza caratteristica minima prevista per le classi di esposizione XF, tengono conto della riduzione di resistenza meccanica, circa il 20%, causata dalla presenza delle microporosit\u00e0 necessarie a garantire un'idonea resistenza al Ciclo gelo - disgelo.\nNella classi di esposizione XA si deve utilizzare un cemento resistente ai solfati e precisamenta.\nLa resistenza caratteristica imposta dal vincolo della durabilit\u00e0, che AA. VV. indicano con il simbolo Rckd per distinguerlo da quello usuale (Rck) riservato alla resistenza caratteristica prescelta dal progettista solo sulla base dei calcoli statici, deve soddisfare la seguente diseguaglianza:\nin questo modo l'Rck calcolata dal progettista sulla base dei soli calcoli statici soddisfa anche le condizioni di durabilit\u00e0.\nIn caso contrario, anche se esuberante dal punto di vista statico, \u00e8 necessario prescrivere una resistenza caratteristica pari a Rckd, al fine di soddisfare sia in requisiti statici che quelli di durabilit\u00e0.\nIn letteratura, la classe di esposizione ambientale viene indicata con Dck, in analogia alla classe di resistenza che viene comunemente indicata con Rck.\nSecondo il D.M. 14.01.2008 la durabilit\u00e0 o durevolezza \u00e8 definita come conservazione delle caratteristiche fisiche e meccaniche dei materiali (quali il calcestruzzo) e delle strutture, propriet\u00e0 essenziale affinch\u00e9 i livelli di sicurezza vengano mantenuti durante tutta la vita dell'opera.\nLa durabilit\u00e0 del materiale \u00e8 condizione necessaria ma non sufficiente per garantire la durabilit\u00e0 della struttura.\nImportanza del copriferro.\nAi fini della durabilit\u00e0 \u00e8 fondamentale anche la qualit\u00e0 e lo spessore del copriferro per garantire alle opere in c.a. e c.a.p. un'adeguata protezione in relazione alle condizioni aggressive dell'ambiente in cui \u00e8 destinato ad essere costruita l'opera.\nLa UNI EN 1992-1-1, che rappresenta la versione italiana dell'Eurocodice 2, stabilisce per ogni classe strutturale S, il relativo copriferro minimo dovuto alle condizioni ambientali, indicato con cmin, dur (mm)\nL'Eurocodice prevede 6 classi strutturali, la S4 \u00e8 quella di riferimento e corrisponde ad una vita utile di progetto della struttura di 50 anni. Nel caso di calcestruzzi con armatura lenta o ordinaria i valori di cmin, dur in funzione delle pi\u00f9 comuni classi di esposizione e classi strutturali sono le seguenti:\nNel caso di calcestruzzi con armatura precompressa i valori di cmin, dur in funzione delle pi\u00f9 comuni classi di esposizione e classi strutturale sono le seguenti:\nTenore dei cloruri.\nI cloruri possono penetrare nella massa cementizia dall'esterno (ambienti marini, sali disgelanti) ma possono anche essere introdotti attraverso le materie componenti il calcestruzzo. Ad esempio possono essere contenuti in alcuni additivi acceleranti o nell'acqua di impasto prelevata da pozzi ubicati in prossimit\u00e0 della zona costiera.\nTali cloruri possono essere introdotti in quantit\u00e0 dannose per il calcestruzzo, pertanto la norma UNI EN 206-1 obbliga ogni produttore di calcestruzzo a controllare il contenuto di cloruri in ciascuna componente esprimendolo come percentuale (a%) di ioni cloruro (Cl-) rispetto alla massa di cemento.\nA seconda del valore ottenuto la norma UNI individua delle classi di contenuto di cloruri:\nPrevenzione del degrado.\nLa prevenzione della degrado delle strutture in c.a. si sviluppa nelle seguenti tre fasi:"}
{"id": "1901318", "revid": "79968", "url": "https://it.wikipedia.org/wiki?curid=1901318", "title": "Breaking Dawn (romanzo)", "text": ""}
{"id": "1901320", "revid": "767487", "url": "https://it.wikipedia.org/wiki?curid=1901320", "title": "Dick Lips", "text": "Dick Lips \u00e8 un singolo dei blink-182 estratto dall'album \"Dude Ranch\".\nSignificato.\nLa canzone parla dell'espulsione di Tom DeLonge da scuola perch\u00e9 partecip\u00f2 ad una partita di basket dopo essersi ubriacato. \u00c8 presente anche nell'album live \"The Mark, Tom and Travis Show (The Enema Strikes Back!)\" sotto il titolo censurato \"Rich Lips\"."}
{"id": "1901321", "revid": "287204", "url": "https://it.wikipedia.org/wiki?curid=1901321", "title": "Troy Herfoss", "text": " Detiene inoltre un titolo nazionale australiano supermoto vinto all'et\u00e0 di 19 anni.\nCarriera.\nDal 2007 corre nel Team KTM Red Bull HMC, con il quale vince il campionato 450cc nel 2008, divenendo a 21 anni il pi\u00f9 giovane campione AMA Supermoto insieme a Ben Carlson e Grant Langston. Dal 2009 torna in Australia per correre il campionato nazionale Supersport, passando nel team ufficiale Suzuki l'anno successivo.\nNel 2018 partecipa, in qualit\u00e0 di wild card, al Gran Premio d'Australia del Campionato mondiale Superbike. Guida una Honda CBR1000RR gestita dal team locale Penrite Racing, ma non ottiene punti validi per la classifica mondiale. Si presenta nuovamente, all'edizione 2019 della gara australiana, con lo stesso Team e la stessa motocicletta della stagione precedente. Anche in questa occasione non ottiene punti."}
{"id": "1901323", "revid": "46936", "url": "https://it.wikipedia.org/wiki?curid=1901323", "title": "Coppa delle nazioni UNCAF 1995", "text": "La Coppa delle nazioni UNCAF 1995 \"(UNCAF Nations Cup 1995)\" fu la terza edizione della Coppa delle nazioni UNCAF, la competizione calcistica per nazione organizzata dall'UNCAF. La competizione si svolse in El Salvador dal 29 novembre al 10 dicembre 1995 e vide la partecipazione di sei squadre: , , , , e . Il torneo, che si tiene ogni due anni a partire dal 1991, vale anche come qualificazione per la CONCACAF Gold Cup.\nL'UNCAF organizz\u00f2 questa competizione dal 1991 al 2009 sotto il nome di Coppa delle nazioni UNCAF; dall'edizione del 2011 cambi\u00f2 nome e divenne Coppa centroamericana.\nFase finale.\nFase a gruppi.\nGruppo A.\n e qualificate alle semifinali.\nGruppo B.\n e qualificate alle semifinali.\nFase a eliminazione diretta.\nFinale.\n, e qualificate alla CONCACAF Gold Cup 1996.\nStatistiche.\nClassifica marcatori.\n3 reti\n2 reti\n1 rete"}
{"id": "1901325", "revid": "253269", "url": "https://it.wikipedia.org/wiki?curid=1901325", "title": "Dorothy McGuire", "text": "Biografia.\nDorothy McGuire inizi\u00f2 la sua carriera calcando i palcoscenici di Broadway ma solo nel 1943 ottenne vasta fama e riconoscimenti interpretando la protagonista nella piece \"Claudia\". Il produttore David O. Selznick la mise sotto contratto per la versione cinematografica del testo teatrale, che fu un enorme successo e permise all'attrice di ottenere diversi ruoli da protagonista in film di grande successo, quasi sempre nel ruolo della brava ragazza. Fra le sue interpretazioni pi\u00f9 famose quella della dama di compagnia muta in \"La scala a chiocciola\" (1945) di Robert Siodmak, e della fidanzata di Gregory Peck in \"Barriera invisibile\" (1947) di Elia Kazan, che le valse una candidatura all'Oscar alla miglior attrice.\nPrese una pausa all'inizio degli anni 50 ma non ritrov\u00f2 il grande successo, quindi pass\u00f2 a lavorare per la televisione. Torn\u00f2 al cinema nel 1956 affiancando Gary Cooper nel film \"La legge del Signore\", premiato al Festival di Cannes, e intraprese una nuova fase della sua carriera, questa volta in ruoli di madre, come nel melodramma \"Scandalo al sole\" (1959) di Delmer Daves, e in diverse pellicole della Disney. Negli anni 70 partecip\u00f2 a diversi film per la televisione o come ospite in numerose serie di successo.\nMor\u00ec all'et\u00e0 di 85 anni a causa di un arresto cardiaco, dopo una breve malattia.\nDoppiatrici italiane.\nFonte parziale: Il mondo dei doppiatori"}
{"id": "1901326", "revid": "125723109", "url": "https://it.wikipedia.org/wiki?curid=1901326", "title": "Silvio Ceccato", "text": "Filosofo irregolare, dopo aver proposto una definizione del termine \"filosofia\" e un'analisi dello sviluppo storico di questa disciplina, a partire dalla fine degli anni '40 ha preferito prenderne le distanze e perseguire la costruzione di un'opzione alternativa, denominata inizialmente \"metodologia operativa\" e in seguito \"cibernetica della mente\". Saggista prolifico, ha scritto numerosi libri, saggi, e articoli, rendendosi noto in particolare nel campo della cibernetica. Pur ottenendo notevole successo di pubblico con i suoi libri, riscosse scarso successo negli ambienti scientifici e filosofici accademici. Fu tra i primi in Italia ad interessarsi alla traduzione automatica di testi, settore in cui ha fornito importanti contributi scientifici. Negli anni sessanta speriment\u00f2 anche la relazione tra cibernetica e arte in collaborazione con il Gruppo V di Rimini.\nStudioso della mente, intesa come l'insieme delle attivit\u00e0 che l'uomo svolge per costituire i significati, memorizzarli ed esprimerli, ne propose un modello in termini di organo - funzione, scomponendo quest'ultima in fasi provvisoriamente elementari di un ipotetico organo, e nelle loro combinazioni in sequenze operazionali, in parte poi designate dalle parole e dalle frasi, o da altri codici utilizzati nei rapporti sociali. Su questi argomenti pubblic\u00f2 21 volumi e centinaia di saggi.\nInsieme a Vittorio Somenzi (scomparso nel dicembre 2003) e Giuseppe Vaccarino, fond\u00f2 ed anim\u00f2 la \"Scuola Operativa Italiana\", il cui patrimonio di pensiero \u00e8 tuttora oggetto di studio e ricerca, sia in Italia che all'estero.\nBiografia.\nStudi\u00f2 Giurisprudenza, violoncello e composizione musicale. Nel 1949 fond\u00f2 (insieme a Vittorio Somenzi e Giuseppe Vaccarino) la rivista internazionale \"Methodos\", che prosegu\u00ec le pubblicazioni fino al 1964.\nNel 1956 progett\u00f2 e costru\u00ec \"Adamo II\", un prototipo illustrativo della successione di attivit\u00e0 proposte come costitutive dei costrutti mentali da lui chiamati \"categorie mentali\" per analogia e in omaggio a Kant. Fu libero docente di Filosofia della scienza a Milano. Diresse il Centro di Cibernetica e di Attivit\u00e0 Linguistiche dell'Universit\u00e0 degli Studi di Milano dalla sua fondazione, nel 1957, fino al suo passaggio allo IULM.\nNel 1987 incontr\u00f3, durante una cena di gala, il Professore di Sistemi di controllo, presso l\u2019Universit\u00e0 di Pavia, Piero, detto Pierino dai suoi familiari, Mella. Successivamente a questo incontro ispiratore decise, nel 1988 di partecipare come attore nel film \"32 dicembre\" di Luciano De Crescenzo, interpretandovi il ruolo del folle \"Cavalier Sanfilippo\" che si crede Socrate.\nPensiero.\n\"Un tecnico tra i filosofi\", cos\u00ec intitol\u00f2 i due volumi apparsi nelle Edizioni Marsilio di Padova, rispettivamente nel 1964 e nel 1966 con i rispettivi sottotitoli: \"Come filosofare\" (vol. I ) e \"Come non filosofare\" (Vol. II)."}
{"id": "1901328", "revid": "93556", "url": "https://it.wikipedia.org/wiki?curid=1901328", "title": "Messaggio d'amore", "text": "Messaggio d'amore \u00e8 il trentatreesimo singolo dei Matia Bazar, pubblicato nel 2002 su CD dall'etichetta discografica Bazar Music di propriet\u00e0 del gruppo, che anticipa l'album live Messaggi dal vivo del quale \u00e8 uno dei due brani registrati in studio.\nIl disco \u00e8 stranamente assente nella discografia sul sito ufficiale.\nIl brano.\nVince il \"Festival di Sanremo 2002\"; \u00e8 la seconda vittoria per la band, dopo quella nel 1978 con ...e dirsi ciao. I due successi sono stati ottenuti dal gruppo con formazioni diverse, ma sempre con Piero Cassano e Giancarlo Golzi presenti, soprattutto grazie alla voce solista femminile: nel 2002 Silvia Mezzanotte, nel 1978 Antonella Ruggiero.\nCuriosamente la vittoria \u00e8 stata conseguita alla terza partecipazione consecutiva alla kermesse (2000, 2001) con la stessa formazione.\nSuccesso e classifiche.\nHa raggiunto la 16\u00aa posizione nella classifica settimanale delle vendite dei singoli italiani del 2002, con una sola settimana di permanenza\nPur vincendo il Festival, la canzone non ha ottenuto un grande successo commerciale, tuttavia \u00e8 un apprezzato beguine, popolare soprattutto nel circuito delle orchestre da ballo.\nTracce.\nCD singolo (BRZ 997 6 72472 1)"}
{"id": "1901333", "revid": "1186766", "url": "https://it.wikipedia.org/wiki?curid=1901333", "title": "Kickboxing giapponese", "text": "La kickboxing giapponese \u00e8 chiamata in inglese \"oriental kickboxing\". Secondo alcuni, il termine \"kickboxing\" sarebbe stato inventato in Giappone negli anni 1950 da esperti di karate, che avevano bisogno di confrontarsi con un contatto totale.\nIl birmano Maung Gyi era un praticante della kickboxing di quell'epoca e allievo di esperti della bando kickboxing birmana nonch\u00e9 del grande maestro di karate G\u014dgen Yamaguchi, detto \"il gatto\". Nel 1958, Maung Gyi combatt\u00e9 in Giappone sotto differenti nomi e fece conoscere il pugilato birmano, detto lethwei, in occasione dei tornei di kickboxing giapponese.\nSecondo altre fonti, la kickboxing giapponese sarebbe stata inventata dopo i giochi olimpici del 1964 dall'organizzatore di combattimenti Osamu Noguchi, che intese creare una versione giapponese del Muay Thai (il pugilato thailandese). Durante un viaggio di studio nei paesi del sud-est asiatico, Noguchi si ispir\u00f2 principalmente alla boxe thailandese. Poco tempo dopo, grazie all'entusiasmo di Kenji Kurosaki, un praticante del Kyokushinkai (forma di Karate che autorizza i contatti), nasceva la kickboxing giapponese, in cui il regolamento permetteva di colpire con calci, pugni, ginocchiate e gomitate, e anche certe proiezioni di judo). Noguchi diede un nome americano facile di ricordare alla nuova disciplina, che ebbe un successo immediato.\nDopo avere creato il proprio stile di combattimento, nel 1969 Kenji Kurosaki realizz\u00f2 il celebre campo di allenamento Mejiro-Gym di Tokio, diventando il pioniere della kickboxing degli anni 1970. Tra i pi\u00f9 famosi dei suoi allievi vi furono Akio Fujihira, Toshio Tabata, Yoshiji Soeno, il francese Patrick Brizon, l'olandese Jan Plas (celebre allenatore olandese) ed il brillante Toshio Fujiwara (leggenda del kickboxing giapponese, con 129 vittorie). Negli anni novanta insegn\u00f2 l'arte all'italiano Fabio Martella e al famoso svizzero Andy Hug. Durante i primi anni, i kick-boxer giapponesi venivano direttamente dal Kyokushinkai.\nLa forma di kickboxing giapponese pi\u00f9 diffusa nel paese \u00e8 quella praticata in occasione del famoso torneo \"K-1\", che riunisce i migliori combattenti del pianeta. Questa forma di kickboxing le cui regole sono chiamate \"K-1 rules\" o \"oriental rules\" \u00e8 stata inventata da Kazuyoshi Ishiisono, che ha rilanciato la kickboxing anche a livello mediatico dopo un periodo di flessione negli anni ottanta. Anche questo regolamento ha in comune con altri tipi di kickboxing il divieto di colpire con i gomiti e di afferrare l'avversario per il collo, tuttavia \u00e8 permesso l'uso delle ginocchiate, portate solitamente con le tipiche meccaniche dei colpi di matrice thailandese."}
{"id": "1901335", "revid": "1543377", "url": "https://it.wikipedia.org/wiki?curid=1901335", "title": "Kickboxing americano", "text": "Il kickboxing americano \u00e8 uno sport da combattimento, derivato dal kickboxing, codificato negli Stati Uniti negli anni '60, eseguito sul ring. \u00c8 nato dall'entusiasmo diffuso negli Stati Uniti per il karate e altre arti marziali (kempo, kung-fu, taekwondo, bando, etc.)\nMolti stili di arti marziali svilupparono tecniche di contatto in varie forme e molti campioni desiderosi di fare conoscere le caratteristiche delle loro tecniche contribuirono alla loro evoluzione. Erano organizzati tornei in molti stili diversi di combattimento, come lo United States National Karate Championship di Jhoon Rhee, la Battaglia di Atlanta di Ed Parker, e fin dal 1963 gli opens su ring di Bando kickboxing (pratica sportiva derivata dalla boxe ancestrale birmana \"importata\" dall'esperto Maung Gyi). Altri tornei importanti come Mas Oyama All Worth America Championship (Karate Kyokushinkai alla K.O.) cambiarono i tornei tradizionali di karate fino allora organizzati senza contatto.\nAnche l'idea di Bruce Lee (attore famoso di cinema, in mezzo agli anni 1970) e di Jhoon Rhee (professore di Alan Steen, di Jeff Smith e di Gordon Franks) di combattere con protezioni e guanti, ha aperto una nuova via per tutti gli amatori di \"combattimento reale\". All'origine kickboxing americano \u00e8 un regolamento di competizione, che permette ai concorrenti delle diverse pratiche marziali di incontrarsi in un certo tipo di confronto (all'origine quello della federazione mondiale WKA - World Kickboxing Association). Si \u00e8 cos\u00ec tanto la opinione generale, che \u00e8 diventato una delle forme di sport di combattimento ispirata delle arti marziali pi\u00f9 praticata al mondo.\nFra gli organismi mondiali, i pi\u00f9 conosciuti, caricati della gestione dei titoli professionali e dilettantistici nelle \"boxes pieds-poings\" abbiamo: la WKA (World Kickboxing Association) nata agli USA nel 1976, la WAKO (World Association of KickBoxing Organizations) nata in Germania nel 1978 che ha la sua genesi nell'organizzazione di riunioni dilettanti, la ISKA (nata en 1986) \"ereditiera\" della PKA che faceva la promozione del Pieno-contatto all'origine e la WKN (nata nel 1997)."}
{"id": "1901336", "revid": "116343156", "url": "https://it.wikipedia.org/wiki?curid=1901336", "title": "Cebus albifrons albifrons", "text": "Cebus albifrons albifrons (Humboldt, 1812) \u00e8 una delle cinque sottospecie di cebo dalla fronte bianca (\"Cebus albifrons\") riconosciute dalla maggior parte degli zoologi.\nLa sottospecie \u00e8 diffusa nel dipartimento di Vichada, in Colombia orientale: in particolare, il primo esemplare descritto da Humboldt fu da lui trovato nel villaggio di Maipures, tuttavia tale esemplare venne descritto come \"color cinerino, con la punta della coda chiazzata di nero\", caratteristiche queste che cozzano con la colorazione solita dell'animale, che nella zona assume colore bruno chiaro con tonalit\u00e0 rossicce o giallastre.\nUn'altra probabile popolazione di animali ascrivibili a questa sottospecie, dai colori assai chiari, vive nella zona compresa fra i dipartimenti di Arauca, Boyac\u00e1 e Norte de Santander, mentre si ritiene che la sottospecie \"Cebus albifrons unicolor\" (Spix, 1823) sia in realt\u00e0 sinonimo di \"C. a. albifrons\"."}
{"id": "1901338", "revid": "599013", "url": "https://it.wikipedia.org/wiki?curid=1901338", "title": "Kurt Nicoll", "text": "Carriera.\nFiglio del campione di motocross Dave Nicoll, ha seguito le orme del padre, riuscendo a cogliere risultati anche pi\u00f9 prestigiosi e vivendo una carriera lunghissima.\nSi \u00e8 affacciato a grandi livelli nel mondiale 500 a met\u00e0 degli anni '80 (quando la mezzo litro era a tutti gli effetti la classe regina del cross) e, pur non riuscendo a conquistare il titolo di campione, \u00e8 arrivato per ben 4 volte secondo: nel 1987 e 1988 su Kawasaki, nel '90 e nel '92 su KTM. Suoi grandi avversari sono stati campioni del calibro di Eric Geboers, Dave Thorpe, Georges Job\u00e9, Andr\u00e8 Malherbe, H\u00e5kan Carlqvist, Jacky Martens e tanti altri piloti entrati nella leggenda del motocross, con cui Nicoll si batteva da pari a pari. In particolare all'inizio degli anni '90 Kurt sembrava finalmente pronto e maturo a centrare il tanto agognato alloro iridato; nel 1991, per\u00f2, ha dovuto abbandonare a campionato in corso per un grave infortunio e nel 1992 si \u00e8 dovuto scontrare con il campione in carica Job\u00e9, finendo sconfitto, dopo 36 manche, per soli 2 punti.\nDemotivato da quest'ultima, bruciante delusione, nel 1993 Nicoll ha abbandonato la 500 ed \u00e8 passato alla 250 (che nel frattempo era divenuta la nuova classe regina), confrontandosi di nuovo con i migliori piloti del mondiale (Stefan Everts, Greg Albertyn, Donny Schmit, Alex Puzar, Trampas Parker, Marnicq Bervoets, Yves Demaria) e cogliendo ancora ottimi risultati; nel 1994 \u00e8 entrato nella storia del cross britannico, trascinando la sua nazionale alla vittoria nel Motocross delle Nazioni in sella ad una Honda 500. Nel 1997 \u00e8 tornato alla classe 500 per un ultimo assalto al titolo, senza successo, ed a fine stagione ha chiuso la carriera da pilota a tempo pieno con una vittoria di manche al Cross delle Nazioni di quell'anno.\n\u00c8 rimasto comunque nell'ambiente del motocross in qualit\u00e0 di team manager della KTM. Ha continuato ad allenarsi in moto e nel 2001 (ormai trentasettenne) ha deciso di tornare in gara \"una tantum\" al GP di Svizzera classe 500, chiudendo al settimo posto; l'ottima impressione destata lo ha portato addirittura ad essere nuovamente convocato nella squadra inglese per il Motocross delle Nazioni di fine stagione, in cui non ha affatto sfigurato.\nLe grandi sfide di cui si \u00e8 reso protagonista, la longevit\u00e0 della carriera ad alti livelli, la tenacia, il coraggio e la capacit\u00e0 di andare forte su qualsiasi tipo di terreno hanno fatto di Kurt Nicoll uno dei piloti pi\u00f9 forti e completi della sua generazione; senza dubbio uno dei pi\u00f9 grandi a non aver mai vinto un titolo mondiale individuale.\nNel 2002 \u00e8 passato al Supermotard e successivamente \u00e8 diventato team manager di KTM Red Bull Factory nel Mondiale Supermoto. Nel 2003 si \u00e8 trasferito negli Stati Uniti per correre nel Campionato AMA Supermoto e fare da team manager alla squadra KTM americana.\nNel 2007 e 2008 ha corso, seppur non a tempo pieno, nel Team KTM Red Bull HMC. Nel 2009 \u00e8 tornato in sella per correre su KTM il Campionato AMA Supermoto Unlimited, vincendolo."}
{"id": "1901340", "revid": "76963", "url": "https://it.wikipedia.org/wiki?curid=1901340", "title": "Celia Weston", "text": "Biografia.\nNata nella Carolina del Sud, si laurea in psicologia presso il Salem College. Decide di non intraprendere la carriera medica per dedicarsi completamente alla recitazione e alla sua grande passione, il teatro. Lavora in varie rappresentazioni di Broadway fino al suo debutto cinematografico, nel film di John Schlesinger \"Crazy Runners - Quei pazzi pazzi sulle autostrade\", ma l'attrice diventa nota soprattutto per il ruolo di Jolene Hunnicutt nella sit-com \"Alice\".\nNella sua lunga carriera di caratterista \u00e8 apparsa in film come \"Dead Man Walking - Condannato a morte\", per il quale \u00e8 stata candidata al Independent Spirit Awards 1996, \"Cavalcando con il diavolo\" di Ang Lee, \"Il talento di Mr. Ripley\" di Anthony Minghella, \"The Village\" di M. Night Shyamalan. Recentemente ha lavorato nei film \"Sapori e dissapori\" e \"Invasion\", inoltre \u00e8 apparsa nella quarta serie di \"Desperate Housewives\" nel ruolo di Adele Delfino, madre di Mike Delfino."}
{"id": "1901342", "revid": "287204", "url": "https://it.wikipedia.org/wiki?curid=1901342", "title": "Karaikal", "text": "Karaikal (Karikal nella vecchia grafia) \u00e8 una suddivisione dell'India, classificata come \"municipality\", di 74.333 abitanti, capoluogo del distretto di Karaikal, nello territorio federato di Pondicherry. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 10\u00b0 55' 0 N e 79\u00b0 49' 60 E, al livello del mare.\nSociet\u00e0.\nEvoluzione demografica.\nAl censimento del 2001 la popolazione di Karaikal assommava a 74.333 persone, delle quali 36.761 maschi e 37.572 femmine. I bambini di et\u00e0 inferiore o uguale ai sei anni assommavano a 9.161, dei quali 4.609 maschi e 4.552 femmine. Infine, coloro che erano in grado di saper almeno leggere e scrivere erano 54.588, dei quali 29.098 maschi e 25.490 femmine."}
{"id": "1901343", "revid": "122315", "url": "https://it.wikipedia.org/wiki?curid=1901343", "title": "Cebus albifrons unicolor", "text": ""}
{"id": "1901344", "revid": "666668", "url": "https://it.wikipedia.org/wiki?curid=1901344", "title": "Wendy Siorpaes", "text": "Biografia.\nOriginaria di Cortina d'Ampezzo e appartenente al Gruppo Sportivo Fiamme Oro, era specialista delle prove veloci (discesa libera e supergigante). Inizi\u00f2 a partecipare a gare FIS nel dicembre del 2000 ed entr\u00f2 nella nazionale italiana . Esord\u00ec in Coppa Europa il 29 gennaio 2003 a Meg\u00e8ve (38\u00aa in discesa libera) e in Coppa del Mondo il 14 gennaio 2004 sull'Olimpia delle Tofane, proprio nel suo paese d'origine, senza concludere il supergigante in programma.\nPartecip\u00f2 ai XX Giochi olimpici invernali di , concludendo al 27\u00ba posto la gara di combinata, mentre la sua migliore stagione fu quella 2008-2009: il 13 dicembre a Sankt Moritz ottenne, in supergigante, la sua unica vittoria (nonch\u00e9 unico podio) in Coppa Europa, il 24 gennaio colse il suo miglior piazzamento in Coppa del Mondo (6\u00aa nella discesa libera di Cortina d'Ampezzo) e in febbraio ai Mondiali di Val-d'Is\u00e8re giunse 8\u00aa nella discesa libera e 21\u00aa nel supergigante. Si ritir\u00f2 durante la stagione 2009-2010; la sua ultima gara in Coppa del Mondo fu il supergigante di Sankt Moritz del 31 gennaio (47\u00aa) e la sua ultima gara in carriera fu il supergigante di Coppa Europa disputato il 19 febbraio a Formigal, non completato dalla Siorpaes.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante\nSouth American Cup.\nSouth American Cup - vittorie.\nLegenda:\nSG = supergigante"}
{"id": "1901348", "revid": "599013", "url": "https://it.wikipedia.org/wiki?curid=1901348", "title": "Roberto Bullara", "text": "Carriera.\nClub.\nArrivato alla Viola Reggio Calabria direttamente dalla \"sua\" Gorizia per un puro scherzo del destino, ci sarebbe dovuto rimanere un biennio. Vi rimase ben 7 stagioni, diventandone un idolo e una bandiera. Sul parquet dello Stretto ha giocato assieme a Sconochini, Avenia, Volkov (altri nomi storici della squadra calabrese), \u00e8 stato allenato da Carlo Recalcati. Leader in campo e fuori, ha letteralmente trascinato nel 1993 la Viola dei miracoli, negli anni '80 e '90 unico vessillo sportivo di tutta l'Italia del Sud, al miglior risultato della sua storia: semifinale scudetto sfiorata e quinto posto al termine dei play-off.\nTerminata l'epoca d'oro della squadra calabrese, ha ripreso la strada di casa, accasandosi per due anni a Verona, dove, nonostante l'et\u00e0 gi\u00e0 avanzata e gli anni migliori trascorsi in Calabria, ha contribuito alla conquista di una Coppa Korac.\nSegue poi un altro biennio a Trieste e un'ultima stagione nell'altra Reggio, dove ha chiuso la carriera da professionista.\nNella stagione 2019-2020 sta ancora giocando attivamente in serie C regionale Friuli Venezia Giulia con la Dinamo 609 Gorizia.\nNazionale.\nLe prestazioni ottenute con la maglia della Viola gli hanno spalancato le porte della Nazionale, chiamato in azzurro da Ettore Messina. La carriera azzurra non \u00e8 stata molto lunga, contando infatti solo di 16 presenze per 79 punti segnati, ma utile per mettersi al collo una medaglia, vale a dire un argento ai Goodwill Games di San Pietroburgo del 1994."}
{"id": "1901351", "revid": "158286", "url": "https://it.wikipedia.org/wiki?curid=1901351", "title": "Viaggio nel tempo 1", "text": ""}
{"id": "1901361", "revid": "142136", "url": "https://it.wikipedia.org/wiki?curid=1901361", "title": "Genitrice", "text": ""}
{"id": "1901362", "revid": "1573940", "url": "https://it.wikipedia.org/wiki?curid=1901362", "title": "Cebus malitiosus", "text": "Il cebo di Santa Marta (Cebus malitiosus ) \u00e8 una delle quattordici specie attualmente accreditate di \"Cebus\".\nIl colore \u00e8 prevalentemente bruno scuro, con una banda giallastra su ambedue le spalle. Rispetto al cebo dalla fronte bianca, suo stretto parente, l'area chiara sulla fronte \u00e8 meno estesa, mentre i fianchi ed il torso sono pi\u00f9 chiari. Il colore delle braccia, inoltre, \u00e8 solitamente uguale a quello del dorso."}
{"id": "1901363", "revid": "15756", "url": "https://it.wikipedia.org/wiki?curid=1901363", "title": "Gran Premio d'Italia 1981", "text": "Il Gran Premio d'Italia 1981 \u00e8 stata la tredicesima prova della stagione 1981 del Campionato mondiale di Formula 1. Si \u00e8 corsa domenica 13 settembre 1981 sul Circuito di Monza. La gara \u00e8 stata vinta dal francese Alain Prost su Renault; per il vincitore si tratt\u00f2 del terzo successo nel mondiale. Ha preceduto sul traguardo l'australiano Alan Jones e l'argentino Carlos Reutemann, entrambi su Williams-Ford Cosworth.\nQuesto fu il quarantaquattresimo podio per Carlos Reutemann, che cos\u00ec batt\u00e9 il record di podi per un pilota, in gare valide per il mondiale di Formula 1, che apparteneva a Niki Lauda.\nVigilia.\nSviluppi futuri.\nJean-Pierre Jarier chiese all'Osella di rimanere quale pilota titolare anche per la stagione . La scuderia brasiliana Fittipaldi conferm\u00f2 la sua presenza negli ultimi due gran premi stagionali, da correre in America del Nord; ci\u00f2 imped\u00ec alla March di schierare negli stessi una seconda monoposto, da affidare al pilota spagnolo Emilio de Villota.\nAnalisi per il Campionato Costruttori.\nLa Williams-Ford Cosworth comandava la classifica del Campionato riservato ai costruttori con 76 punti, ben 20 di vantaggio sulla Brabham-Ford Cosworth. Mancando tre gare alla conclusione erano 45 i punti massimi ancora ottenibili. Ci\u00f2 rendeva ancora in corsa per il campionato anche Renault, terza a 39 e la Ligier-Matra, quarta a 34. Nei piazzamenti la Williams aveva gi\u00e0 ottenuto tre vittorie, e cinque secondi posti, mentre la Brabham aveva tre successi e un secondo posto.\nLa Williams avrebbe vinto il titolo se:\nNella Classifica Piloti, invece, vi erano due conduttori in testa a pari punti: Nelson Piquet e Carlos Reutemann; non vi era perci\u00f2 la possibilit\u00e0 per nessuno dei due di chiudere il campionato a Monza.\nAspetti tecnici.\nLa Brabham rinvi\u00f2 l'esordio con la vettura motorizzata col BMW turbo, annunciata in precedenza. Anche l'Alfa Romeo rinunci\u00f2 a presentare la vettura dotata di motore turbo, che era stata presentata in luglio.\nL'Osella test\u00f2 durante la settimana precedente al gran premio un nuovo modello, che per\u00f2 non venne portato in gara.\nAspetti sportivi.\nIl Gran Premio d'Italia torn\u00f2 nella sua tradizionale sede dell'Autodromo Nazionale di Monza, dopo che l'edizione 1980 si era corsa a Imola.\nSi prospett\u00f2 l'impiego alla Fittipaldi di Johnny Cecotto, pilota venezuelano, che aveva vinto due titoli nel motomondiale e che era da poco passato all'automobilismo. Cecotto avrebbe dovuto prendere il posto di Keke Rosberg, vicino al passaggio all'ATS. L'Alfa Romeo iscrisse una terza vettura per Mauro Baldi, che per\u00f2 non prese parte all'evento.\nIl campione del mondo in carica Alan Jones soffriva per una slogatura a un pollice, rimediata in una rissa di pochi giorni prima. Fu l'ultima presenza a una gara nel mondiale di F1 per il pilota riminese Siegfried Stohr che, dal gran premio seguente, venne sostituito all'Arrows da Jacques Villeneuve, fratello di Gilles.\nQualifiche.\nResoconto.\nNella prima giornata di prove il tempo fu soleggiato, a differenza dei giorni precedenti. La Renault conferm\u00f2 la sua superiorit\u00e0 sul giro singolo, con Ren\u00e9 Arnoux, autore del miglior tempo in 1'34\"042 (nuovo record del tracciato a oltre 222\u00a0km/h di media), che precedette il compagno di scuderia, Alain Prost, di quattro decimi. Carlos Reutemann, terzo a pi\u00f9 di un secondo da Arnoux, si poneva davanti ai tempi di Nelson Piquet e di Gilles Villeneuve. L'altro ferrarista Didier Pironi usc\u00ec di pista ad alta velocit\u00e0 alla \"Seconda di Lesmo\", senza riportare per\u00f2 conseguenze fisiche.\nAl sabato Arnoux fu capace di migliorare il suo tempo, abbassandolo a 1'33\"467, conquistando cos\u00ec la sesta \"pole\" consecutiva per la Renault, la settima per un pilota francese. A sorpresa per\u00f2 la prima fila non fu tutta della casa francese ma Carlos Reutemann su Williams strapp\u00f2 la seconda piazza a Prost, che chiuse terzo, davanti all'altro francese Jacques Laffite. Nelson Piquet, leader del mondiale a pari punti con Reutemann, fu sesto, preceduto anche da Alan Jones. Jones, durante le prove, ruppe anche un propulsore. Le Ferrari furono penalizzata da problemi tecnici e scesero in classifica. Si qualific\u00f2 per la prima volta una Toleman, quella di Brian Henton, che cos\u00ec port\u00f2 all'esordio in gara anche il motore Hart.\nAlla sera, rientrando presso l'hotel, Jean-Pierre Jarier alla guida di una vettura privata, invest\u00ec e uccise un ciclista quattordicenne, all'altezza di Arcore. Il pilota, che sub\u00ec delle escoriazioni, e fu interrogato dalla polizia, partecip\u00f2 regolarmente al gran premio, non essendo emerse, da una prima indagine, violazioni al codice della strada.\nRisultati.\nI risultati delle qualifiche furono i seguenti:\nGara.\nResoconto.\nAlain Prost, partito dalla seconda fila, transit\u00f2 primo alla \"Variante Goodyear\", precedendo il compagno di scuderia Ren\u00e9 Arnoux, poi Carlos Reutemann, Didier Pironi (partito ottavo), Nelson Piquet, Alan Jones e Jacques Laffite. Gi\u00e0 nel primo giro Reutemann pass\u00f2 Arnoux, che venne passato anche da Pironi. Il ferrarista fu poi capace di passare subito Reutemann e porsi in seconda posizione. Piquet era molto lento e venne passato da Jones e Laffite. Il pilota della Ligier pass\u00f2 poi, al secondo giro, Jones. La gara inizialmente fu caratterizzata da una leggera pioggia; la direzione di corsa per\u00f2 decise di non fermare il gran premio, vista la debolezza della precipitazione.\nAl quarto giro Arnoux riprese la terza posizione a Reutemann, mentre un giro dopo salt\u00f2 anche Pironi, riponendosi in seconda posizione, dietro a Prost. Pironi venne poi passato anche da Laffite. Due giri dopo termin\u00f2 la gara di Gilles Villeneuve per un guasto al turbo, quando era sesto. La classifica vedeva, dietro al duo della Renault, Jacques Laffite, Didier Pironi, Carlos Reutemann, Bruno Giacomelli, Alan Jones e Nelson Piquet. In due giri Reutemann pass\u00f2 Pironi e Laffite, mentre Giacomelli venne saltato da Jones e Piquet.\nAl giro 9 Laffite perse una posizione, a favore di Pironi, a causa di una foratura lenta. Un giro dopo i rimontanti Jones e Piquet sorpassarono sul rettilineo d'arrivo sia Laffite che Pironi. Laffite si ritir\u00f2 al dodicesimo giro.\nLa pioggia, che scendeva minuta alla \"Parabolica\", trad\u00ec Eddie Cheever che and\u00f2 in testacoda; Ren\u00e9 Arnoux, per evitare la monoposto dello statunitense, usc\u00ec di pista: furono entrambi costretti al \"forfait\". Al giro 13 Jones prese il terzo posto a Carlos Reutemann. Tra il giro 14 e il 16 Giacomelli guadagn\u00f2 tre posizioni, su Didier Pironi, Nelson Piquet e Reutemann, autore di un errore. L'argentino scal\u00f2 in basso di cinque piazze. La classifica vedeva primo Alain Prost, seguito da Jones, Giacomelli, Piquet, Pironi e Tambay. Sulla Williams di Reutemann erano montate gomme dure, ci\u00f2 che rendeva molto difficoltosa la guida. Il pilota della Ligier attacc\u00f2 con successo prima Pironi poi Piquet. Attorno al giro 19 la pioggia cess\u00f2 di cadere sulla pista\nIl giro 20 fu caratterizzato dal violento botto che vide protagonista John Watson, che sbatt\u00e9 poco dopo la \"seconda di Lesmo\". La vettura si spezz\u00f2 in due, col motore che fin\u00ec in mezzo alla pista e venne sfiorato dal sopraggiungente Michele Alboreto. Due giri dopo Piquet pass\u00f2 Pironi mentre al giro 23 Patrick Tambay si ritir\u00f2 per una foratura e Giacomelli (tornata 26) fu costretto a una sosta per un guasto al cambio. Ora Prost comandava su Jones, Piquet, Pironi e Andretti che per\u00f2 dovette poi rallentare per un surriscaldamento del motore. Al trentatreesimo giro l'italoamericano dovette cedere a Carlos Reutemann.\nReutemann pass\u00f2 Pironi al giro 38, alla \"Variante della Roggia\"; tre giri dopo anche Andretti fu costretto all'abbandono della gara. Entr\u00f2 in zona punti Elio De Angelis. Ancora tre giri e il pilota romano super\u00f2 Pironi, ponendosi quinto.\nA met\u00e0 dell'ultima tornata cedette il Ford Cosworth DFV di Nelson Piquet mentre il brasiliano era terzo. Alain Prost vinse davanti a Jones (anche lui rallentato alla fine da un problema tecnico), Reutemann, De Angelis e Pironi. Nelson Piquet conquist\u00f2 un punto grazie a un testacoda di Andrea De Cesaris, anch'esso all'ultimo giro, che consent\u00ec al brasiliano di classificarsi nella zona dei punti.\nRisultati.\nI risultati del gran premio furono i seguenti:"}
{"id": "1901369", "revid": "2056951", "url": "https://it.wikipedia.org/wiki?curid=1901369", "title": "Ordine pro merito melitensi", "text": "L'Ordine \"pro merito melitensi\" \u00e8 un ordine cavalleresco istituito nel 1920 per ricompensare benemerenze verso il Sovrano Militare Ordine di Malta, riservato principalmente ai non membri dell'Ordine.\nLa concessione di questa onorificenza avviene indipendentemente dalla religione professata. I decorati dell'Ordine \"pro merito melitensi\" non diventano membri del Sovrano Militare Ordine di Malta e per questo motivo \u00e8 loro proibito utilizzare il titolo di \"cavaliere dell'Ordine di Malta\". Tuttavia, come ogni distinzione onorifica, \u00e8 possibile di utilizzare il semplice titolo di \"cavaliere\".\nL'onorificenza pu\u00f2 essere concessa a singoli cittadini, a comunit\u00e0 o a reparti militari. \u00c8 suddivisa in due classi (civile e militare) cui si affianca l'Ordine \"pro piis meritis melitensi\", riservato agli ecclesiastici.\nCategorie.\nLe decorazioni sono concesse sia per decreto del Sovrano Consiglio sia per \"motu proprio\" del Principe e Gran maestro. \nLe decorazioni dell'Ordine sono:\nCollare.\nIl collare \u00e8 costituito da un unico grado suddiviso in due classi: collare con spade \"pro merito melitensi\" (per i militari) e collare \"pro merito melitensi\" (per i civili). Il collare viene generalmente conferito ai Capi di Stato.\nCroce.\nI gradi della croce dell'Ordine \"pro merito melitensi\" per i laici sono:\nLa croce \"pro merito melitensi\" \u00e8 conferita anche agli ecclesiastici in due gradi:\nMedaglia.\nLa medaglia dell'Ordine \"pro merito melitensi\" \u00e8 di tre gradi:\nLa medaglia d'oro \u00e8 conferita esclusivamente a coloro che hanno posto a repentaglio la propria vita in opere o azioni ispirate ai principi del Sovrano Militare Ordine di Malta."}
{"id": "1901376", "revid": "729019", "url": "https://it.wikipedia.org/wiki?curid=1901376", "title": "Ignacio Corleto", "text": "Biografia.\nCresciuto nel Club Universitario de Buenos Aires (CUBA), divenne professionista nel 2000, quando fu ingaggiato dal club francese del Narbona, nel quale milit\u00f2 per due stagioni, fino al 2002; all'epoca era gi\u00e0 un atleta di interesse internazionale, avendo esordito nei \"Pumas\" nel 1998 contro il durante un \"tour\"; gi\u00e0 un anno dopo era titolare alla , nel corso della quale disput\u00f2 tutti i tre \"match\" in cui l'Argentina fu impegnata.\nNel 2002 si trasfer\u00ec a Parigi allo Stade fran\u00e7ais, con cui nelle prime due stagioni vinse due titoli di Francia consecutivi (2003 e 2004) e giunse fino alla finale di Heineken Cup 2004-05.\nPrese parte con l'Argentina alla in Australia giocandovi solo due incontri.\nNel 2007 vinse il suo terzo titolo di campione francese con lo Stade fran\u00e7ais e partecip\u00f2 alla sua terza Coppa del mondo consecutiva, vantando il record di aver segnato la prima meta di tale edizione del torneo (nell'incontro inaugurale a Saint-Denis, Argentina - , dove i \"Pumas\" a sorpresa sconfissero i padroni di casa per 17-12) e portando la squadra al terzo posto assoluto, il miglior risultato di sempre nella rassegna mondiale; nel torneo Corleto disput\u00f2 tutti i sette incontri in cui l'Argentina fu impegnata, e vi termin\u00f2 anche la carriera internazionale, il 19 ottobre 2007 in occasione della finale per il terzo posto al Parco dei Principi di Parigi, di nuovo giocata contro la Francia e di nuovo vinta, per 34-10, con una meta personale.\nI numerosi infortuni cui and\u00f2 incontro dopo la Coppa del Mondo gli impedirono di scendere regolarmente in campo per lo Stade fran\u00e7ais (15 incontri di campionato nel 2007-09, neppure uno nella stagione successiva), s\u00ec da fargli meditare il ritiro a fine stagione 2008-09, decisione cui poi diede corso una volta terminato il contratto, non rinnovato, con il club parigino."}
{"id": "1901380", "revid": "108937837", "url": "https://it.wikipedia.org/wiki?curid=1901380", "title": "Makiyakinabe", "text": "Makiyakinabe (Giapponese: \u5dfb\u304d\u713c\u304d\u934b; \u307e\u304d\u3084\u304d\u306a\u3079, lett. pentola per preparare \"maki\", ossia i rotolini di riso e pesce o verdure) \u00e8 una padella rettangolare o quadrata, con un solo manico, usata per preparare le classiche frittatine arrotolate. \u00c8 talvolta conosciuta come tamagoyakiki (\u7389\u5b50\u713c\u304d\u5668; \u305f\u307e\u3054\u3084\u304d\u304d, lett: strumento per preparare frittate). "}
{"id": "1901387", "revid": "287204", "url": "https://it.wikipedia.org/wiki?curid=1901387", "title": "Sylvain Bidart", "text": "\u00c8 pilota di Supermotard dal 2004, e a livello mondiale dall'anno successivo, a soli 20 anni. Partecipa al Campionato del Mondo Supermoto dal 2005 e ha spesso corso gare anche nel Campionato AMA.\nNel 2008 corre sulla Husqvarna del team satellite Cross2R, mentre nel 2009 passa nel team francese Honda Luc1 per correre il campionato nazionale francese e spagnolo e nel team statunitense Honda CHM Exhaust per correre tutto il Campionato AMA Supermoto. Il pilota francese gi\u00e0 aveva disputato qualche gara occasionale negli States con buoni risultati, e proprio nel 2009 il francese riesce a conquistare il suo primo titolo AMA Supermoto."}
{"id": "1901396", "revid": "1573940", "url": "https://it.wikipedia.org/wiki?curid=1901396", "title": "Cebus cesarae", "text": "Il cebo del Rio Cesar (Cebus cesarae ) \u00e8 una delle quattordici specie del genere \"Cebus\" riconosciute dagli zoologi.\nSi riconosce per il colore chiaro, con caratteristiche sfumature argentee ed arancio; l'area pi\u00f9 chiara della fronte \u00e8 piuttosto estesa, coprendo anche le spalle e la parte interna delle braccia."}
{"id": "1901412", "revid": "73843", "url": "https://it.wikipedia.org/wiki?curid=1901412", "title": "Phil Jones", "text": ""}
{"id": "1901413", "revid": "132266", "url": "https://it.wikipedia.org/wiki?curid=1901413", "title": "Programme for International Student Assessment", "text": ""}
{"id": "1901416", "revid": "123530760", "url": "https://it.wikipedia.org/wiki?curid=1901416", "title": "Pierpaolo Bresciani", "text": "Caratteristiche tecniche.\nGiocatore.\nGiocava nel ruolo di ala destra.\nCarriera.\nGiocatore.\nCresciuto nelle giovanili del , ha militato in diverse squadre italiane di Serie A, tra cui il , il Bologna ed il .\nLa sua stagione pi\u00f9 prolifica \u00e8 stata quella del campionato di Serie A 1994-1995 in cui riusc\u00ec a totalizzare 7 reti (tra cui una doppietta che consent\u00ec ai foggiani di sconfiggere 2-0 la ).\nChiude la carriera nel Trento in Serie D, che lo aveva lanciato a 18 anni.\nAllenatore.\nIl 30 giugno 2010 \u00e8 diventato l'allenatore della formazione Berretti del Mezzocorona, squadra della provincia di Trento militante in Lega Pro Seconda Divisione."}
{"id": "1901417", "revid": "1305772", "url": "https://it.wikipedia.org/wiki?curid=1901417", "title": "Stage", "text": ""}
{"id": "1901420", "revid": "1543377", "url": "https://it.wikipedia.org/wiki?curid=1901420", "title": "Kevin Berthome", "text": "\u00c8 pilota di Supermotard nel Campionato del Mondo Supermoto in classe S1.\nHa iniziato la sua carriera alla guida di moto Yamaha per passare nel 2007 alla Honda del team Cross2R e l'anno successivo, sempre con lo stesso team alla Husqvarna.\nDurante il Campionato del Mondo Supermoto 2008 \u00e8 stato coinvolto durante la prova disputatasi in Austria in un grave incidente che ha coinvolto anche l'altro pilota N\u00e9stor Jorge Cabrera."}
{"id": "1901421", "revid": "71433", "url": "https://it.wikipedia.org/wiki?curid=1901421", "title": "Six feet under", "text": ""}
{"id": "1901424", "revid": "1078002", "url": "https://it.wikipedia.org/wiki?curid=1901424", "title": "In-memory database", "text": "Con il termine in-memory database (IMDB), o main memory database system (\"sistema di basi di dati in memoria centrale\", MMDB), o memory-resident database (\"base di dati residente in memoria\"), si intende un DBMS che gestisce i dati nella memoria centrale. Esso \u00e8 in contrasto con i DBMS che mantengono i dati su memorie di massa (dischi rigidi). I database in memoria centrale sono molto pi\u00f9 veloci di quelli su memorie di massa, ma possono gestire moli di dati molto inferiori, a patto che ci sia comunque un modo per recuperarli in caso di guasti. I metodi pi\u00f9 usati riguardano file di log e checkpoint che mantengono informazioni su disco fisso ogni quantit\u00e0 di tempo predeterminata, o dopo una certa mole di dati memorizzata/modificata.\nGrazie al superamento dei vincoli imposti dai tempi di elaborazione, un IMDB pu\u00f2 essere implementato anche con strutture differenti da quelle utilizzate per l'approccio relazionale (tabelle), quali quelle suggerite dal modello reticolare (puntatori), dal modello gerarchico (alberi) o dal modello a oggetti (oggetti complessi e nidificati)."}
{"id": "1901425", "revid": "721282", "url": "https://it.wikipedia.org/wiki?curid=1901425", "title": "Quei due sopra il varano", "text": "Quei due sopra il varano \u00e8 una sitcom italiana trasmessa su Canale 5 nel biennio 1996-1997, al venerd\u00ec in seconda serata dopo \"Paperissima\".\nEssa segna il debutto di Antonio Ricci nella scrittura di una serie TV, insieme a Max Greggio, Gennaro Ventimiglia e Lorenzo Beccati (voce del Gabibbo). Protagonista principale \u00e8 l'allora coppia di \"Striscia la notizia\" Lello Arena ed Enzo Iacchetti.\nAlla serie hanno partecipato in qualit\u00e0 di guest star personaggi come Pamela Prati, Carlo Croccolo, Riccardo Garrone, Gisella Sofio, Emilio Fede, Paolo Brosio, Maurizio Mattioli, Carlo Reali e, in prestito da \"Striscia la notizia\", Gero Caldarelli (animatore dello stesso pupazzo rosso) e Dario Ballantini.\nTrama.\nLello, agente dello spettacolo di scarso successo, si ritrova tra le mani i destini professionali di Enzo. Quest'ultimo vive a casa della zia (che non \u00e8 mai presente) ed \u00e8 fidanzato con Nora (Eleonora Cajafa), il cui padre (Remo Remotti) \u00e8 proprietario del negozio di animali \"Non Solo Varano - Animali esotici e non\" che si trova sotto l'appartamento di Enzo.\nGli episodi della sitcom raccontano le vicissitudini della strana coppia tra incomprensioni e gag comiche, ed \u00e8 anche un omaggio a tutto quel sottosuolo dello showbiz che si agita per emergere."}
{"id": "1901426", "revid": "132266", "url": "https://it.wikipedia.org/wiki?curid=1901426", "title": "Tirocinio formativo", "text": ""}
{"id": "1901428", "revid": "290948", "url": "https://it.wikipedia.org/wiki?curid=1901428", "title": "Membrana sintetica", "text": ""}
{"id": "1901432", "revid": "287204", "url": "https://it.wikipedia.org/wiki?curid=1901432", "title": "Yanam", "text": "Yanam (Yanaon nella vecchia grafia francese, telugu \u0c2f\u0c3e\u0c28\u0c3e\u0c02) \u00e8 una suddivisione dell'India, classificata come \"municipality\", di 31.362 abitanti, capoluogo del distretto di Yanam, nello territorio federato di Pondicherry. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 43' 60 N e 82\u00b0 13' 0 E, al livello del mare.\nSociet\u00e0.\nEvoluzione demografica.\nAl censimento del 2001 la popolazione di Yanam assommava a 31.362 persone, delle quali 15.876 maschi e 15.486 femmine. I bambini di et\u00e0 inferiore o uguale ai sei anni assommavano a 4.308, dei quali 2.182 maschi e 2.126 femmine. Infine, coloro che erano in grado di saper almeno leggere e scrivere erano 20.062, dei quali 10.834 maschi e 9.228 femmine."}
{"id": "1901433", "revid": "287204", "url": "https://it.wikipedia.org/wiki?curid=1901433", "title": "Matthew Winstanley", "text": "\u00c8 pilota di Supermotard nel Campionato del Mondo Supermoto S1, in sella alla KTM del team inglese Robinsons. Ha debuttato nel Mondiale Supermoto a soli 21 anni e detiene quattro titoli inglesi.\nDal 2009 corre nel team inglese Husqvarna Motosupplies al fianco del connazionale Chris Hodgson. Sempre la stessa squadra l'ha ingaggiato anche per l'anno successivo."}
{"id": "1901436", "revid": "1000783", "url": "https://it.wikipedia.org/wiki?curid=1901436", "title": "Sofia Federica di W\u00fcrttemberg", "text": ""}
{"id": "1901442", "revid": "188323", "url": "https://it.wikipedia.org/wiki?curid=1901442", "title": "Valvola di non ritorno", "text": ""}
{"id": "1901447", "revid": "122748901", "url": "https://it.wikipedia.org/wiki?curid=1901447", "title": "Siro Angeli", "text": "Biografia.\nLa sua formazione culturale risent\u00ec degli influssi di alcune tra le principali correnti letterarie del Novecento, quali il crepuscolarismo e l'ermetismo. Frequent\u00f2 il ginnasio-liceo \"Jacopo Stellini\" di Udine, e in seguito fu ammesso alla Scuola Normale Superiore di Pisa dove fu allievo di Attilio Momigliano e Luigi Russo, con il quale si laure\u00f2 nel 1939 con una tesi sul teatro di Agnolo Fiorenzuola. Nel corso degli anni Trenta conobbe e strinse amicizia con i poeti Giorgio Caproni e Alfonso Gatto, con il pittore Renato Guttuso e con il figlio di Luigi Pirandello, Stefano.\nNel 1937 debutt\u00f2 come poeta con la raccolta \"Il fiume va\" che fu recensita favorevolmente da Diego Valeri, contemporaneamente mise il scena il suo primo dramma teatrale, \"La casa\", che costitu\u00ec il primo tassello della cosiddetta \u201cTrilogia carnica\u201d che sar\u00e0 completata da \"Mio fratello il ciliegio\" e \"Dentro di noi\". La sua attivit\u00e0 di drammaturgo fu apprezzata da Silvio d'Amico, che nel secondo dopoguerra lo chiam\u00f2 a collaborare alla realizzazione dell\"'Enciclopedia dello Spettacolo\". Di ritorno dalla guerra, combattuta in Russia, spos\u00f2 Liliana Guidotti, da cui ebbe il figlio Glauco. Dal 1945 visse a Roma. Alla morte della moglie (1953) entr\u00f2 in Rai come funzionario dei servizi di prosa radiofonici del terzo programma, passando in seguito a Radio 1 come vice-direttore, incarico che ricopr\u00ec fino al 1977.\nA partire dagli anni Sessanta intensific\u00f2 la sua produzione poetica, particolarmente apprezzata dalla critica in quanto Angeli seppe coniugare la rigorosa tradizione classica e umanistica, che costituiva una parte fondamentale della sua formazione culturale, ad un profondo interesse per correnti che caratterizzarono la poesia italiana del Novecento, prima fra tutte l'ermetismo. Nel 1976 vinse il Premio Nazionale Letterario Pisa per la sezione Poesia.\nNel 1981 recit\u00f2 la parte di Barbe Zef, nel discusso sceneggiato diretto da Vittorio Cottafavi e tratto dall'omonimo racconto di Paola Drigo. Spos\u00f2 in seconde nozze la poetessa Alida Airaghi, da cui ebbe due figlie, Daria e Silvia. Trascorse gli ultimi anni della sua vita a Zurigo. Mor\u00ec il 22 agosto del 1991 all'ospedale di Tolmezzo, colpito da un ictus, mentre trascorreva un periodo di riposo nel nat\u00eco borgo di Cesclans, dov'\u00e8 tuttora sepolto."}
{"id": "1901450", "revid": "1573940", "url": "https://it.wikipedia.org/wiki?curid=1901450", "title": "Cebus versicolor", "text": "Il cebo della Colombia (Cebus versicolor ) \u00e8 una delle quattordici specie di \"Cebus\" riconosciute dagli zoologi.\nLa specie \u00e8 diffusa in Colombia, occupando un areale che si estende dalla zona occidentale del Rio Magdalena alla parte colombiana del Lago di Maracaibo.\n\u00c8 strettamente imparentato con il cebo dalla testa bianca (\"Cebus leucocephalus\")."}
{"id": "1901451", "revid": "729019", "url": "https://it.wikipedia.org/wiki?curid=1901451", "title": "\u00c9ric Champ", "text": "Biografia.\nSempre legato al Tolone, club della sua citt\u00e0 natale, Champ debutt\u00f2 in prima squadra nel 1981, alternando la pratica sportiva ai suoi studi di ingegneria.\nCon il Tolone giunse alla conquista di due campionati nazionali, nel 1987 e nel 1992; esord\u00ec in Nazionale francese nel 1985 contro l', e prese parte a tutti i tornei del Cinque Nazioni dal al , vincendolo tre volte, una delle quali, nel , con il Grande Slam.\nNel frattempo, compiuti gli studi superiori presso la direzione degli armamenti francese, si impieg\u00f2 presso la Direzione delle Costruzioni Navali del ministero della Difesa.\nPartecip\u00f2 alla I edizione della Coppa del Mondo (1987) giungendo fino alla finale, poi persa, contro la e anche a quella del 1991 in Inghilterra, nel corso della quale disput\u00f2 il suo ultimo incontro internazionale.\nSmise la carriera agonistica nel 1994 a seguito di un incidente di gioco durante un incontro dei Barbarian Fran\u00e7ais contro un XV dell'.\nPassato nel frattempo alla societ\u00e0 di ingegneria Assystem come direttore commerciale, ne divenne direttore del settore tecnologie; dal 2010 lavora come direttore del business presso Sogeti, societ\u00e0 di informatica del gruppo Capgemini.\nCome dirigente sportivo \u00e8 stato fino al 2006 presidente del Tolone e, nel 2008, accompagnatore ufficiale del \"tour\" dei Barbarian francesi in Canada.\nIn occasione della Coppa del Mondo di rugby 2007 in Francia, inoltre, \u00e8 stato commentatore televisivo degli incontri del torneo per TF1."}
{"id": "1901453", "revid": "287204", "url": "https://it.wikipedia.org/wiki?curid=1901453", "title": "Mahe", "text": "Mahe (francese Mah\u00e9, malayalam \u0d2e\u0d2f\u0d4d\u0d2f\u0d34\u0d3f traslitterato in Mayyazhi) \u00e8 una suddivisione dell'India, classificata come \"municipality\", di 36.823 abitanti, capoluogo del distretto di Mahe, nello territorio federato di Pondicherry. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 41' 60 N e 75\u00b0 31' 60 E, al livello del mare.\nSociet\u00e0.\nEvoluzione demografica.\nAl censimento del 2001 la popolazione di Mahe assommava a 36.823 persone, delle quali 17.146 maschi e 19.677 femmine. I bambini di et\u00e0 inferiore o uguale ai sei anni assommavano a 4.015, dei quali 2.097 maschi e 1.918 femmine. Infine, coloro che erano in grado di saper almeno leggere e scrivere erano 31.422, dei quali 14.687 maschi e 16.735 femmine."}
{"id": "1901454", "revid": "149587", "url": "https://it.wikipedia.org/wiki?curid=1901454", "title": "Liceo classico Massimo D'Azeglio", "text": ""}
{"id": "1901459", "revid": "281901", "url": "https://it.wikipedia.org/wiki?curid=1901459", "title": "Cavallino della Giara", "text": "Il cavallino della Giara (\"acheta\", \"akk\u00e8tta\", \"cuaddeddu\" in lingua sarda) \u00e8 una razza endemica della Sardegna, confinata nell'altopiano della Giara di Gesturi, dove vive allo stato brado.\nOrigini.\nL'origine di questo cavallo \u00e8 incerta, alcuni studiosi sostengono che discenda da equini africani importati dai naviganti Fenici o Greci nel V-IV secolo a.C. Secondo altri era gi\u00e0 stato addomesticato dalle popolazioni nuragiche un millennio prima e sarebbe quindi un discendente del cavallo selvatico presente in Sardegna gi\u00e0 dal Neolitico e del quale sono stati rinvenuti fossili del 6000 a.C. circa.\nHabitat e distribuzione.\nIl cavallino era diffuso allo stato selvatico in tutta la Sardegna almeno fino al Tardo Medioevo mentre ora si trova solamente nell'altopiano della Giara, da cui prende il nome, in circa 600 esemplari. Le caratteristiche dell'altopiano, con un'altitudine che varia dai 500 ai 600 metri sul livello del mare e le pareti scoscese hanno isolato completamente i branchi rimasti garantendone la conservazione della tipicit\u00e0 della razza.\nAlcuni esemplari si trovano anche sul monte Arci, nella riserva naturale di capo Caccia ad Alghero e a Foresta Burgos, dove nel 1971, l'Istituto di incremento ippico di Ozieri ha creato un centro di allevamento e di ripopolamento . I cavallini della Giara venivano usati fino agli anni cinquanta per la trebbiatura del grano in Sardegna prima che venissero soppiantati dalle trebbiatrici meccaniche.\nMorfologia.\nHanno un mantello di colore generalmente uniforme baio selvaggio, morello o sauro bruciato. Sono caratterizzati da testa quadrata, con vistoso ciuffo come la criniera e da un collo robusto. \nIl garrese \u00e8 appena pronunciato, la groppa \u00e8 corta ed inclinata l'attaccatura della coda \u00e8 bassa. Gli occhi, leggermente a mandorla. Torace basso e stretto. Gli arti sono sottili. L'altezza media al garrese \u00e8 di circa 120\u00a0cm, non \u00e8 un pony, ma un cavallo di piccola mole.\nI cavallini della Giara sono animali dal carattere indomito e irrequieto.\nComportamento.\nI cavallini della Giara vivono in gruppi familiari stabili costituiti da un maschio dominante e da una a otto femmine. Ogni nucleo ha un proprio territorio che talvolta pu\u00f2 parzialmente sovrapporsi con quello di gruppi limitrofi. \nI puledri, non appena raggiunta l'et\u00e0 fertile vengono espulsi dal branco. Lo stallone invece raggiunti i 15 - 20 anni viene soppiantato da uno pi\u00f9 giovane e andr\u00e0 ad unirsi ad un gruppo di soli maschi.\nProtezione.\nNonostante la limitata diffusione, il cavallino della Giara non rientra nella lista delle specie protette dalla L.R. 29 luglio 1998, n.23.\nNon si considera in via d'estinzione.\nPer la loro salvaguardia \u00e8 intervenuta la Fondazione Brigitte Bardot e il Gruppo d'Intervento Giuridico onlus che ha lanciato una campagna di sostegno permanente."}
{"id": "1901460", "revid": "253269", "url": "https://it.wikipedia.org/wiki?curid=1901460", "title": "Dania Ram\u00edrez", "text": "Biografia.\nCarriera.\nNata nella Repubblica Dominicana, fin da piccola sogna di diventare attrice. Viene scoperta ben presto da un talent scout in cerca di modelle. All'et\u00e0 di quindici anni si trasferisce a New York, dove inizia a lavorare nella pubblicit\u00e0, ottenendo piccole apparizioni in spot pubblicitari. Studia recitazione presso l'Actor's Workshop di New York, successivamente completa gli studi alla Montclair State University nel New Jersey. Terminati gli studi si trasferisce a Los Angeles.\nDebutta con una piccola parte nel film a episodi \"Subway Stories - Cronache metropolitane\", in quell'occasione conosce il regista Spike Lee, che in seguito le affida parti nei suoi film \"La 25\u00aa ora\" e \"Lei mi odia\".\nNel 2004 recita nel film \"Il mio grosso grasso amico Albert\", mentre nel 2006 interpreta il ruolo della mutante Callisto in \"X-Men - Conflitto finale\" di Brett Ratner. Ha recitato nella serie TV \"Heroes\", dove interpreta il ruolo di Maya Herrera.\nPrende parte, come personaggio ricorrente, nella settima stagione della serie \"Entourage\" interpretando il ruolo di Alex, inoltre nel 2008 partecipa al film horror \"Quarantena\".\n\u00c8 apparsa nel videoclip nella canzone \"Into the Night\" di Carlos Santana.\nNel 2012 recita al fianco di Joseph Gordon-Levitt in \"Senza freni\"; diventa successivamente una delle protagoniste della serie \"Devious Maids - Panni sporchi a Beverly Hills,\" ideata da Marc Cherry e prodotta da Eva Longoria, in cui interpreta Rosie Falta dal 2013 al 2016.\nNel 2017 viene scelta da Adam Horowitz e Edward Kitsis per interpretare Cenerentola in \"C'era una volta\".\nVita privata.\nNel 2013 si sposa con il regista John Beverly Amos Land, e a dicembre d\u00e0 alla luce due gemelli, una femmina ed un maschio, Gaia e Aether.\nDoppiatrici italiane.\nNelle versioni in italiano delle opere in cui ha recitato, Dania Ram\u00edrez \u00e8 stata doppiata da:"}
{"id": "1901461", "revid": "287204", "url": "https://it.wikipedia.org/wiki?curid=1901461", "title": "Dania Ramirez", "text": ""}
{"id": "1901466", "revid": "1452843", "url": "https://it.wikipedia.org/wiki?curid=1901466", "title": "Stazione di Venezia Porto Marghera", "text": "La stazione di Venezia Porto Marghera \u00e8 una fermata ferroviaria situata nel tronco ferroviario Venezia Mestre-Venezia Santa Lucia poco prima dell'inizio del ponte translagunare. \u00c8 ubicata alla progressiva chilometrica 260+191 della ferrovia Milano-Venezia.\nStoria.\nLa prima stazione di Venezia Marghera fu aperta all'esercizio il 13 dicembre 1842 all'indomani dell'inaugurazione della Marghera-Padova, primo tronco della strada ferrata Ferdinandea.\nLa posizione di quello scalo era provvisoria, tanto che nel gennaio 1844, quando ancora non era stato completato il ponte sulla laguna, fu spostata a San Giuliano.\nIl 4 dicembre 2017 sono iniziati i lavori per un totale ammodernamento della struttura, con l'abbattimento delle barriere architettoniche tramite ascensori e il livellamento del sottopassaggio, il rifacimento e rinnovamento totale delle coperture. Al termine dei lavori la stazione sar\u00e0 adeguata alle altre fermate delle rete locale Veneta come la stazione di Venezia-Mestre Ospedale.\nStrutture e impianti.\nL'impianto, gestito da Rete Ferroviaria Italiana,dispone di un fascio binari composto da quattro binari di corsa, il cui accesso all'utenza \u00e8 garantito da un sottopasso.\nL'impianto \u00e8 dotato di quattro accessi pedonali posti in via Paganello e via della Libert\u00e0.\nMovimento.\nLa fermata \u00e8 servita da treni regionali svolti da Trenitalia e Sistemi Territoriali nell'ambito del contratto di servizio stipulato con la Regione Veneto.\nNella cultura di massa.\nNel film del 2003 La meglio giovent\u00f9, nelle scene dell'estate 1966 Nicola, Matteo e Giorgia fanno scalo a Venezia Porto Marghera. Nel bar della stazione si vedr\u00e0 la famosa scena con la canzone \"A chi\" di Fausto Leali, che poi sar\u00e0 ritratta nella copertina del film. Sempre qui Giorgia verr\u00e0 catturata dalla polizia e riportata in istituto.\nSebbene nelle scene venga inquadrata la targa della stazione, essa non \u00e8 la vera stazione di Porto Marghera ma un'altra ben pi\u00f9 grande."}
{"id": "1901477", "revid": "1442080", "url": "https://it.wikipedia.org/wiki?curid=1901477", "title": "Bai Ling", "text": "Biografia.\nBai Ling \u00e8 nata a Chengdu, nella Repubblica popolare cinese. Dopo la scuola media \u00e8 stata mandata a lavorare a Shuangliu, nella periferia di Chengdu. Non molto tempo dopo \u00e8 riuscita a superare l'esame per entrare nell'esercito di liberazione popolare, diventando cos\u00ec un'artista soldato a Linzhi, Tibet. La sua principale funzione era l'intrattenimento all'interno del teatro. Per un po' di tempo \u00e8 stata anche infermiera nell'esercito.\nTre anni dopo \u00e8 stata congedata, ed \u00e8 stato cos\u00ec possibile per lei entrare nel teatro d'arte popolare di Chengdu, diventando un'attrice professionista. La sua \"performance\" nel film \"Yuequin and the Tiger\" ha attirato l'attenzione del regista Teng Wengji, il quale le ha assegnato il suo primo vero ruolo in un film, \"On the Beach\" (1985), nei panni di una ragazza di provincia che diventa operaia in una fabbrica. Negli anni successivi \u00e8 apparsa in molti altri film, come \"Suspended Sentence\" (\"\u7f13\u671f\u6267\u884c\"), \"Yueyue\" (\"\u6708\u6708\"), \"Tears in Suzhou\" (\"\u6cea\u6d12\u59d1\u82cf\").\nNel 1989 ha partecipato al festival del cinema di Mosca, grazie al suo ruolo nel film \"Arc Light\" (\"\u5f27\u5149\") diretto dal regista Zhang Junzhao (\"\u5f20\u519b\u948a\")\nNel 1991 si \u00e8 trasferita temporaneamente a New York per frequentare il corso di cinema alla New York University, come studentessa in visita, ma ben presto ha ottenuto un visto speciale che le ha consentito di rimanere negli Stati Uniti fino al 1999, anno in cui ha ottenuto la cittadinanza statunitense. Nel 1994 ha recitato nel cult movie \"Il corvo - The Crow\" nei panni della mezza-amante/sorella dell'antagonista Top Dollar. Altre pellicole come \"Hu Guang\" e \"L'angolo rosso\" (1997) le hanno dato non poca notoriet\u00e0 negli Stati Uniti ed in Asia.\nNel 1998 \u00e8 apparsa nel video di Chris Isaak, \"Please\". Ha poi preso parte al film \"Anna and the King\", con Jodie Foster. Per questo ruolo verr\u00e0 conosciuta in Thailandia con il nome del suo personaggio, Tubtim. Nel 2005 \u00e8 stata scritturata per il film \"\", dove ha interpretato la parte della Senatrice Bana Breemu, ma la scena \u00e8 stata tagliata dopo la comparsa di alcune sue foto sul numero di giugno di Playboy. La scena \u00e8 comunque presente nei contenuti speciali del DVD. Nel 2007 l'attrice \u00e8 apparsa nell'episodio \"Straniero in terra straniera\" della serie televisiva \"Lost\", dove veste i panni di Achara, una tatuatrice thailandese che seduce Jack Shephard."}
{"id": "1901481", "revid": "61051", "url": "https://it.wikipedia.org/wiki?curid=1901481", "title": "Caproni Ca.41", "text": ""}
{"id": "1901483", "revid": "61051", "url": "https://it.wikipedia.org/wiki?curid=1901483", "title": "Caproni Ca.42", "text": ""}
{"id": "1901484", "revid": "124697382", "url": "https://it.wikipedia.org/wiki?curid=1901484", "title": "Catacombe di Napoli", "text": "Per catacombe di Napoli si intendono quei cimiteri sotterranei scavati nel tufo o in altri terreni facilmente asportabili in et\u00e0 classica da parte della comunit\u00e0 cristiana napoletana. Per importanza archeologica e artistica sono le terze in Italia dopo quelle di Roma e Siracusa, che risultano essere pi\u00f9 estese e numerose.\nUn quadro generale delle sepolture sotterranee a Napoli.\nLe pi\u00f9 antiche cavit\u00e0 artificiali sinora scoperte nel sottosuolo di Napoli fungevano da luoghi di sepoltura, soprattutto quelle rinvenute negli anni cinquanta del XX secolo a Materdei. Esse, risalenti al III millennio a.C., sono riferibili alla cultura del Gaudo e sono caratterizzate da tombe a \"forno\" scavate nella roccia con un pozzetto d'accesso ed una o due camere sepolcrali a sepoltura multipla. Questi luoghi accoglievano le salme di clan familiari di indole guerriera.\nDopo il 2.500 a.C., il sottosuolo della citt\u00e0 sar\u00e0 continuamente tappezzato da cavit\u00e0 artificiali, prevalentemente da altre opere funerarie. All'epoca della loro creazione, dovevano essere site per lo pi\u00f9 al di l\u00e0 delle mura cittadine, mentre, con lo scorrere dei secoli, sono entrate a far parte dell'ossatura urbana della citt\u00e0.\nAlle tombe eneolitiche, sono seguite le numerose necropoli greche, organizzate in ipogei; essi, riscontrati ad una modesta profondit\u00e0 nel quartiere Stella, sono caratterizzati da camere funebri medio-piccole: la loro architettura \u00e8 arricchita da bassorilievi, affreschi, scritte in caratteri greci e quant'altro. Inoltre, sono stati ritrovati numerosi vasellami, urne cinerarie, statuine in terracotta, specchi, ecc. .\nCon l'avvento del Cristianesimo, le catacombe saranno sempre pi\u00f9 al centro della vita religiosa della citt\u00e0. A differenza delle sepolture preelleniche e greche, in cui erano deposti i membri di una stessa famiglia, queste accoglievano le salme di tutti i credenti della stessa religione. Precedentemente, i cristiani vennero sepolti insieme con i pagani, ma, quando la comunit\u00e0 divenne pi\u00f9 numerosa, fu necessario creare cimiteri collettivi. All'inizio le catacombe vennero utilizzate esclusivamente per scopi funerari e per il culto dei martiri ivi sepolti. Le pi\u00f9 antiche catacombe cristiane cittadine risalgono al II secolo.\nL'opinione comune vuole che fossero utilizzate come nascondigli dai cristiani perseguitati \u00e8 probabilmente priva di fondamento. Del resto le persecuzioni caratterizzarono solamente alcuni periodi dell'Impero Romano, al tempo di Nerone (tra il 64 e il 67), Domiziano (solo nel 96), Decio (249-251), Valeriano (253-260) e Diocleziano (303-305). Le costruzioni di catacombe cristiane cessarono intorno al V secolo, ergo, con la fine della Napoli romana. \nTuttavia, anche dopo queste parentesi storiche, la citt\u00e0 si mostrer\u00e0 particolarmente predisposta alle sepolture sotterranee, al culto dei morti e delle anime in pena, almeno fino a tutto il XIX secolo; spesso, con una marchiata impronta pagana: la chiesa di Santa Maria delle Anime del Purgatorio ad Arco e il Cimitero delle Fontanelle sono solo gli esempi pi\u00f9 famosi. \nTipologia delle catacombe cristiane.\nLa tipologia delle catacombe cristiane rientra tra quelle pi\u00f9 comuni e ricche di particolari, soprattutto architettonici. Sono formate da lunghe pareti laterali (dette, \"ambulacri\") in cui venivano effettuati degli scavi, per permettere la tumulazione dei cadaveri di persone meno agiate; mentre, le spoglie mortali delle persone benestanti o appartenenti a ceti sociali pi\u00f9 elevati, venivano immesse nei \"loculi\". Queste nicchie, generalmente disposte su file verticali (pilae), potevano contenere uno o pi\u00f9 cadaveri ed erano sovrastati da un particolare archetto detto arcosolio. I restanti ambienti posizionati al di sotto del piano di calpestio (\"cripte\"), accoglievano le salme di intere famiglie. G.F. Rodwell fu tra i primi ad effettuare degli studi sistematici su questa tipologia di strutture e nel suo libro, intitolato \"Sud da Est: Note di viaggio del Sud dell'Europa\" del 1877, a proposito di quelle napoletane scrisse:\nCatacombe.\nCome gi\u00e0 spiegato, nel sottosuolo napoletano sono presenti numerose testimonianze di questo tipo; di alcune si hanno solo tracce storiche e si \u00e8 persa ogni traccia circa la loro precisa ubicazione; inoltre, molte di esse, non sono visitate perch\u00e9 poco accessibili, in mediocre stato di conservazione o poco valorizzate. Altre ancora non sono visitabili per problemi burocratici. Le catacombe sono in maggior parte ubicate nel Rione Sanit\u00e0.\nDi seguito sono elencate, in maniera approssimativa, le antiche catacombe tutt'oggi esistenti:"}
{"id": "1901487", "revid": "123894201", "url": "https://it.wikipedia.org/wiki?curid=1901487", "title": "Massimo Susic", "text": "Biografia.\nFiglio d'arte, il padre Cristiano ha giocato nel Mossa, nell'Itala San Marco e nella Pro Gorizia. Sposato con Michela, la coppia ha due figlie.\nDopo il ritiro, Susic ha lavorato per una decina d'anni alla Segafredo.\nCaratteristiche tecniche.\nDifensore centrale, al suo primo periodo con la maglia degli emiliani, Nevio Scala lo inserisce come uno dei tre centrali di difesa nel suo 5-3-2, assieme a Lorenzo Minotti e Luigi Apolloni. In seguito alla promozione del Parma dalla B alla A, Susic ritorna per la terza volta a vestire i colori dell'Udinese, anche a causa dell'arrivo di Georges Gr\u00fcn, che gli imponeva un'elevata concorrenza. Ritornato a Parma, Scala lo utilizza come esterno difensivo nel 5-3-2 o anche come difensore centrale in una difesa a 4. A Treviso il tecnico Gianfranco Bellotto lo schiera centrale di difesa nel suo 4-5-1 o nel 4-4-2, affiancandolo a Ezio Rossi. Era agile e veloce, alto ma non forte fisicamente e particolarmente falloso.\nCarriera.\nGiocatore.\nClub.\nHa militato in diverse squadre italiane professionistiche, fra cui Udinese e in Serie A e Messina, , , e in Serie B, chiudendo la carriera con la in Serie C2 nel 2001.\nNell'estate del 1994 Susic, all'epoca militante tra le file del Pisa, diviene l'unico giocatore che il presidente Romeo Anconetani mette sul mercato a seguito del fallimento del Pisa: il Parma, che gi\u00e0 aveva tesserato il difensore tra il 1989 e il 1990, lo acquista per 50 milioni di lire. Durante il suo periodo toscano \u00e8 stato premiato come uno dei migliori calciatori della stagione.\nIl 2 novembre 1994 esordisce in Coppa UEFA giocando contro l'AIK Stoccolma (2-0), nella sfida di ritorno valida per gli ottavi di finale del torneo: ottiene una buona prestazione, salvando anche un gol a porta vuota. Nel suo secondo periodo a Parma gioca poco poich\u00e9 la concorrenza \u00e8 alta e Susic si ritrova spesso a rimpiazzare Apolloni, riuscendo comunque a collezionare prestazioni positive.\nIl punto pi\u00f9 alto della sua carriera \u00e8 stato la vittoria nella Coppa UEFA 1994-1995 con il Parma, battendo in finale la Juventus, in cui Susic gioca da titolare la gara di ritorno. Passa alla Cremonese per una stagione, prima di trasferirsi al Treviso. Nell'ottobre del 1998 comincia a riscontrare dei problemi muscolari, allenandosi a parte. A Treviso continua a offrire buone prestazioni, riuscendo a fornire anche degli assist. Dopo tre stagioni, approda prima a Monza poi a Trieste, dove termina la carriera da professionista nel 2001.\nNazionale.\nA 19 anni, nell'autunno del 1986, ha disputato una gara in Nazionale Under-21, in occasione di un'amichevole contro l'Austria.\nAllenatore.\nDopo la sua carriera calcistica si \u00e8 dedicato subito al ruolo da allenatore nel settore giovanile prima della Triestina e poi del , allenando gli allievi regionali e chiudendo l'ultima stagione al decimo posto in classifica. Ha allenato poi i dilettanti del Ponzano.\nNel 2010 ha allenato l'Edo Mestre, squadra veneta che militava nel campionato di Promozione e che ha portato alla conquista della promozione in Eccellenza. Dopo due stagioni lascia il club per andare ad allenare la Calvi Noale; nella stagione 2012-2013 vince con questa la coppa veneto, che fa automaticamente passare la squadra dalla Promozione all'Eccellenza. Il suo vice sia a Mestre sia al Calvi Noale \u00e8 stato Franco Dal Bo.\nNel dicembre del 2014 diventa allenatore del Passarella '93, squadra veneziana che milita nel campionato di Eccellenza. Nell'estate del 2015 diventa poi il nuovo allenatore del Treviso, venendo per\u00f2 esonerato il successivo 8 ottobre.\nNell'agosto 2016 diventa allenatore della formazione Under 16 del . Dopo un buon campionato viene confermato per la stagione successiva 2017-2018 alla guida della formazione Under 17."}
{"id": "1901489", "revid": "767487", "url": "https://it.wikipedia.org/wiki?curid=1901489", "title": "H.P. Lovecraft - Ipotesi di un viaggio in Italia", "text": "H.P. Lovecraft - Ipotesi di un viaggio in Italia \u00e8 un documentario del 2004, diretto dai registi Federico Greco e Roberto Leggio.\nIl mistero di Lovecraft - Road to L. \u00e8 un film thriller in stile documentaristico del 2005, diretto da Federico Greco e Roberto Leggio che segue il precedente documentario.\nIl film \u00e8 strutturato come il backstage del documentario \"H.P. Lovecraft - Ipotesi di un viaggio in Italia\", 26', presentato al Festival di Venezia nel 2004 e trasmesso da Studio Universal. Alfredo Castelli ha sceneggiato una versione a fumetti di \"Road to L.\", pubblicata come allegato dello Speciale Martin Myst\u00e8re numero 22, uscito nell'estate 2005. E la storia di Lovecraft in viaggio in Italia continua ad affascinare altri artisti: nel dicembre del 2016, Jet Set Roger, musicista bresciano, ispirato anche lui dalla storia ipotizzata nel film, ha pubblicato per Snowdonia dischi un concept album, \"Lovecraft nel Polesine\", progetto letterario discografico composto da un disco e da un fumetto, disegnato da Aleksandar Zograf. Il film che, insieme al documentario, ha dato l'avvio all'ipotesi della vicenda di Lovecraft in Italia, presentato al XXV Fantafestival di Roma, ha ottenuto il \"M\u00e9li\u00e8s d'Argento\", che gli ha permesso di essere candidato al M\u00e9li\u00e8s d'oro al successivo European Fantastic Film Festivals Federation.\nTrama.\n1997: Andrea Roberti, uno studente di tradizioni popolari, ipotizza un possibile legame tra la letteratura horror di Howard Phillips Lovecraft e gli oscuri racconti del Delta del Po, descritta come una remota e misteriosa zona del nord Italia.\n2002: uno dei registi del film scopre a Montecatini un manoscritto attribuibile allo scrittore statunitense. Il diario, datato 1926, descrive un viaggio in Italia attraverso il Delta del Po alla ricerca di ispirazione dai racconti popolari locali: i cosiddetti \"Racconti del Fil\u00f2\".\n2004: una piccola ma agguerrita troupe internazionale di \"filmakers\", con l'aiuto di David - un attore newyorchese - realizza un documentario sul ritrovamento del manoscritto e sui legami tra Lovecraft e il Delta del Po. Se il manoscritto fosse veramente appartenuto a Lovecraft, si tratterebbe di una scoperta straordinaria. Ma subito i filmakers scoprono che sette anni prima Andrea Roberti \u00e8 scomparso in circostanze misteriose, la sua automobile abbandonata sulla riva del fiume.\nLa troupe fa base nel paesino di Loreo \u2013 indicato nel manoscritto solo con una L. \u2013 come aveva fatto prima di loro l'autore del diario. Durante le ricerche l'atmosfera si fa pesante e presto i sei scoprono che in quelle zone accadono fatti ambigui e inspiegabili. Eventi che la gente del posto cerca di tenere nascosti agli occhi degli \"stranieri\". Il film \u00e8 il reale resoconto di quanto \u00e8 accaduto dietro le quinte del documentario durante gli undici giorni di riprese, e di come i fallimenti e le improvvise rivelazioni accadute a L. diventino sempre pi\u00f9 un viaggio verso ... l'Inferno.\nLovecraft, il pi\u00f9 grande scrittore horror del XX secolo, \u00e8 venuto in contatto con qualcosa di realmente sinistro? Andrea Roberti aveva scoperto pi\u00f9 di quanto avrebbe dovuto? I sei filmakers si stanno avventurando verso qualcosa di sconosciuto e pericoloso.\nDistribuzione.\nIl film \u00e8 stato distribuito al cinema in Italia a partire dal 28 ottobre 2005 e l'anno seguente in home video."}
{"id": "1901499", "revid": "71433", "url": "https://it.wikipedia.org/wiki?curid=1901499", "title": "Ling Bai", "text": ""}
{"id": "1901500", "revid": "46936", "url": "https://it.wikipedia.org/wiki?curid=1901500", "title": "Coppa delle nazioni UNCAF 1997", "text": "La Coppa delle nazioni UNCAF 1997 \"(UNCAF Nations Cup 1997)\" fu la quarta edizione della Coppa delle nazioni UNCAF, la competizione calcistica per nazione organizzata dall'UNCAF. La competizione si svolse a Citt\u00e0 del Guatemala dal 16 aprile al 27 aprile 1997 e vide la partecipazione di sei squadre: , , , , e . Il torneo, che si tiene ogni due anni a partire dal 1991, vale anche come qualificazione per la CONCACAF Gold Cup.\nL'UNCAF organizz\u00f2 questa competizione dal 1991 al 2009 sotto il nome di Coppa delle nazioni UNCAF; dall'edizione del 2011 cambi\u00f2 nome e divenne Coppa centroamericana.\nFase finale.\nFase a gruppi.\nGruppo A.\n e qualificate al girone finale.\nGruppo B.\n e qualificate al girone finale.\nGirone finale.\n, e qualificate alla CONCACAF Gold Cup 1998.\nStatistiche.\nClassifica marcatori.\n6 reti\n4 reti\n3 reti\n2 reti\n1 rete"}
{"id": "1901501", "revid": "256896", "url": "https://it.wikipedia.org/wiki?curid=1901501", "title": "Distretto rurale di Dodoma", "text": " \nIl distretto rurale di Dodoma \u00e8 uno dei cinque distretti in cui \u00e8 amministrativamente suddivisa la regione di Dodoma in Tanzania. Gli altri distretti sono quello di Kondoa a nord, Kongwa ad est, Mpwapwa a sud est, e quello di Dodoma Urbano incluso all'interno dell'omonimo distretto rurale.\nSuddivisione amministrativa.\nIl distretto \u00e8 suddiviso amministrativamente in 48 circoscrizioni (\"ward\"). Le circoscrizioni sono:"}
{"id": "1901503", "revid": "122315", "url": "https://it.wikipedia.org/wiki?curid=1901503", "title": "Cebo", "text": ""}
{"id": "1901506", "revid": "767487", "url": "https://it.wikipedia.org/wiki?curid=1901506", "title": "Octane", "text": "Octane (conosciuto negli Stati Uniti come Pulse) \u00e8 un film del 2003 diretto da Marcus Adams.\nTrama.\nSenga Wilson, una donna da poco divorziata, cerca di salvare la sua figlia quindicenne Natasha dal bizzarro e tormentoso culto per le auto e per il sangue."}
{"id": "1901515", "revid": "287204", "url": "https://it.wikipedia.org/wiki?curid=1901515", "title": "Ozhukarai", "text": " \nOzhukarai \u00e8 una suddivisione dell'India, classificata come \"municipality\", di 217.623 abitanti, situata nel distretto di Pondicherry, nello territorio federato di Pondicherry. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 11\u00b0 57' 57 N e 79\u00b0 46' 35 E.\nSociet\u00e0.\nEvoluzione demografica.\nAl censimento del 2001 la popolazione di Ozhukarai assommava a 217.623 persone, delle quali 110.038 maschi e 107.585 femmine. I bambini di et\u00e0 inferiore o uguale ai sei anni assommavano a 23.840, dei quali 12.368 maschi e 11.472 femmine. Infine, coloro che erano in grado di saper almeno leggere e scrivere erano 167.241, dei quali 90.805 maschi e 76.436 femmine."}
{"id": "1901534", "revid": "287204", "url": "https://it.wikipedia.org/wiki?curid=1901534", "title": "Kurumbapet", "text": " \nKurumbapet \u00e8 una citt\u00e0 dell'India di 7.412 abitanti, situata nel distretto di Pondicherry, nello territorio federato di Pondicherry. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a nn\u00b0 nn' nn N e nn\u00b0 nn' nn E\nSociet\u00e0.\nEvoluzione demografica.\nAl censimento del 2001 la popolazione di Kurumbapet assommava a 7.412 persone, delle quali 3.746 maschi e 3.666 femmine. I bambini di et\u00e0 inferiore o uguale ai sei anni assommavano a 884, dei quali 450 maschi e 434 femmine. Infine, coloro che erano in grado di saper almeno leggere e scrivere erano 5.319, dei quali 2.958 maschi e 2.361 femmine."}
{"id": "1901537", "revid": "765341", "url": "https://it.wikipedia.org/wiki?curid=1901537", "title": "Caterina Federica di W\u00fcrttemberg", "text": "Biografia.\nVenne data in sposa al cugino Federico Carlo Augusto di W\u00fcrttemberg, figlio di Paolo Federico, fratello di Guglielmo I. Le nozze vennero celebrate il 20 novembre 1845 a Stoccarda. Il matrimonio serv\u00ec a legare il ramo principale della famiglia W\u00fcrttemberg e quello cadetto immediatamente prossimo al trono. La strategia matrimoniale diede i suoi frutti: nacque infatti dal matrimonio un bambino, Guglielmo Carlo Paolo Enrico Federico (Stoccarda, 25 febbraio 1848-Schloss Bebenhausen, 2 ottobre 1921).\nQuesti divenne re di W\u00fcrttemberg succedendo a Carlo I di W\u00fcrttemberg, fratello minore di Caterina, che mor\u00ec senza eredi il 6 ottobre 1891."}
{"id": "1901539", "revid": "1543377", "url": "https://it.wikipedia.org/wiki?curid=1901539", "title": "Nicol\u00e1s Domingo", "text": "Carriera.\nDomingo ha esordito con il River Plate il 29 maggio 2005 nella partita contro il Gimnasia La Plata, finita con una sconfitta per 1-2.\nNell'estate 2008 \u00e8 passato in prestito al , ma l'11 ottobre 2008, dopo non aver convinto l'allenatore Gian Piero Gasperini, \u00e8 tornato in patria.\nDopo l'esperienza italiana si trasferisce in prestito all'Arsenal de Sarand\u00ed e nel 2010, sempre in prestito, al Penarol, in Uruguay."}
{"id": "1901556", "revid": "580197", "url": "https://it.wikipedia.org/wiki?curid=1901556", "title": "Sara Gama", "text": "Con il ha vinto un campionato di Serie A (2015-2016), una Coppa Italia (2015-2016) e due Supercoppe italiane (2015 e 2016), mentre con la ha vinto altri quattro scudetti (2017-2018, 2018-2019, 2019-2020 e 2020-2021), una Coppa Italia (2018-2019) e due Supercoppe italiane (2019 e 2020). Con la nazionale Under-19 ha vinto l'europeo di categoria di Francia 2008.\nA livello personale \u00e8 stata nominata UEFA Golden Player nell'europeo del 2008; nel 2019 \u00e8 stata inserita nella squadra dell'anno al Gran Gal\u00e0 del Calcio AIC e introdotta nella \"Hall of Fame\" del calcio italiano nella categoria \"Calciatrice italiana\".\n\u00c8 consigliere federale FIGC dal 2018, vicepresidente AIC dal 2020 e membro della Commissione Nazionale Atleti del CONI dal 2021.\nBiografia.\n\u00c8 nata a Trieste da padre congolese e madre triestina. Conseguita la maturit\u00e0 scientifica al Liceo \"G. Oberdan\" di Trieste, nel 2017 si laurea in Lingue e letterature straniere presso l'Universit\u00e0 degli Studi di Udine. Parla italiano, inglese, francese e spagnolo.\nNel 2018, in occasione della Giornata internazionale della donna, \u00e8 stata inserita da Mattel tra le 17 personalit\u00e0 femminili internazionali \u2014 e unica italiana \u2014 \u00abche hanno saputo diventare fonte di ispirazione per le generazioni di ragazze del futuro\u00bb, e omaggiata con una speciale Barbie riproducente le sue fattezze.\nDurante la sua carriera calcistica \u00e8 stata vittima di insulti razzisti, che si sono accentuati quando \u00e8 divenuta capitana della nazionale italiana. Ha sollecitato pubblicamente la societ\u00e0 ad agire con interventi punitivi per contrastare il fenomeno del razzismo.\nHa sostenuto il professionismo calcistico femminile, chiedendo tutele sociali e previdenziali per le calciatrici.\nDall'ottobre 2018 \u00e8 consigliere della FIGC in quota Associazione Italiana Calciatori (AIC). Il 30 novembre 2020 \u00e8 stata eletta vicepresidente dell'AIC, prima donna della storia a ricoprire l'incarico; con questo ruolo, il 9 giugno 2021 entra nella Commissione Nazionale Atleti del CONI.\nCarriera.\nClub.\nSi appassiona al calcio fin dalla giovane et\u00e0, tesserandosi con lo Zaule (Muggia) e giocando fin dalla categoria Pulcini nelle squadre giovanili miste, per trasferirsi in seguito alla Polisportiva San Marco di Villaggio del Pescatore, nel comune di Duino-Aurisina, dove rimane per sei anni giocando per la prima volta in una formazione interamente femminile.\nIn un triennio con la maglia del ha collezionato 52 presenze e segnato 4 gol. Con le giallobl\u00f9 il risultato migliore \u00e8 stato il 3\u00ba posto raggiunto in Serie A nella stagione 2008-2009 e il raggiungimento dei quarti di finale in Coppa Italia nelle prime due stagioni.\nSuccessivamente, si \u00e8 trasferita al dove ha collezionato 50 presenze e segnando 2 gol, ma durante la terza stagione 2011-2012, nel corso di un impegno con la nazionale subisce un grave infortunio a un ginoccchio che l'ha allontanata dal campo per quasi tutto il campionato e le ha permesso di scendere in campo solo 7 volte su 26 partite. Nell'anno di esordio al Chiasiellis ha giocato le semifinali di Coppa Italia mentre in campionato il risultato migliore \u00e8 arrivato all'ultima stagione 2011-2012 terminata con il raggiungimento del 7\u00ba posto, sotto la guida tecnica di Fabio Franti. Nel corso della pausa estiva 2010 coglie l'occasione per giocare in un campionato estero, trasferendosi temporaneamente con la formula del prestito al per giocare in United Soccer Leagues W-League.\nIl 18 luglio 2012 ha accettato la proposta del che l'ha vista vestire la maglia delle Rondinelle nella stagione 2012-2013. Con le lombarde \u00e8 rimasta una sola stagione, al termine della quale il Brescia ha conquistato il 3\u00ba posto in campionato, collezionando 25 presenze e 3 gol.\nIl 18 agosto 2013 \u00e8 stata chiamata alla corte del , militante in Division 1 F\u00e9minine, il massimo livello del campionato francese di calcio femminile. Nella sua prima stagione, la 2013-2014, ha ottenuto la fiducia dell'allenatore Farid Benstiti ed \u00e8 partita titolare fin dalla prima di campionato, il 1\u00ba settembre, vinta in trasferta per 2-0 sullo . Tuttavia, ha giocato solo nelle prime tre partite di campionato fin quando un infortunio l'ha costretta a rimanere fuori rosa.\nNell'estate 2015 fa ritorno a Brescia. Il 7 ottobre 2015 un suo gol decide la partita vinta per 1-0 contro il , nell'andata dei sedicesimi di finale della UEFA Women's Champions League 2015-2016.\nNell'estate 2017 si accasa alla neonata , venendone nominata capitano. Alla prima stagione a Torino vince subito lo scudetto, superando allo spareggio la sua ex squadra del Brescia.\nNazionale.\nSara Gama \u00e8 stata convocata al raduno della nazionale Under-19 per essere impiegata nelle qualificazioni al campionato europeo 2006 che nella fase finale si \u00e8 svolta in Svizzera.\nHa fatto il suo esordio il 25 aprile 2006 nel secondo turno di qualificazione, in occasione della partita Italia-Slovacchia, partita vinta dalle \"Azzurrine\" per 3-0.\nNel luglio 2008 ha vinto l'europeo Under-19 con le \"Azzurrine\" Under-19, delle quali era capitano. Ha giocato tutte e cinque le partite della competizione ed \u00e8 stata indicata dal sito web della UEFA tra le dieci migliori giocatrici del torneo.\n\u00c8 stata convocata dal CT Pietro Ghedin per l'europeo 2009, scendendo in campo da titolare in tutte e quattro le partite giocate dalla nazionale italiana, le tre partite del girone e i quarti di finale persi contro la Germania.\nNel frattempo Ghedin la inserisce in rosa con la squadra che affronta il Torneio Internacional Cidade de S\u00e3o Paulo 2011, torneo a invito che si disputa nel dicembre di quell'anno a San Paolo, nell'Est\u00e1dio Municipal Paulo Machado de Carvalho. Scesa in campo titolare nell'incontro inaugurale con il , Gama subisce un grave infortunio che la costringe ad abbandonare la partita, incontro che fino a quel momento vedeva l'Italia in grado di competere con le brasiliane, e che, anche a causa dell'espulsione di Pamela Conti, vede le avversarie primeggiare con facilit\u00e0 chiudendolo sul 5-1. Dopo un primo esame che conferma la rottura dei legamenti crociati, torna in Italia anzitempo per sottoporsi a un intervento chirurgico al ginocchio, tuttavia se pure a distanza condivide con le compagne il percorso che vedono l'Italia chiudere al terzo posto, con una vittoria un pareggio e una sconfitta, la fase a gironi, per poi vincere la finalina per il terzo posto superando il per 3-2.\n\u00c8 stata convocata dal CT Antonio Cabrini per l'europeo 2013, giocando solamente una partita del girone.\nNel novembre 2015 \u00e8 stata nella lista delle 22 atlete convocate dal ct Antonio Cabrini per la doppia amichevole che la nazionale maggiore ha disputato il 3 dicembre a Guiyang e il 6 dicembre a Qujing contro la nazionale cinese. Nell'occasione \u00e8 scesa in campo da titolare nella prima partita pareggiata per 1-1 e ha giocato il secondo tempo della seconda partita vinta dalla Cina per 2-0.\nNel novembre 2016 viene inserita da Antonio Cabrini nella lista delle giocatrici convocate per il \"Torneo Internazionale Manaus 2016\", in programma dal 7 al 18 dicembre 2016.\nStatistiche.\nPresenze e reti nei club.\n\"Statistiche aggiornate al 13 febbraio 2022.\""}
{"id": "1901577", "revid": "729019", "url": "https://it.wikipedia.org/wiki?curid=1901577", "title": "Forte di Cima Ora", "text": "Il forte di Cima Ora \u00e8 una fortificazione, ormai in rovina, risalente alla Prima guerra mondiale posta a 1539 m s.l.m. nel comune di Anfo in provincia di Brescia.\nLuogo di notevole interesse paesaggistico \u00e8 meta di escursioni. Dalla sua sommit\u00e0, un tempo utilizzata per le piazzole dei cannoni, si pu\u00f2 ammirare gran parte del Lago d'Idro, fino a Ponte Caffaro."}
{"id": "1901580", "revid": "287204", "url": "https://it.wikipedia.org/wiki?curid=1901580", "title": "Nicol\u00e0s Domingo", "text": ""}
{"id": "1901583", "revid": "287204", "url": "https://it.wikipedia.org/wiki?curid=1901583", "title": "Nicolas Domingo", "text": ""}
{"id": "1901586", "revid": "2070647", "url": "https://it.wikipedia.org/wiki?curid=1901586", "title": "Diu (citt\u00e0)", "text": "Diu \u00e8 una citt\u00e0 dell'India di 21.576 abitanti, capoluogo del distretto di Diu, nel territorio federato di Daman e Diu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 20\u00b0 41' 60 N e 70\u00b0 58' 60 E, al livello del mare.\nSociet\u00e0.\nEvoluzione demografica.\nAl censimento del 2001 la popolazione di Diu assommava a 21.576 persone, delle quali 9.928 maschi e 11.648 femmine. I bambini di et\u00e0 inferiore o uguale ai sei anni assommavano a 2.858, dei quali 1.442 maschi e 1.416 femmine. Infine, coloro che erano in grado di saper almeno leggere e scrivere erano 16.081, dei quali 8.041 maschi e 8.040 femmine.\nLa popolazione parla gujarati e inglese e una parte della popolazione parla ancora in portoghese a causa dei quattro secoli di dominazione portoghese e hindi, la lingua pi\u00f9 parlata in India."}
{"id": "1901587", "revid": "1926649", "url": "https://it.wikipedia.org/wiki?curid=1901587", "title": "Alessandro Pane", "text": "Carriera.\nGiocatore.\nHa militato in diverse squadre professionistiche, tra cui l'Empoli, con cui ha giocato in Serie A per due stagioni alla fine degli anni 1990.\nAllenatore.\nConclusa la carriera da calciatore \u00e8 divenuto allenatore. Nella stagione 2002-2003 l'Empoli gli affida la conduzione tecnica della squadra Allievi Nazionali, mentre la stagione successiva guida la Primavera ottenendo un secondo posto al Torneo di Viareggio.\nIl 10 luglio 2004 inizia la sua prima esperienza professionista viene nominato tecnico del , in Serie C2. Inizia un po' male la nuova avventura arrivando ultimo posto al proprio girone con appena un solo punto della Coppa Italia Serie C, in campionato si piazza ottavo posto. Il secondo anno non riesce a superare il proprio girone della Coppa Italia Serie C e arriva al sesto posto in campionato. Il 27 maggio 2006 lascia il club in modo amichevole, e nel reciproco rispetto.\nIl 26 settembre viene chiamato sulla panchina della dopo 4 partite dall'inizio del campionato. Esordisce nella vittoria per 3-2 contro la Bellaria Igea Marina. In questa sua prima stagione al timone dei granata arriva al quinto posto in campionato e sfiora la promozione in Serie C1 perdendo all'ultimo minuto la finale \"play-off\" contro la Paganese. Nel secondo anno a reggio Emilia, supera il proprio girone della Coppa Italia Serie C al primo posto e arriva poi fino in semifinale, dove viene eliminato dal Bassano Virtus. In campionato ottiene la promozione in Serie C1 piazzandosi al primo posto con 70 punti e per questo \u00e8 stato insignito del premio \"Panchina d'argento\" come miglior tecnico della Serie C2. Nella stagione seguente viene eliminato al primo turno della Coppa Italia Lega Pro dal S\u00fcdtirol e in Coppa Italia riesce ad arrivare fino ai quarti di finale dove viene eliminato ai calci di rigore dall\u2019Udinese. Esordisce in Serie C1 rinominata Lega Pro Prima Divisione conducendo i \"granata\" al quinto posto in campionato con accesso ai playoff, uscendone sconfitto nella semifinale contro la Pro Patria.\nIl 17 giugno 2009 viene nominato ufficialmente nuovo allenatore dell', in Serie B. Esordisce nella sconfitta ed eliminazione al terzo turno della Coppa Italia dal Cittadella per 2-1. Il 22 novembre all'indomani della sconfitta interna nel derby contro l'Ancona per 3-1 viene esonerato e sostituito con Giuseppe Pillon, dopo un inizio di campionato che port\u00f2 la squadra sino alla zona play-off ai primi di ottobre. Lascia dopo aver totalizzato 3 vittorie, 6 pareggi, 6 sconfitte e con la squadra al diciottesimo posto.\nIl 20 settembre 2010 viene nominato tecnico dello Spezia in sostituzione dell\u2019esonerato Salvo D'Adderio, prende la squadra all\u2019ottavo posto in classifica. Esordisce nel pareggio per 1-1 contro il Como, la prima vittoria arriva dopo sei partite batte per 4-1 il Ravenna. Il 15 marzo 2011 dopo la sconfitta interna per 2-1 contro la Cremonese viene esonerato, lasciando la squadra all\u2019ottavo posto dopo aver ottenuto 6 vittorie 8 pareggi e 6 sconfitte.\nL\u20198 giugno 2011 diventa allenatore del Lugano, squadra della seconda divisione svizzera. Esordisce nella vittoria per 3-1 contro il Br\u00fchl. Supera il primo turno della Coppa Svizzera battendo ai tempi supplementari per 5-1 l\u2019United Zurigo. Il 26 settembre all\u2019indomani della sconfitta interna per 3-1 contro il Bienne viene esonerato.\nIl 14 febbraio 2012 viene chiamato a sostituire Dino Pagliari sulla panchina del Pisa. Esordisce nella vittoria per 2-1 contro il Como. Il primo anno si conclude con l\u2019arrivivo in finale della Coppa Italia Lega Pro venendo battuto dallo Spezia e in campionato si piazza al settimo posto. Il secondo anno inizia subito con l\u2019eliminazione al secondo turno della Coppa Italia da parte del Padova. Il 19 marzo 2013, dopo la sconfitta per 3-0 contro la Nocerina, viene esonerato. Lascia la squadra al settimo posto in campionato dopo aver ottenuto 9 vittorie, 7 pareggi e 8 sconfitte. Chiude la sua esperienza Toscana dopo aver collezionato 15 vittorie, 11 pareggi e 11 sconfitte.\nIl 5 luglio viene nominato nuovo tecnico della selezione Under-19 dell\u2019Italia e vice della selezione Under-18 guidata da Paolo Vanoli. Riesce a superare la prima qualificazione per l\u2019Europeo Under-19, ma nel secondo turno di qualificazione arriva ultimo nel proprio girone ottenendo soltanto un punto in classifica. Si ripete anche l\u2019anno successivo dove non riesce a superare il secondo turno di qualificazione per Europeo Under-19. Il 25 maggio 2015 lascia la guida della selezione italiana.\nIl 21 giugno diventa allenatore del in Lega Pro. L'11 ottobre all\u2019indomani della pesante sconfitta contro il Pontedera per 6-0 viene esonerato dopo aver totalizzato 2 vittorie, 1 pareggio, 3 sconfitte e con la squadra al tredicesimo posto.\nIl 9 luglio 2016 entra nello staff tecnico di Luciano Spalletti alla Roma come collaboratore tecnico. Il 14 giugno 2017, Pane segue Spalletti all'Inter.\nStatistiche.\nStatistiche da allenatore.\n\"Statistiche aggiornate al 4 dicembre 2017.\""}
{"id": "1901589", "revid": "6923", "url": "https://it.wikipedia.org/wiki?curid=1901589", "title": "Ferrovia Mestre-Adria", "text": ""}
{"id": "1901603", "revid": "104458", "url": "https://it.wikipedia.org/wiki?curid=1901603", "title": "Berea", "text": ""}
{"id": "1901622", "revid": "246027", "url": "https://it.wikipedia.org/wiki?curid=1901622", "title": "Bombardier Rotax", "text": ""}
{"id": "1901640", "revid": "246027", "url": "https://it.wikipedia.org/wiki?curid=1901640", "title": "Aprilia Caponord", "text": ""}
{"id": "1901646", "revid": "56620", "url": "https://it.wikipedia.org/wiki?curid=1901646", "title": "La citt\u00e0 del vento", "text": "La citt\u00e0 del vento \u00e8 un romanzo per ragazzi di Pierdomenico Baccalario, terzo volume della saga \"Century\", edito da Piemme nel 2007.\nTrama.\nMancano due giorni al solstizio d'estate: stavolta Elettra, Harvey, Mistral e Sheng si ritrovano a Parigi (citt\u00e0 dell'Aria) e sono alla ricerca del misterioso Velo di Iside che \u00e8 nascosto nel cuore della citt\u00e0. I quattro, per\u00f2, dovranno ben guardarsi dalla perfida Mademoiselle Cybele che ha gi\u00e0 messo alle loro calcagna tutti i suoi informatori.\nHarvey arriva a Parigi e subito viene rapito da LORO. Presto lo fa sapere al resto del gruppo e Mistral dimostra la sua grinta pronta per aiutare un amico che per\u00f2 sar\u00e0 liberato da una misteriosa donna di nome Zoe.\nElettra e Sheng fuggono dal treno su cui stanno viaggiando grazie ai poteri della ragazza in pensiero per l'amato.\nTra tranelli e avventure, i quattro ragazzi seguono le tracce di un misterioso orologio fino a trovare nel Louvre il velo di Iside e scoprire che una loro vecchia conoscenza non \u00e8 poi cos\u00ec vecchia..."}
{"id": "1901647", "revid": "765341", "url": "https://it.wikipedia.org/wiki?curid=1901647", "title": "Augusta di W\u00fcrttemberg", "text": "Biografia.\nVenne data in moglie al principe Ermanno di Sassonia-Weimar-Eisenach; le nozze vennero celebrate il 17 giugno 1851 a Friedrichshafen.\nAugusta diede alla luce sei figli:"}
{"id": "1901648", "revid": "71433", "url": "https://it.wikipedia.org/wiki?curid=1901648", "title": "Picture This!", "text": ""}
{"id": "1901651", "revid": "1573940", "url": "https://it.wikipedia.org/wiki?curid=1901651", "title": "Cebus capucinus", "text": "Il cebo cappuccino (Cebus capucinus ()) \u00e8 un primate platirrino della famiglia dei Cebidi.\nDistribuzione.\nCon quattro sottospecie (\"Cebus capucinus capucinus\", \"Cebus capucinus curtus\", \"Cebus capucinus imitator\", \"Cebus capucinus limitaneus\") la specie occupa un vasto areale che va dall'Honduras al Brasile centro-occidentale.\nDescrizione.\nDimensioni.\nMisura circa un metro di lunghezza, di cui la met\u00e0 spetta alla coda semiprensile, per un peso di 4\u00a0kg.\nAspetto.\nIl pelo \u00e8 omogeneamente nero, fatta eccezione per un caratteristico \"cappuccio\" bianco o giallastro che ricopre la testa (tranne la nuca, che \u00e8 nera), la gola e le spalle, rendendo la colorazione dell'animale molto simile nel complesso a quella dei frati cappuccini, da cui il nome. La faccia \u00e8 nuda e rosata.\nDimorfismo sessuale.\nI maschi, a parit\u00e0 d'et\u00e0, sono pi\u00f9 grandi e robusti delle femmine.\nBiologia.\nSi tratta di animali diurni ed arboricoli: vivono in gruppi composti da una ventina di individui ed oltre, nei quali il rapporto fra i sessi non sempre viene rispettato, anzi spesso sono presenti vari maschi per femmina: in ogni caso, \u00e8 presente sempre una coppia dominante, in base ai rapporti di parentela con la quale gli altri componenti hanno un rango pi\u00f9 o meno subordinato.\nI gruppi sono assai vociferi e chiassosi e percorrono circa due chilometri al giorno nell'ambito di territori ben definiti che hanno un'estensione compresa fra i 320.000 e gli 860.000 m2. I maschi sono i principali difensori del territorio, mentre le femmine fungono da sentinelle: queste ultime sono solite formare gruppetti con la funzione di difendersi da attenzioni sgradite da parte di maschi aggressivi.\nCon una massa cerebrale di 70-80 g, questi animali sono assai intelligenti: in natura, i giovani imparano dagli adulti ad utilizzare oggetti per rompere i gusci dei frutti di cui si nutrono, inoltre sono in grado di utilizzare determinate specie vegetali come repellenti per zanzare ed acari.\nAlimentazione.\nSi tratta di animali molto opportunisti, che mangiano principalmente materiale vegetale, ma all'occorrenza non disdegnano di catturare insetti e piccoli vertebrati.\nRiproduzione.\nI cicli estrali delle femmine sono sincronizzati in modo tale che durante la stagione riproduttiva (fra dicembre ed aprile) solo una femmina alla volta sia in estro.\nLa gestazione dura circa cinque mesi e mezzo, al termine dei quali nasce solitamente un unico cucciolo, che viene accudito soprattutto dalla madre. Attorno all'anno d'et\u00e0 il cucciolo viene svezzato, e diviene via via pi\u00f9 indipendente con l'et\u00e0. La maturit\u00e0 sessuale viene raggiunta attorno ai 2-3 anni d'et\u00e0, mentre la taglia adulta viene raggiunta solamente dopo gli otto anni.\nIn natura, questi animali vivono fra i quindici ed i venticinque anni, mentre in cattivit\u00e0 la loro speranza di vita raddoppia."}
{"id": "1901665", "revid": "339392", "url": "https://it.wikipedia.org/wiki?curid=1901665", "title": "Chernabog", "text": ""}
{"id": "1901667", "revid": "767487", "url": "https://it.wikipedia.org/wiki?curid=1901667", "title": "Lena Philipsson", "text": "Ha partecipato per ben 6 volte al Melodifestivalen: nel 1986, 1987, 1988, 1991, 1998 e nel 2004 vincendo questa ultima edizione. Nello stesso anno rappresenta la Svezia all'Eurovision con la canzone \"It Hurts\"."}
{"id": "1901680", "revid": "149587", "url": "https://it.wikipedia.org/wiki?curid=1901680", "title": "Dalmati Italiani", "text": ""}
{"id": "1901682", "revid": "21880", "url": "https://it.wikipedia.org/wiki?curid=1901682", "title": "Cebus kaapori", "text": "Il cebo Ka'Apor (\"Cebus kaapori\" ) \u00e8 un primate platirrino della famiglia dei Cebidi.\nVeniva un tempo considerato una sottospecie di \"Cebus olivaceus\", ma attualmente si propende a classificare questa specie come a s\u00e9 stante.\nVive in Brasile nord-orientale, sulla destra delle foci del fiume Tocantins.\nIl pelo \u00e8 color sabbia sul tronco, marrone sull'addome e bruno-rossiccio sugli arti, dove si scurisce fino a divenire nero sugli avambracci ed i polsi. Il pelo \u00e8 inoltre nero anche sulla coda e sulla nuca, fino alla sommit\u00e0 del cranio dove forma una banda triangolare che si spinge fino alle sopracciglia: la faccia \u00e8 ricoperta da pelo biancastro, via via pi\u00f9 rado man mano che ci si avvicina al muso, che \u00e8 rosato ed a volte chiazzato di nero."}
{"id": "1901686", "revid": "1529788", "url": "https://it.wikipedia.org/wiki?curid=1901686", "title": "Liquido", "text": "Il liquido \u00e8 uno degli stati della materia.\nPropriet\u00e0.\nLe sue propriet\u00e0 principali sono:\nGeneralmente, una sostanza allo stato liquido \u00e8 meno densa che allo stato solido, ma un'importante eccezione \u00e8 costituita dall'acqua.\nCaratteristiche.\nLe molecole o atomi che costituiscono il liquido interagiscono fra loro, sebbene non fortemente come nel solido. Non sono fra loro in posizioni fisse ma \"scorrono\" gli uni sugli altri, sebbene si ipotizzi l'esistenza di cluster o gabbie relativamente stabili, in liquidi dai forti legami intermolecolari come l'acqua.\nI liquidi si distinguono in:\nIn un campo gravitazionale costante, come approssimativamente accade sulla superficie terrestre, la pressione in un liquido fermo \u00e8 pari a\ndove formula_2 \u00e8 la densit\u00e0 del liquido (che si suppone uniforme) e formula_3 \u00e8 la profondit\u00e0 del punto considerato, formula_4 la pressione alla superficie libera e formula_5 l'accelerazione di gravit\u00e0."}
{"id": "1901692", "revid": "290948", "url": "https://it.wikipedia.org/wiki?curid=1901692", "title": "Duttile", "text": ""}
{"id": "1901708", "revid": "161374", "url": "https://it.wikipedia.org/wiki?curid=1901708", "title": "Moke-up", "text": ""}
{"id": "1901709", "revid": "161374", "url": "https://it.wikipedia.org/wiki?curid=1901709", "title": "Moke up", "text": ""}
{"id": "1901711", "revid": "161374", "url": "https://it.wikipedia.org/wiki?curid=1901711", "title": "Mokeup", "text": ""}
{"id": "1901715", "revid": "767487", "url": "https://it.wikipedia.org/wiki?curid=1901715", "title": "Halitherium", "text": "Halitherium \u00e8 un genere estinto di Sirenii vissuto prevalentemente durante l'Oligocene in Europa, Atlantico occidentale e Caraibi.\nL'animale raggiunse i due metri di lunghezza e presenta una dentatura vagamente simile a quella dei Manatidi (famiglia Trichechidae) in base alla quale viene spesso considerato come possibile antenato del Lamantino. \"Halitherium\" ed il successivo \"Metaxytherium\" presentano una cavit\u00e0 acetabolare per il bacino ed un rudimentale femore. All'interno delle sue pinne, inoltre, sono stati trovati resti altrettanto rudimentali delle dita. Le costole si sono allungate per aumentare la capacit\u00e0 polmonare al fine di fornire il controllo della galleggiabilit\u00e0.\nI primi ritrovamenti fossili risalgono al XIX secolo nel bacino di Magonza in Germania, ma l'animale \u00e8 stato ritrovato in numerose altre rive dell'antico mare della Tetide. Quasi tutte le specie conosciute sono vissute nelle calde acque tropicali dell'Oligocene, tuttavia la recente scoperta della specie \"H. taulannense\" avvenuta nel nord della Provenza in Francia e datata all'Eocene superiore sposta di parecchio indietro l'origine di questo genere. I resti, un cranio completo ed una mandibola, consentono di valutare finalmente in maniera corretta l'evoluzione della morfologia cranica dei Dugongidi dall'Eocene alle forme dell'Oligocene e portano nuovi elementi per approfondire lo studio della diversificazione dei primi Sirenii eocenici.\nL'isola di Porto Rico si \u00e8 rivelata ricca di fossili di Sirenii dei periodi Oligocene e Miocene: qui sono stati recuperati in sequenza i fossili di \"H. antillense\", di \"Caribosiren turneri\" e di \"Metaxytherium calvertense\" che rappresenterebbero un'unica linea monofiletica di Dugongidi dei Caraibi."}
{"id": "1901720", "revid": "827882", "url": "https://it.wikipedia.org/wiki?curid=1901720", "title": "La Coupole", "text": "La Coupole \u00e8 una famosa \"brasserie\" parigina sita nel quartiere di Montparnasse sull'omonimo \"boulevard\".\nInaugurata il 20 dicembre 1927 da Ernest Fraux e Ren\u00e9 Lafont, essa conobbe un rapido successo ospitando celebri personalit\u00e0 come: Jean Cocteau, Jos\u00e9phine Baker, Man Ray, Georges Braque. Negli anni del 1930 gli \"aficionados\" erano Picasso, Simone de Beauvoir e Jean-Paul Sartre, Sonia Terk Delaunay, Andr\u00e9 Malraux, Jacques Pr\u00e9vert, Marc Chagall, \u00c9dith Piaf. Mentre tra il 1940 e il 1950, Ernest Hemingway, Marlene Dietrich e Ava Gardner."}
{"id": "1901722", "revid": "12290", "url": "https://it.wikipedia.org/wiki?curid=1901722", "title": "Impulso (DC Comics)", "text": ""}
{"id": "1901723", "revid": "287204", "url": "https://it.wikipedia.org/wiki?curid=1901723", "title": "Bertil Lindblad", "text": "Divenuto professore all'Accademia Reale Svedese delle Scienze nel 1927 e responsabile dell'Osservatorio di Stoccolma, Lindblad cominci\u00f2 ad elaborare una propria teoria circa la rotazione delle galassie. Riusc\u00ec ad intuire che il grado di rotazione delle stelle decresce con l'aumentare della distanza della stella stessa dal centro galattico. Tale deduzione fu poi confermata poco pi\u00f9 tardi da Jan Oort nel 1927.\nBertil Lindblad non deve essere confuso con i quasi omonimi astronomi svedesi Per Olof Lindblad, figlio di Bertil Lindblad e Bertil A. Lindblad, noto studioso di Meteoritica."}
{"id": "1901724", "revid": "39884", "url": "https://it.wikipedia.org/wiki?curid=1901724", "title": "AMRAAM", "text": ""}
{"id": "1901725", "revid": "122370382", "url": "https://it.wikipedia.org/wiki?curid=1901725", "title": "John Gotti, Jr.", "text": "Biografia.\nFiglio del celebre padrino italoamericano John Gotti, storico capo della Famiglia Gambino, gli succede dopo l'arresto, ma non riesce a conquistarsi la stima dei subalterni. Durante i cinque anni di comando, oltre alle numerose lacune, John Angelo, detto anche \"John Junior\", commette alcuni errori grossolani, arrivando addirittura a custodire una lista di membri della Famiglia in ufficio, che successivamente viene requisita dalla polizia.\nDopo l'arresto nel 1997, attualmente afferma di cercare di abbandonare la Famiglia.\nNel 1990, Gotti ha sposato Kimberly Albanese, figlia di Joseph Albanese, un installatore di pavimenti / moquette. Hanno sei figli e vivono a Oyster Bay Cove, sulla costa nord di Long Island. Suo figlio, John Gotti III, \u00e8 un combattente professionista di arti marziali miste.\nGotti ha scritto un libro del 2015, \"Shadow of My Father\"."}
{"id": "1901729", "revid": "767487", "url": "https://it.wikipedia.org/wiki?curid=1901729", "title": "Executive search", "text": "La locuzione executive search, nell'ambito delle risorse umane, indica il processo di ricerca diretta e selezione del personale mirato a trovare i manager pi\u00f9 adatti a ricoprire posizioni dirigenziali all'interno di aziende e organizzazioni.\nL'attivit\u00e0 di Executive Search pu\u00f2 essere portata avanti dal consiglio di amministrazione di un'azienda o istituzione, da altri dirigenti all'interno dell'organizzazione stessa o da una societ\u00e0 esterna composta da professionisti dell'Executive Search (in gergo colloquiale, \u201ccacciatori di teste\u201d).\nLa professione Executive Search.\nI principali motivi per cui un'azienda si rivolge a una societ\u00e0 di consulenza si possono identificare nel risparmio del tempo e lavoro necessari per l'identificazione e la valutazione del livello di corrispondenza dei candidati rispetto all'esigenza di reclutamento, nonch\u00e9 nelle maggiori garanzie di obiettivit\u00e0 proprie di una consulenza esterna.\nIl servizio di consulenza \u00e8 quindi retribuito dall'azienda cliente e mai dal candidato prescelto. I potenziali candidati sono identificati, valutati e presentati al cliente sulla base della corrispondenza ad un profilo professionale congiuntamente sviluppato e definito, verbalmente o per iscritto, da societ\u00e0 di consulenza e azienda cliente.\nDi norma, i candidati non sono attivamente alla ricerca di lavoro: \u00e8 compito del consulente contattarli e presentare loro una proposta, nell'ottica di portarli a valutare la nuova opportunit\u00e0 professionale ed eventualmente accettare la proposta dell'azienda committente, spesso concorrente all'interno dello stesso settore o di un settore vicino. Proprio per questo, \u00e8 importante che la consulenza possa vantare una profonda conoscenza di uno specifico settore di mercato, all'interno del quale, attraverso \"network\" di contatti personali e professionali, vengono rintracciati i candidati per una determinata posizione. \nLe pi\u00f9 comuni metodologie di identificazione di potenziali candidati comprendono infatti contatti telefonici in seguito a segnalazioni di persone del settore o di altri candidati non interessati in quel momento a procedere nella selezione. Data la cruciale importanza dei network, le societ\u00e0 di consulenza si impegnano molto a coltivare e aggiornare la propria rete di contatti, in modo da trovarsi sempre pronte all'assegnazione di un incarico.\nSociet\u00e0 di Executive Search.\nLe societ\u00e0 di Executive Search si distinguono in due tipologie:\nLe societ\u00e0 che operano su base retainer vengono incaricate dalle aziende di identificare il candidato pi\u00f9 adatto ad occupare una specifica posizione; normalmente questo accade per posizioni senior per le quali esiste un ristretto e qualificato numero di candidati idonei di alto livello da contattare in modo riservato, come ad esempio ruoli di Presidente, Vice Presidente, Direttore Generale o Senior Manager.\nEsistono varie societ\u00e0 che operano in diversi settori industriali (le cosiddette societ\u00e0 generaliste) cos\u00ec come altre specializzate in determinati settori (ad esempio farmaceutico o informatico) o funzioni (ad esempio Sales &amp; Marketing).\nLe societ\u00e0 che operano a retainer lavorano di norma in esclusiva: in questo modo, rapportandosi con un unico soggetto, l'azienda cliente pu\u00f2 stabilire una relazione di reciproca conoscenza con il consulente, che a sua volta mette a disposizione la propria esperienza e conoscenza del mercato di riferimento.\nPrincipi etici.\nLa professione Executive Search si basa su una serie di principi etici condivisi e applicati nei confronti di clienti e candidati. \nUn requisito essenziale \u00e8 l'impegno a potenziare la struttura dell'azienda che ha affidato l'incarico, operando in esclusiva e rispettando gli accordi off-limits, che prevedono che una societ\u00e0 di consulenza non contatti dipendenti di un attuale cliente per altre ricerche. Tali accordi sono generalmente definiti per iscritto anzich\u00e9 essere considerati prassi standard, in quanto dettagli e condizioni possono variare ed essere soggetti a diversit\u00e0 d'interpretazione. \u00c8 comunque prassi che un'azienda rimanga off-limits per un anno dal completamento di un incarico. Altro importante principio di riservatezza \u00e8 costituito dall'impegno a non diffondere informazioni o notizie confidenziali acquisite durante la ricerca, siano esse relative all'azienda cliente o ai candidati contattati\nI doveri nei confronti dei candidati comprendono invece l'impegno a fornire informazioni corrette e trasparenti, nonch\u00e9 a proteggere la riservatezza dei dati personali diffondendo curriculum e informazioni esclusivamente previa l'autorizzazione degli interessati, anche per ci\u00f2 che concerne la raccolta di referenze.\nAESC (Association of Executive Search Consultants).\nAESC \u00e8 l'organismo internazionale che rappresenta i professionisti dell'Executive Search. Fondata negli Stati Uniti nel 1959, l'associazione ha oggi la propria sede principale a New York ed una sede europea a Bruxelles, ma organizza una serie di eventi anche a livello locale.\nAd AESC appartengono oltre 270 societ\u00e0, suddivise in tre consigli regionali: Americhe (Stati Uniti, Canada e America Latina), EMEA (Europa, Medio Oriente e Africa) e Asia- Pacifico (la prima societ\u00e0 interamente italiana ad entrare nell'associazione \u00e8 stata \"Mindoor Executive Search\", oggi \"Boyden Italy\"). Complessivamente, queste societ\u00e0 portano a termine oltre 50.000 incarichi di ricerca ogni anno. All'associazione fanno capo diverse commissioni locali e globali, elette a cadenza annuale, che si occupano di tematiche quali i rapporti con i governi o i principi etici della professione. \nOltre a promuovere e garantire l'osservanza di standard etici e professionali comuni, AESC si occupa di formazione, divulgazione e tutela degli interessi delle societ\u00e0 membro. Nel 2000, AESC ha creato BlueSteps, un servizio online a sottoscrizione mirato a fare da tramite fra candidati e societ\u00e0 iscritte."}
{"id": "1901733", "revid": "142504", "url": "https://it.wikipedia.org/wiki?curid=1901733", "title": "Salvatore Gravano", "text": ""}
{"id": "1901736", "revid": "155634", "url": "https://it.wikipedia.org/wiki?curid=1901736", "title": "Luigi Castellucci", "text": " \u00c8 considerato uno tra gli esponenti pi\u00f9 importanti dell'architettura dell'Ottocento nel meridione e in Puglia in particolare.\nBiografia.\nAllievo di Francesco Saponieri presso la Regia Accademia di Belle Arti di Napoli, vince la \"Borsa di Perfezionamento\" presso il Pensionato Artistico Borbonico di Roma diretto da Vincenzo Camuccini, laureandosi quindi a Napoli nel 1830, dove si stabilisce aprendo uno studio professionale con annessa scuola privata di architettura. Vero e proprio crocevia di intellettuali e artisti come i fratelli Palizzi, De Napoli, Costanzo e Tito Angelini, Giuseppe e Tommaso Solari, i colleghi Alvino, Catalano, Antonio Niccolini, autore del Teatro Piccinni di Bari. Suoi allievi furono V.zo Danisi, F. Santacroce, M. Lamparelli, C. Oderisio, M. Masotino, R. Comes, ecc. Nel 1834 la Reale Societ\u00e0 Borbonica di Belle Arti lo nomina Professore Onorario e Socio corrispondente nazionale delle Classi di Architettura e Archeologia. Quivi risiede sino al 1840, impegnato in varie progettazioni e costruzioni come il Palazzo del nobile Esterh\u00e0zy a Riviera di Chiaia, pur approntando diversi progetti per la sua Bitonto, come l'intera fabbrica del prestigioso Teatro Ferdinandeo (ora Traetta), prima di rientrare definitivamente a Bitonto per dirigere i lavori del grandioso progetto da lui vinto per la costruzione del Regio Orfanotrofio Maria Cristina di Savoia.\nOpere.\nTra le opere pi\u00f9 significative ci sono il palazzo Gentile (attualmente municipio) e Palazzo Pannone a Bitonto, i palazzi Ferrara a Bari, il Museo Jatta a Ruvo di Puglia, Porro-Ceci ad Andria, il Cafiero a Barletta, il Palazzo Vescovile ad Acquaviva delle Fonti e il Palazzo Ricchioni a Palo del Colle. Sue le pregevoli ville Capitaneo a Palese - Macchie, Cioffrese a Santo Spirito e Gentile (del feudo Torricella, oggi Messeni) sulla strada che collega Santo Spirito a Bitonto. Alcuni gli attribuiscono Villa Longo de Bellis e Villa Castellucci (ora abbattuta) a Palese."}
{"id": "1901737", "revid": "1543377", "url": "https://it.wikipedia.org/wiki?curid=1901737", "title": "Istituto statale d'arte Paolo Mercuri", "text": "Il liceo artistico-istituto statale d'arte \"Paolo Mercuri\" \u00e8 una scuola secondaria di secondo grado italiana situata nella citt\u00e0 di Marino, in provincia di Roma, nell'area dei Castelli Romani.\nStoria.\nIl collegio dei padri Dottrinari.\nPapa Gregorio XVI (1831-1846) nel 1832 dichiar\u00f2 Marino sede di Governo e nel 1835 la elev\u00f2 al grado di Citt\u00e0: in seguito a questo, volle dotare la neo-citt\u00e0 di ogni servizio necessario alla sua nuova importanza. Cos\u00ec nel 1837 ordin\u00f2 l'istituzione in citt\u00e0 di un collegio della Congregazione dei Padri della Dottrina Cristiana, che avevano il compito di impartire ai ragazzi di sesso maschile l'istruzione superiore. La sede del Collegio venne individuata presso la chiesa della Santissima Trinit\u00e0, nell'edificio che era stato un convento dei Chierici Regolari Minori.\nL'istruzione impartita dai religiosi era di tipo umanistico e classico. Alunno illustre di questa scuola fu Girolamo Torquati (1828-1897), farmacista e storico, autore tra l'altro degli \"Studi storico-archeologici sulla citt\u00e0 e sul territorio di Marino\".\nIl collegio dei Dottrinari venne chiuso a seguito del primo Consiglio comunale dopo la presa di Porta Pia, il 23 dicembre 1870, per decisione della maggioranza anticlericale dei consiglieri comunali. La sede del Collegio tuttavia rimase propriet\u00e0 comunale, destinata a vari usi.\nLa Regia Scuola Professionale.\nIl 15 gennaio 1919 il marchese Achille Fumasoni Biondi acquist\u00f2 dal Comune di Marino l'edificio dell'antico collegio dei Dottrinari, che da allora prese la denominazione di palazzo Fumasoni Biondi o collegio Fumasoni Biondi. Il marchese espresse al Comune la volont\u00e0 di creare a sue spese una scuola superiore privata per l'istruzione di operai che sapessero maneggiare il ferro, il legno e la pietra. La Regia Scuola Professionale di Marino veniva istituita con regio decreto del 4 settembre 1919, con intitolazione a Maria Domenica Fumasoni Biondi, pioniera nella scoperta della tessitura dell'amianto, ed antenata del marchese Fumasoni Biondi. \nIl 2 marzo 1920 si riun\u00ec il primo collegio docenti della scuola, ed il 4 marzo si inaugur\u00f2 il primo anno scolastico. Gli alunni erano 35, e l'orario scolastico era dalle 12 alle 19. \nIl 10 settembre 1920 il marchese Fumasoni Biondi, che era stato nominato dal Ministero per l'Industria ed il Commercio Commissario per l'amministrazione della scuola per gli anni scolastici 1919/1922, affitt\u00f2 l'edificio ai religiosi della Pia Societ\u00e0 di San Giuseppe, popolarmente noti come padri Giuseppini, dando loro in gestione la scuola. I Giuseppini, diretti da padre Valentino Franco, trasferirono a Marino un convitto che avevano gi\u00e0 aperto a Frascati. La cosa non piacque all'amministrazione locale, tradizionalmente repubblicana ed anticlericale. Il 22 dicembre 1920 il sindaco repubblicano Marco Bellucci, appena rieletto alle elezioni amministrative del 3 ottobre, reclam\u00f2 il trasferimento della Regia Scuola Professionale nei locali della residenza municipale di Palazzo Colonna, per averla \"finalmente libera da estranee ingerenze\". Nel mese di febbraio 1921 gli ispettori del Ministero per l'Industria ed il Commercio diedero parere positivo al trasferimento, ed a met\u00e0 marzo 1921 poterono ricominciare i corsi nei locali di Palazzo Colonna. La direttrice didattica era la prof. Gilda Villani, moglie del segretario comunale Ottorino Bruzio; il segretario amministrativo Renato Galeotti; il bidello Mariano D'Ottavi; gli insegnanti, il sig. Valenti, studente al sesto anno dell'Accademia di Belle Arti, e Giovanni Gherardi, intagliatore locale. Nel 1922 diventer\u00e0 direttore della scuola Franco Cruciani.\nL'attuale denominazione della scuola, in onore dell'incisore marinese Paolo Mercuri (1804-1884), venne ufficialmente assunta nel novembre 1922. Contemporaneamente, presso i locali dell'odierna sede dell'istituto in corso Vittoria Colonna, continu\u00f2 ad esistere per qualche anno una scuola complementare \"Maria Domenica Fumasoni Biondi\". \nLe discipline insegnate erano: italiano, storia, geografia, matematica, disegno geometrico, disegno artistico, plastica, lavorazione del ferro a partire dal 1921, intaglio, intarsio e scienze dal 1924, cultura militare dal 1935, per effetto del fascismo. L'orario scolastico inizialmente era dalle 12 alle 19, ma in seguito pass\u00f2 dalle 16 alle 20 per maggior comodit\u00e0 degli studenti. Gli anni di corso erano solo tre.\nDall'anno scolastico 1924/1925 la scuola venne sottoposta al controllo del Ministero della Pubblica Istruzione, e non pi\u00f9 a quello del Ministero dell'industria e del commercio, con il raggiungimento della sostanziale parit\u00e0 con gli altri istituti secondari superiori. Tra il 1919 ed il 1924 l'istituto aveva gi\u00e0 licenziato 180 alunni. Il Comune di Marino deliber\u00f2 un contributo annuo di 12.210 lire per la scuola.\nNel 1927 venne aperta la biblioteca scolastica, con un fondo di circa 700 volumi; nel 1939 arriv\u00f2 il primo proiettore per diapositive. Nel 1931 la scuola contava tre classi, una per anno. Nel dicembre 1939 venne attivato un corso serale per artigiani, della durata di sei mesi.\nIl 2 febbraio 1944, durante la seconda guerra mondiale, Palazzo Colonna venne quasi interamente raso al suolo da un bombardamento anglo-americano, e la Scuola professionale, che si avviava a non essere pi\u00f9 Regia, ebbe grosse difficolt\u00e0. Tuttavia gi\u00e0 nel dicembre 1944 vennero inaugurate le aule della scuola nei locali al piano terra del palazzo, sopravvissuti ai bombardamenti.\nIstituto d'Arte.\nLa denominazione della scuola in Istituto Statale d'Arte \u00e8 stata sancita dal decreto del Presidente della Repubblica n\u00b0 1492 del 14 settembre 1967. Gli anni di corso diventarono cinque, con l'aggiunta del biennio degli istituti professionali ai tre anni di specializzazione. La maturit\u00e0 artistica abilit\u00f2 all'accesso all'Universit\u00e0.\nAnnessa all'Istituto \u00e8 stata, fino quasi alla fine del XX secolo, la scuola media statale \"Giuseppe Ungaretti\". Per un breve periodo, dal 1974 alla met\u00e0 degli anni Ottanta, la sede succursale di Ciampino fu autonoma, ma a causa della carenza d'iscritti venne accorpata nuovamente alla sede centrale di Marino.\nLiceo artistico.\nA partire dall'anno scolastico 2010/2011 l'istituto ha attivato l'indirizzo di liceo artistico in seguito al riordino degli indirizzi della scuola superiore attuato dalla cosiddetta riforma Gelmini.\nAttualmente la scuola \u00e8 aggregata all'Istituto tecnico \"Michele Amari\" di Ciampino, con cui l'istituto condivide la sede di via Romana nn. 11/13. \nAttualmente l'istituto ha assunto la denominazione di Istituto d'Istruzione superiore \"Amari Mercuri\", al fine di conservare entrambe le identit\u00e0."}
{"id": "1901740", "revid": "1543377", "url": "https://it.wikipedia.org/wiki?curid=1901740", "title": "Stadio Amsicora", "text": "Lo stadio Amsicora di Cagliari \u00e8 un impianto sportivo costruito nel 1923 in un'area appartenente alla Societ\u00e0 Ginnastica Amsicora, dalla quale prende il nome.\nLo stadio oggi \u00e8 una struttura polivalente con campo centrale in erba sintetica ad uso esclusivo dell'hockey su prato, pista di atletica leggera, palestra per la ginnastica artistica, palestra per il fitness, due campi di calcetto e una piccola piscina.\nLo stadio ha ospitato, oltre alle partite casalinghe dell'Unione Sportiva Cagliari Campione d'Italia 1970, una tappa della terza edizione del Giro di Sardegna di ciclismo nel 1960, la finale dei campionati europei di pugilato tra Duilio Loi e Fortunato Manca (1962), la Nazionale Italiana di calcio, le qualificazioni ai campionati del mondo di hockey su prato (1996), e perfino una Corrida del toreador Pedro Basauri \"Pedrucho\" (nel 1924).\nStoria.\nIl presidente della Societ\u00e0 Ginnastica Amsicora, Guido Costa, acquist\u00f2 il 9 giugno 1922, con 11.600 lire, un'area dismessa dal demanio pubblico, precedentemente utilizzata come colonia penale.\nNel 1923 venne realizzata la tribuna in cemento armato - progettata dall'ing. Donadio - tuttora esistente.\nL'inaugurazione del campo avvenne in occasione del concorso intersezionale cui partecipavano una trentina di societ\u00e0 provenienti da tutta Italia, compresa la Svizzera Italiana.\nAnni '20-30.\nNel ventennio fascista la Societ\u00e0 Ginnastica Amsicora, ridusse drasticamente la propria attivit\u00e0 sportiva, diventata monopolio del nuovo regime.\nGli impianti furono formalmente presi in affitto dal Partito Nazionale Fascista che nell'attuale stadio Amsicora, rinominato Campo DUX, organizzava le attivit\u00e0 sportive della G.I.L. (Giovent\u00f9 Italiana del Littorio) e dei G.U.F. (Gruppi Universitari Fascisti).\nAlla Societ\u00e0 Ginnastica Amsicora, sopravvissuta agonisticamente solo con la ginnastica, rimase in uso solo uno spazio appositamente attrezzato sotto la tribuna (l'attuale Palestra Costa).\nAnni '40.\nNel 1941 venne organizzato il primo campionato sardo assoluto di pallacanestro maschile e femminile.\nNel 1942 Mussolini assistette al saggio della Giovent\u00f9 Italiana del Littorio.\nAlla fine della seconda guerra mondiale la S.G. Amsicora riusc\u00ec ad ottenere dagli alleati anglo-americani, che ne avevano fatto un deposito per automezzi, la restituzione dello stadio Amsicora dimostrando, carte alla mano, che la propriet\u00e0 era rimasta costante durante il ventennio e che il Partito Nazionale Fascista ne aveva usufruito solo a titolo di affitto.\nAnni '50-'60.\nDal 1951 il campo in terra battuta venne utilizzato dal Cagliari Calcio per disputare le proprie partite interne.\nNel 1964 il campo fu concesso in uso al Cagliari Calcio, tramite una convenzione con l'Amministrazione Comunale di Cagliari, e venne posato il manto erboso, condizione indispensabile per poter partecipare al Campionato Nazionale di Serie A di calcio.\nIl record di spettatori si registr\u00f2 nella gara di campionato contro l'Inter nella stagione 1964-65, gara a cui assistettero 33964 persone.\nIn esso la squadra del Cagliari vinse lo scudetto 1969-1970 e nel settembre dello stesso anno si trasfer\u00ec allo stadio Sant'Elia. Nella stagione 1988-1989 l'Amsicora ospit\u00f2 nuovamente le partite casalinghe di Serie C1 in quanto il Sant'Elia venne chiuso per la ristrutturazione in vista dei Mondiali di Calcio Italia '90.\nAnni '70-'80.\nIn questi anni viene costruita la Palestra Cottiglia.\nIl Comune di Cagliari espropria una striscia dello stadio, che si estendeva fino al canale di Terramaini e sulla quale sorgevano spogliatoi, le tribune della curva est e una parte della pista di atletica, per far luogo ad una tratta dell'Asse Mediano di scorrimento.\nRiparte la rinascita dell'impianto con il completo ripristino delle strutture, la costruzione del campo da tennis in cemento (poi trasformato nel primo campo di calcetto) e di una pista di allenamento per l'atletica.\nDagli anni '90 a oggi.\nIn questi anni si ha un enorme sviluppo e modernizzazione di tutto l'impianto che, grazie ai contributi speciali erogati dalla Federazione Italiana Hockey realizza nel 1994 il nuovo campo in erba sintetica e la pista di atletica leggera oltre il secondo campo di calcetto.\nNel 2000 la S.G Amsicora concede in comodato l'area sottostante alla vecchia tribuna distinti, che con una radicale ristrutturazione viene trasformata in palestra per il fitness e gestita dalla Tribune Amsicora Stadium.\nNel 2008 \u00e8 stato rinnovato il manto di erba sintetica del campo centrale e del campo di calcetto, sono stati conclusi i rifacimenti della pista di atletica e degli spogliatoi, nonch\u00e9 delle strutture accessorie quali la foresteria e le aree verdi.\nArchivio storico.\nL'archivio testimonia l'attivit\u00e0 della Societ\u00e0 Amsicora a partire dal 1898 fino a tutto il Novecento ed \u00e8 interessante per ricostruire la storia della Societ\u00e0 e le vicende non solo sportive ma anche sociali, economiche e urbanistiche della citt\u00e0 di Cagliari.\nAl fine di preservare la documentazione di indubbio valore storico, nel 2010 \u00e8 stato avviato il progetto di digitalizzazione del patrimonio documentario (verbali del consiglio direttivo, diplomi e benemerenze, foto, pubblicazioni, atti sciolti), consultabile on line.\nL'archivio \u00e8 stato dichiarato \"di interesse storico particolarmente importante\" dal Direttore Regionale per i Beni Culturali e Paesaggistici della Sardegna il 19 ottobre 2010.\nProgetti futuri.\nLa Societ\u00e0 Ginnastica Amsicora ha ripresentato un progetto di ristrutturazione che prevede la costruzione di palazzetto dello sport, albergo, area congressi, due piani di parcheggio sotterraneo, piscina olimpionica e centro medico."}
{"id": "1901741", "revid": "185138", "url": "https://it.wikipedia.org/wiki?curid=1901741", "title": "AST (Stargate)", "text": ""}
{"id": "1901742", "revid": "767487", "url": "https://it.wikipedia.org/wiki?curid=1901742", "title": "L'impossibilit\u00e0 di essere normale", "text": "L'impossibilit\u00e0 di essere normale (\"Getting Straight\") \u00e8 un film del 1970 diretto e prodotto da Richard Rush, tratto da un romanzo di Ken Kolb, interpretato da Elliott Gould e Candice Bergen. Appartenente al filone delle opere sulla contestazione studentesca, \u00e8 contemporaneo del pi\u00f9 celebre \"Fragole e sangue\" di Stuart Hagmann, anch'esso del 1970.\nTrama.\nIl trentenne Harry Bailey, dopo essersi dedicato con passione all'impegno politico per alcuni anni, ormai piuttosto disilluso si allontana dal movimento studentesco e torna a studiare all'universit\u00e0, convinto di voler diventare insegnante, l'unico modo per entrare a far parte del sistema senza venir meno alle proprie convinzioni, ma anzi, per lasciare un segno positivo nella societ\u00e0 (trasmettere, se non la verit\u00e0, almeno il desiderio di ricercarla).\nProssimo alla laurea, tira avanti faticosamente fra un altalenante rapporto sentimentale con la bionda studentessa Jan, di cui \u00e8 stato \"pigmalione\" risvegliando in lei una coscienza politica, che per\u00f2 non ha cancellato il suo background culturale e sociale n\u00e9 le aspirazioni a un modello di vita tradizionale, gli studi mal sopportati (\u00abNon sono qui per imparare, sono qui solo per prendermi la laurea\u00bb), il tirocinio di insegnamento in una classe di studenti difficili, le conversazioni con i professori che ne stimano l'intelligenza e tentano di \"integrarlo\" fra di loro, la riluttante resistenza ai tentativi degli amici, come l'instabile Nick, di coinvolgerlo di nuovo nella contestazione studentesca, che ha gi\u00e0 vissuto intensamente in passato.\nCom'\u00e8 inevitabile, tutti i nodi vengono al pettine. Il rapporto con Jan degenera fino alla rottura, quando lei esprime il desiderio di sposarsi. Il tentativo di ricoprire il ruolo di mediatore fra gli studenti e dirigenza universitaria, grazie al forte ascendente sui primi e alla presunta affidabilit\u00e0 agli occhi degli altri, fallisce di fronte alla sostanziale velleit\u00e0 della ribellione e alla completa incapacit\u00e0 di comprensione delle autorit\u00e0, disposte a fare delle piccole concessioni che non significano nulla, rispetto alle istanze espresse dai giovani. La fatale leggerezza di aver fatto sostenere a Nick un facile esame al suo posto, per banale mancanza di tempo, preclude le sue possibilit\u00e0 di insegnare, quando un docente lo scopre e, pur decidendo di non denunciarlo e di permettergli comunque di laurearsi, ne stigmatizza la disonest\u00e0, che non pu\u00f2 conciliarsi con l'insegnamento.\nDurante il suo esame di laurea, Harry comprende infine di non potersi adeguare al sistema e, quando uno degli ottusi professori della commissione tenta di convincerlo dell'interpretazione omosessuale del \"Grande Gatsby\" dell'amato Francis Scott Fitzgerald, la sua ribellione esplode clamorosamente, costandogli il fallimento degli studi.\nRiscoperto il proprio idealismo sopito, ma non dimenticato, si unisce agli studenti in rivolta per rinnovare l'universit\u00e0, fra i quali c'\u00e8 anche Jan, che ha rifiutato la proposta di matrimonio di un medico, perfetto borghese, ed \u00e8 disposta a tornare con lui.\nRiprese.\nIl film \u00e8 stato girato al Lane Community College di Eugene, Oregon.\nCuriosit\u00e0.\nIl Regista Quentin Tarantino \u00e8 un grande ammiratore di questo film."}
{"id": "1901745", "revid": "199745", "url": "https://it.wikipedia.org/wiki?curid=1901745", "title": "Carduus defloratus carlinifolius", "text": ""}
{"id": "1901748", "revid": "123923410", "url": "https://it.wikipedia.org/wiki?curid=1901748", "title": "Quatermass (album)", "text": "Quatermass \u00e8 un album del gruppo musicale britannico Quatermass, pubblicato nel 1970 dalla Harvest in formato LP.\nIl disco.\nL'opera \u00e8 sorretta dalla compatta e vigorosa sezione formata dal basso di Gustafson e dalla batteria di Underwood, sezione sulla quale Robinson ricama alle tastiere rievocando le sonorit\u00e0 di altre formazioni imperniate sull'organo, quali Nice e Procol Harum. All'introduzione strumentale di \"Entropy\" segue \"Black Sheep of the Family\", con sonorit\u00e0 dure ed energiche che saranno riprese dai Deep Purple, e a seguire \"Post War Saturday Echo\", brano che richiama la psichedelia dei Pink Floyd. Il clavicembalo d\u00e0 a \"Good Lord Knows\" sonorit\u00e0 barocche; chiude il lato A \"Up on the Ground\", in cui Robinson fa risaltare il proprio virtuosismo alle tastiere, fondendo gli stili che saranno di Keith Emerson e di Rick Wakeman. Il lato B si apre con un brano hard rock, \"Gemini\", a cui segue la complessit\u00e0 armonica dei successivi due pezzi, \"Make Up Your Mind\" e \"Laughin' Tackle\", quest'ultima con venature jazz e che sfocia nel \"reprise\" di \"Entropy\" quale sigillo dell'album.\nCaratteristica e relativamente famosa la copertina dell'LP, che raffigura degli pterosauri in volo tra le facciate di due grattacieli.\nLa riedizione in CD del 1990 offre anche due bonustrack, \"One Blind Mice\" e \"Punting\"."}
{"id": "1901752", "revid": "438678", "url": "https://it.wikipedia.org/wiki?curid=1901752", "title": "La casa dei Rothschild", "text": "La casa dei Rothschild (\"The House of Rothschild\") \u00e8 un film del 1934 diretto da Alfred L. Werker. Il soggetto si basa su \"Rothschild\", un lavoro teatrale di George Hembert Westley.\nTrama.\nNel 1780, a Francoforte, agli ebrei \u00e8 proibito imparare i mestieri e, in pi\u00f9, gli \u00e8 vietato lasciare il loro quartiere dopo il tramonto. Anche le tasse sono esose e l'esattore esige dal ricco mercante Mayer Rothschild ventimila gulden, una somma enorme, cos\u00ec si finge povero per non pagare l'imposta. Mayer viene aiutato dall'intervento del figlio Nathan che offre al funzionario una mazzetta di cinquemila gulden per evadere la sua pratica. Tuttavia, il vecchio Rothschild, ormai sfiancato dalla lotta quotidiana per la vita, giunge alla fine dei suoi giorni: sul letto di morte, consiglia i suoi cinque figli su come tenere in piedi la loro impresa finanziaria. Poich\u00e9 molto spesso il denaro spostato da una citt\u00e0 all'altra viene perduto, Mayer consiglia i figli di tessere una rete di banche in diversi paesi e citt\u00e0, in modo da potersi appoggiare l'uno all'altro per far s\u00ec che i pagamenti possano essere fatti sulla fiducia, senza dover ricorrere a pericolosi e frequenti trasferimenti dell'oro. Poi, prima di morire, li ammonisce di ricordarsi sempre del ghetto e che la felicit\u00e0 per il loro popolo non sar\u00e0 mai raggiunta se non avr\u00e0 ottenuto l'uguaglianza, il rispetto e la dignit\u00e0.\nTrentadue anni dopo, mentre Napoleone conquista vittorioso mezza Europa, a Londra Nathan si impegna con il capitano Fitzroy, inviato dal duca di Wellington, di prestare il denaro per fermare Napoleone usando i suoi contatti con i fratelli che risiedono a Vienna, Napoli, Parigi e Francoforte. Sconfitto Napoleone, il capitano Fitzroy e Julie, la figlia di Rotschild, progettano di sposarsi e anche se Nathan preferirebbe che la figlia si maritasse con un ebreo, d\u00e0 il suo consenso, convinto che i tempi ormai stanno cambiando. Wellington, grato per l'aiuto finanziario di Rotschild, lo informa su un prestito necessario alla Francia per potersi riprendere dai danni di guerra. Il prestito renderebbe i Rotschild la pi\u00f9 potente casa bancaria d'Europa e, di conseguenza, Nathan si irrita quando la sua offerta - pur se molto vantaggiosa - viene rifiutata dal consiglio degli alleati guidato dal conte Ledrantz che, per motivi di antisemitismo, gli preferisce un concorrente. Furibondo, Nathan proibisce alla figlia di sposare Fitzroy e la manda a Francoforte. Nathan, con un'ardita mossa finanziaria al ribasso costringe i membri del consiglio a fare l'accordo con lui e Ledrantz scatena una serie di sommosse antisemite in tutta la Prussia. Mentre Nathan si trova a Francoforte, Fitzroy si introduce di notte da Julie e le chiede di sposarlo, ma lei rifiuta di farlo se non ha il consenso del padre.\nDopo la fuga di Napoleone dall'Elba, Ledrantz \u00e8 costretto a venire a patti con Nathan e, per convincerlo a non fare prestiti all'imperatore francese, si impegna ad accettare i termini di Rotschild che prevedono per gli ebrei la stessa libert\u00e0, rispetto e dignit\u00e0 di cui godono tutti i cittadini. Quando Fitzroy parte per la guerra con Wellington, Nathan promette al capitano che al suo ritorno potr\u00e0 sposare Julie. Napoleone, intanto, riesce a raggiungere Parigi mettendo in fuga il re. In giugno, dopo alcune vittorie dei francesi, la Borsa di Londra \u00e8 nel panico: Nathan, per evitarne il crollo, continua a comprare sostenendo l'economia inglese fino alla vittoria di Waterloo. Julie e Fitzroy ora possono finalmente sposarsi, mentre il re nomina Nathan barone del Regno, esprimendo la gratitudine del Paese verso questo \"figlio adottivo\" il cui contributo \u00e8 stato essenziale per la vittoria e la pace.\nProduzione.\nIl film fu prodotto dalla 20th Century Pictures (A Darryl F. Zanuck Production).\nDistribuzione.\nDistribuito dall'United Artists, il film fu presentato in prima mondiale a New York il 14 marzo 1934 uscendo nelle sale cinematografiche statunitensi il 7 aprile.\nI film fu distribuito in DVD dalla Silver Screen Archive."}
{"id": "1901757", "revid": "767487", "url": "https://it.wikipedia.org/wiki?curid=1901757", "title": "Marinai all'erta", "text": "Marinai all'erta (\"Here Comes the Navy\") \u00e8 un film del 1934 diretto da Lloyd Bacon.\nFu nominato all'oscar come miglior film nel 1935. Il film \u00e8 stato girato a Pearl Harbor su una delle navi che venne poi affondata nell'attacco del 1941, la USS Arizona (BB-39).\nTrama.\nUn ragazzo cacciatosi in un brutto impaccio con una giovane decide di arruolarsi in marina. Dato il suo carattere irruente all'inizio faticher\u00e0 ad adattarsi alla disciplina del corpo, ma imparer\u00e0 a comportarsi e diventer\u00e0 un eroe."}
{"id": "1901758", "revid": "122697287", "url": "https://it.wikipedia.org/wiki?curid=1901758", "title": "Roberto Anfossi", "text": "Non \u00e8 possibile avere fotografie di opere (di questo autore) perch\u00e9 verrebbe infranto il copyright sulle sue opere \nNato da madre piemontese, di Ceva e padre taggiasco, trascorre l'infanzia a Taggia, per trasferirsi poi a Sanremo a met\u00e0 degli anni sessanta, dove vive con la famiglia ed esercita tuttora la sua attivit\u00e0 artistica. \u00c8 diplomato al liceo artistico savonese, e successivamente all'Accademia ligustica di Belle Arti di Genova.E^poi stato docente di Pittura,Tecniche Artistiche e Anatomia all Accademia.\nNoto per le atmosfere a volte cupe ed inquietanti delle sue opere, e per i riferimenti simbolici in esse contenute, mescola continuamente Eros e Thanatos in una visione drammatica ed onirica della realt\u00e0.\nI suoi lavori sono spesso popolati di riferimenti religiosi, suore, sacerdoti, ex voto, bimbi e partorienti cos\u00ec come letti d'ospedale e metafore della malattia.\nAfferma di essersi formato artisticamente ispirandosi a El Greco, Rembrandt, Cha\u00efm Soutine, ed altri ancora. Le sue opere possono ricordare a volte nei soggetti i quadri di Vuillard e nei cromatismi le opere degli Impressionisti .Particolari sono le sue \"Cassette\"dove lentecniche scultoree si mischiano con utilizzo di materiali eterogenei che vanno dalla terracotta a pezzi ,residui brandelli di materiali vari,il tutto assemblato figurativamente in storie a volte senza senso e/o dense di significati .Gli autoritratti sono un soggetto ricorrente nella sua pittura e se ne contano adirittura a centinaia.\nMostre e riconoscimenti.\nAccademia Ligustica di Belle Arti di Genova, prima personale nel 1971, seguita nello stesso anno dalla seconda Biennale di Bologna. \nNel 1972 1\u00ba premio per la Grafica nella seconda Rassegna internazionale di Pittura e Scultura \"Gran premio citt\u00e0 di Pompei\" e Rassegna nazionale di San Benedetto del Tronto.\nNel 1981 vince la borsa Premio Duchessa di Galliera con acquisizione dell'opera da parte della Galleria d'Arte Moderna di Genova.\nLe sue opere sono state esposte in Italia a Genova, Pisa, Palermo, Milano, Albisola, Sanremo e all'estero, in USA e in Spagna.\nSue creazioni figurano in importanti collezioni private italiane ed estere ed in raccolte pubbliche nazionali.\nUna acquasantiera \u00e8 esposta nel Museo Diocesano di Santiago di Compostela.&lt;br&gt;\nL'annuale produzione del \"piatto di primavera\" del 2003, attualmente realizzato dall'Istituto d'arte di Imperia, per la festa di primavera della Riviera dei Fiori \u00e8 stata firmata da Anfossi."}
{"id": "1901760", "revid": "767487", "url": "https://it.wikipedia.org/wiki?curid=1901760", "title": "Una notte d'amore", "text": "Una notte d'amore (\"One Night of Love\") \u00e8 un film del 1934, diretto da Victor Schertzinger e interpretato dal soprano Grace Moore che per quell'interpretazione, venne nominata all'Oscar alla miglior attrice. Il film vinse l'Oscar alla migliore colonna sonora e l'Oscar al miglior sonoro."}
{"id": "1901764", "revid": "438678", "url": "https://it.wikipedia.org/wiki?curid=1901764", "title": "Passeggiata d'amore", "text": "Passeggiata d'amore (\"Flirtation Walk\") \u00e8 un film del 1934 diretto da Frank Borzage.\nTrama.\nArruolato nell'esercito, Richard Palmer Grant Dorcy \u00e8 soprannominato \"Canary\". Di stanza alle Hawaii, diventa grande amico del suo sergente, Scrapper Thornhil. Quando alla base arriva il generale Fitts accompagnato dalla figlia Kit, una sera a Dick viene assegnato di fare da autista alla ragazza che si deve recare a una cerimonia tradizionale hawaiana. I due giovani, per\u00f2, presi dal fascino della notte illuminata dalla luna, vengono scoperti una nelle braccia dell'altro dal tenente Biddle che, innamorato di Kit, accusa il soldato di aver rovinato la reputazione della ragazza. Dick, spirito ribelle, decide di disertare ma ne viene dissuaso da Kit che, supplicata da Scrapper, finge di non essere innamorata di Dick ma di aver seguito solo un impulso folle che l'ha spinta tra le sue braccia. In Dick, allora, nasce uno spirito competitivo che lo porta a sfidare Biddle da pari a pari. Pur se non ha mai voluto intraprendere la carriera militare, Dick decide di frequentare West Point per diventare ufficiale. Accettato in Accademia, il giovane diventa un promettente cadetto con grande gioia di Scrapper che continua a seguire la carriera del suo protetto.\nL'ultimo anno, a West Point arriva il generale Fitts, nominato sovrintendente. Tutti i cadetti si mettono a corteggiare la bella figlia del generale, mentre il solo Dick si dimostra freddo nei suoi confronti. Per la tradizionale Hundredth Night, Dick scrive il testo di uno spettacolo che ha come protagonista una donna generale, personaggio che gli \u00e8 stato ispirato da Kit. Quest'ultima, mentre si trova sola con Dick, cerca di spiegargli il suo comportamento e il motivo per il quale aveva mentito sui suoi sentimenti. Lui non vuole spiegazioni ma, poi, sul palcoscenico, mentre stanno recitando una scena romantica, bacia la ragazza che ammette di amarlo.\nIl generale Fitts annuncia il fidanzamento della figlia con il tenente Biddle. Dick, confuso, cerca di parlare con Kit, ma viene preso e, per salvare il buon nome della ragazza, decide di lasciare l'Accademia. Scrapper, giunto per il giorno di laurea, scopre con disappunto che il suo ragazzo si \u00e8 ritirato dalla scuola ufficiali. La giornata per\u00f9 \u00e8 salvata quando Biddle arriva con la notizia che le dimissioni sono state respinte. Dopo che Biddle restituisce l'anello di fidanzamento a Kit, Dick \u00e8 un uomo felice e un ufficiale laureato a West Point.\nProduzione.\nIl film fu prodotto dalla First National Pictures (A Frank Borzage Production).\nBrani musicali.\nLe canzoni sono di Mort Dixon e Allie Wrubel (parole e musica).\nDistribuzione.\nIl copyright del film, richiesto dalla First National Pictures, Inc., fu registrato il 16 novembre 1934 con il numero LP5108.\nIl film usc\u00ec nelle sale USA il 1\u00ba dicembre 1934. Nel 1935, fu presentato a Londra (8 febbraio), in Francia (5 aprile), Ungheria (18 aprile), Finlandia (28 aprile), Svezia (13 maggio), Danimarca (24 maggio), Regno Unito (30 settembre), Australia (23 ottobre)."}
{"id": "1901769", "revid": "38275", "url": "https://it.wikipedia.org/wiki?curid=1901769", "title": "Esseg", "text": ""}
{"id": "1901770", "revid": "438678", "url": "https://it.wikipedia.org/wiki?curid=1901770", "title": "Viva Villa!", "text": "Viva Villa! \u00e8 un film del 1934 diretto da Jack Conway e Howard Hawks. La sceneggiatura si ispira all'omonimo libro di Edgcumb Pinchon e O. B. Stade pubblicato a New York nel 1933, biografia del rivoluzionario messicano Pancho Villa.\nTrama.\nDopo aver ucciso uno dei responsabili della morte di suo padre, il giovane Pancho fugge sulle montagne, dove forma una banda di rapinatori. Nel 1910, odiato dalle \u00e9lite e adorato dai poveri, Pancho fa amicizia con il reporter americano Johnny Sykes, che lo fa diventare famoso in tutto il mondo. Quindi, si allea con Francisco Madero, capo dei predoni che si ribellano contro il presidente Porfirio Diaz, in quella che divenne nota come la rivoluzione messicana. Con la vittoria, Madero sale al governo e tenta di sbarazzarsi di Villa, ma viene ucciso dal generale Pascal. Con ci\u00f2, Villa ritorna tra le braccia del popolo per combattere il nuovo tiranno.\nProduzione.\nIl film, prodotto dalla Metro-Goldwyn-Mayer, fu girato in Messico, a Chihuahua, Guadalajara, Juarez, Citt\u00e0 del Messico e in Texas, a El Paso. Le riprese durarono dal settembre 1933 al 18 gennaio 1934 (con alcune scene addizionali nel febbraio 1934). Il film cost\u00f2 1.017.400 dollari.\nDistribuzione.\nIl copyright del film, richiesto dalla Metro-Goldwyn-Mayer Corp., fu registrato il 21 aprile 1934 con il numero LP4655.\nPresentato in concorso alla 2\u00aa Mostra del cinema di Venezia, valse al protagonista Wallace Beery la Medaglia d'oro per la migliore interpretazione maschile.\nNel 1934 \u00e8 stato indicato tra i migliori dieci film dell'anno dal National Board of Review of Motion Pictures.\nUsc\u00ec in prima a New York il 10 aprile 1934, distribuito dalla Metro-Goldwyn-Mayer.\nAccoglienza.\nIncassi.\nIl film incass\u00f2 negli Stati Uniti 1.109.000 dollari e, nel mondo, con il noleggio, altri 1.875.000 dollari."}
{"id": "1901771", "revid": "599013", "url": "https://it.wikipedia.org/wiki?curid=1901771", "title": "Andre Hutson", "text": "Carriera.\nDopo aver giocato al liceo alla Trotwood-Madison High School ed al college per la Michigan State University (1997-2001), nella stagione 2001-02 si trasferisce in Italia firmando un contratto con il Basket Napoli.\nNella stagione seguente, 2002-03, si sposta in Grecia, al Peristeri Atene, e nel 2003-04 al Maroussi Atene. Nella stagione 2004-05 cambia ancora maglia restando in Grecia e passa al Makedonikos BC.\nLa stagione seguente, 2005-06, si trasferisce in Russia all'Ural Great Perm, per tornare in Grecia nel 2006-07 nelle file del Pani\u014dnios Gymnastikos Syllogos Smyrn\u012bs (pallacanestro maschile), per poi spostarsi in Turchia per la stagione 2007-08 nelle file dell'Efes Pilsen.\nNell'estate 2008 ha firmato un contratto annuale per tornare in Italia con la maglia della Lottomatica Roma, rinnovando il 3 luglio 2009 per altre due stagioni."}
{"id": "1901778", "revid": "767487", "url": "https://it.wikipedia.org/wiki?curid=1901778", "title": "Ercole (film)", "text": "Ercole (\"Herakles\") \u00e8 un cortometraggio del 1962 diretto da Werner Herzog. \u00c8 il primo film diretto dal regista bavarese, all'epoca ventenne.\nSvolgimento.\nIl film riprende il mito delle dodici fatiche di Ercole, aggiornandolo ai giorni nostri. Vediamo le immagini di un culturista (personificazione di Ercole, interpretato dal vincitore di Mister Germania del 1962) che si allena in una palestra. Ogni tanto queste immagini sono interrotte da una domanda che appare scritta sullo schermo; ogni domanda fa riferimento ad una delle dodici fatiche ed \u00e8 seguita da immagini relative a diversi aspetti della vita moderna. Solo sei delle dodici fatiche vengono prese in considerazione.\nLa prima domanda, \u00abRipulir\u00e0 le stalle di Augia?\u00bb \u00e8 seguita da immagini di discariche. La seconda, \u00abUccider\u00e0 l'Idra di Lerna?\u00bb \u00e8 seguita dalle immagini di una lunghissima coda di auto bloccate su una strada. La terza, \u00abRuber\u00e0 le cavalle di Diomede?\u00bb precede varie scene di violenti incidenti durante corse automobilistiche. Alla quarta domanda, \u00abSconfigger\u00e0 le Amazzoni?\u00bb seguono riprese di donne che marciano in uniforme. Dopo la quinta, \u00abConquister\u00e0 i giganti?\u00bb vediamo le macerie di un edificio distrutto, mentre la sesta e ultima domanda, \u00abResister\u00e0 agli uccelli del lago Stinfalo?\u00bb \u00e8 seguita da immagini di aerei che volano in formazione e che bombardano alcuni obiettivi.\nDistribuzione.\nIn Italia il film \u00e8 reperibile nel DVD \"I corti di Werner Herzog\", edito dalla Rarovideo (contenuto anche nel \"Cofanetto Werner Herzog\", sempre della Rarovideo, assieme a \"Segni di vita\") e in quello di \"Segni di vita\" della Ripley's Home Video."}
{"id": "1901785", "revid": "1573940", "url": "https://it.wikipedia.org/wiki?curid=1901785", "title": "Cebus olivaceus", "text": "Il cebo olivaceo (Cebus olivaceus ) \u00e8 un primate platirrino appartenente alla famiglia Cebidae.\nDescrizione.\nDimensioni.\nMisura circa 90\u00a0cm di lunghezza, di cui la met\u00e0 spetta alla coda, per un peso medio di 3\u00a0kg.\nAspetto.\n\u00c8 di colore bruno chiaro su tutto il corpo, fatta eccezione per la coda, dalla punta nera, e la testa, dove l'area fra la fronte e la nuca sono pi\u00f9 scure rispetto al resto del corpo: tale inscurimento del pelo lo si pu\u00f2 trovare anche negli avambracci.\nBiologia.\nSi tratti di animali diurni ed arboricoli: vivono in gruppi di 10-30 individui, che vivono nell'ambito di un territorio ben definito che spazia dai 25 ai 50 ettari, anche se sono stati registrati casi di territori pi\u00f9 ampi di 100 ettari.\nLa parte centrale di questi territori viene marcata dal gruppo con l'urina e difesa strenuamente da gruppi rivali, mentre le aree periferiche di territori limitrofi possono tranquillamente sovrapporsi senza che avvengano episodi aggressivi di sorta.\nIl percorso che gli animali fanno per trovare il cibo \u00e8 tendenzialmente sempre il solito, nell'ambito del quale il gruppo percorre circa 2\u00a0km al giorno: a seconda della stagione, delle condizioni climatiche, della presenza o meno di predatori e dell'ingrandimento o riduzione del gruppo, la coppia dominante pu\u00f2 decidere di cambiare giorno per giorno il tragitto.\nQuesti animali sono stati osservati a pi\u00f9 riprese, anche in gruppi diversi, nell'atto di fregarsi un particolare millepiedi tossico sul dorso, in modo tale che le tossine prodotte dall'animale imbevessero il pelo e funzionassero da repellente per le zanzare.\nAlimentazione.\nQuesti animali si nutrono principalmente di frutta e semi, ma non disdegnano di acchiappare qualora possibile una variet\u00e0 di vertebrati ed invertebrati: le popolazioni costiere e fluviali integrano la dieta con animali acquatici, come molluschi e crostacei. L'accesso al cibo \u00e8 regolato a seconda della gerarchia del gruppo, anche se la priorit\u00e0 \u00e8 riservata ai giovani.\nRiproduzione.\nLa stagione riproduttiva va da ottobre e febbraio: il maschio dominante ha la priorit\u00e0 di accoppiamento su tutte le femmine in estro. La gestazione dura circa cinque mesi e mezzo, al termine dei quali viene dato alla luce un unico cucciolo, che viene accudito principalmente dalla madre, al dorso della quale si attacca saldamente a partire dai primi istanti di vita. Il cucciolo viene svezzato attorno ai tre mesi d'et\u00e0 e raggiunge la maturit\u00e0 sessuale ad otto mesi se maschio ed a cinque se femmina: le femmine sono tuttavia in grado di allevare correttamente un cucciolo solo dopo il quarto anno di vita, imparando le tecniche dalle altre femmine pi\u00f9 anziane del gruppo, mentre \u00e8 raro che i maschi riescano ad accoppiarsi prima del settimo anno di vita.\nLe femmine tendono a portare a termine una gravidanza ogni due anni, ma in caso di morte prematura del cucciolo la femmina pu\u00f2 concepire a partire dall'estro successivo.\nDistribuzione e habitat.\nCon cinque sottospecie (\"Cebus olivaceus apiculatus\", \"Cebus olivaceus brunneus\", \"Cebus olivaceus castanaeus\", \"Cebus olivaceus nigrivittatus\", \"Cebus olivaceus olivaceus\") la specie \u00e8 diffusa in Sudamerica nord-orientale (Venezuela, Guyana, Suriname, Guyana francese, Brasile settentrionale).\nPredilige gli \"llanos\" con vegetazione semidecidua, ma sono assai adattabili e colonizzano un'ampia gamma di habitat differenti."}
{"id": "1901788", "revid": "767487", "url": "https://it.wikipedia.org/wiki?curid=1901788", "title": "Angeli del dolore", "text": "Angeli del dolore (\"The White Parade\") \u00e8 un film del 1934, diretto da Irving Cummings."}
{"id": "1901793", "revid": "438678", "url": "https://it.wikipedia.org/wiki?curid=1901793", "title": "Io sono un evaso", "text": "Io sono un evaso (\"I Am a Fugitive from a Chain Gang\") \u00e8 un film del 1932 diretto da Mervyn LeRoy.\nTrama.\nReduce dal fronte francese, dopo la Prima guerra mondiale, James Allen fatica a riadattarsi al lavoro di contabile in una manifattura di scarpe. Aspira a mettere a frutto le conoscenze ingegneristiche acquisite nel Genio militare. Nell'infruttuosa ricerca di un'opportunit\u00e0, percorre in lungo e in largo gli Stati Uniti, riducendosi a vivere di espedienti e lavoretti. In una citt\u00e0 del Sud, un improvvisato compagno, pistola alla mano, lo costringe a prendere parte ad una rapina in una tavola calda, prelevando il denaro dalla cassa. Subito acciuffato, \u00e8 condannato a dieci anni di lavori forzati in una colonia penale. Le inumane condizioni di vita e lavoro, le crudelt\u00e0 del personale di sorveglianza, lo spingono a progettare un piano di evasione che, con l'aiuto di due compagni, il vecchio \"Bomber\" ed un forzuto uomo di colore, che gli allenta le catene a colpi di mazza, riesce a condurre a buon termine.\nFuggito a Chicago, trova lavoro, sotto falso nome, in un'impresa di costruzioni, in cui, con severa applicazione, lavorando di giorno e studiando di notte, raggiunge ben presto un posto di vertice. Ma il passato \u00e8 in agguato. Marie, presso la quale \u00e8 a pigione e con la quale intrattiene una relazione di amicizia, apprende della sua condizione di evaso dalla lettura di una lettera del fratello Robert e, con la minaccia di denunciarlo, lo costringe al matrimonio. La convivenza con la moglie, dissoluta e spendacciona, si rivela difficile e quando James, che nel frattempo ha conosciuto l'avvenente Helen, le chiede il divorzio, Marie mette in atto la sua minaccia.\nL'arresto di James diviene un caso pubblico. Anche alla luce di alcune interviste, in cui egli ha descritto le bestiali condizioni dei campi di prigionia in Georgia, la stampa si schiera contro l'estradizione di un membro autorevole della comunit\u00e0, che si \u00e8 completamente riabilitato. Anche le autorit\u00e0 dell'Illinois sembrano poco propense a concedere l'estradizione. Tuttavia, per sanare le sue pendenze, James acconsente ad un accordo sulla parola, in base al quale, dopo una detenzione pro-forma in un qualche ufficio dello stato della Georgia, gli sar\u00e0 concessa la libert\u00e0 definitiva. Ma le autorit\u00e0 di quello stato sono assetate di vendetta, per la pessima reputazione ottenuta con le rivelazioni di Allen. I tre mesi - di dura detenzione - divengono un anno; poi il termine viene protratto a data da definirsi, nonostante il comportamento esemplare del detenuto.\nImpossessatosi di un camion, egli riesce nuovamente a fuggire. Con lui si viene a trovare il vecchio \"Bomber\" che viene, per\u00f2, colpito a morte. Un anno dopo (siamo nel 1932), mentre la stampa si interroga sulla sua sorte, si accosta nella notte ad Helen. Si parlano un po'; poi, al momento del commiato, la donna gli chiede: \" Dimmi almeno come vivi \". \" Rubo \" \u00e8 la straziata risposta di James, prima di sparire nel buio.\nProduzione.\nLa Warner Bros., la major che pi\u00f9 avrebbe sfruttato il tema negli anni trenta, scrittur\u00f2 per la sceneggiatura di questo film carcerario, uno dei capostipiti del genere (assieme a \"The Big House\" di George W. Hill e \"Codice penale\" di Howard Hawks), l'autore del racconto autobiografico da cui doveva essere tratta. All'epoca, Robert E. Burns era ancora latitante. Sarebbe stato arrestato all'uscita dalla prima del film, anche se per essere rilasciato poco dopo - e per altri tredici anni non avrebbe comunque potuto fare ritorno in Georgia..\nMervyn LeRoy al suo esordio con la Warner, dopo aver lavorato alla First National, ottenne la regia a seguito del rifiuto di Roy Del Ruth, influenzato dalla pesante diffidenza ambientale che circond\u00f2 il film, uno dei primi a denunciare la violenza e l'inutilit\u00e0 del sistema carcerario del paese.\nRiconoscimenti.\nNel 1991 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "1901797", "revid": "767487", "url": "https://it.wikipedia.org/wiki?curid=1901797", "title": "Five Star Final", "text": "Five Star Final \u00e8 un film del 1931, diretto da Mervyn LeRoy.\nTrae origine dallo spettacolo \"Five Star Final\" andato in scena al Cort Theatre per il Broadway theatre dal 30 dicembre 1930 arrivando a 175 recite.\nProduzione.\nIl film fu prodotto dalla First National Pictures (A First National-Vitaphone Picture).\nDistribuzione.\nDistribuito dalla Warner Bros., usc\u00ec nelle sale cinematografiche statunitensi il 26 settembre 1931."}
{"id": "1901801", "revid": "767487", "url": "https://it.wikipedia.org/wiki?curid=1901801", "title": "Montagne russe (film)", "text": "Montagne russe (\"State Fair\") \u00e8 un film del 1933 diretto da Henry King.\nProduzione.\nIl film fu prodotto dalla Fox Film Corporation.\nDistribuzione.\nDistribuito dalla Fox Film Corporation usc\u00ec nelle sale cinematografiche USA il 10 febbraio 1933."}
{"id": "1901802", "revid": "729019", "url": "https://it.wikipedia.org/wiki?curid=1901802", "title": "Nazionali di pallavolo femminile europee", "text": "Le nazionali di pallavolo femminile europee sono nazionali poste sotto l'egida della CEV: queste nazionali possono partecipare agli eventi organizzati sia dalla CEV e quindi a livello continentale, oppure dall'FIVB, come mondiali e World Grand Prix. Tutte le squadre appartengono geograficamente all'Europa anche se sono presenti diverse eccezioni come le nazionali di e che politicamente appartengono all'Asia ma giocano nelle competizioni europee.\nIl Vaticano, pur essendo stato sovrano non ha una federazione e quindi non partecipa ad alcuna competizione. Altro discorso invece per le squadre che appartengono agli stati di piccole dimensioni, le quali partecipano a dei campionati europei appositi: queste nazionali sono , , , , , , , , , , , e . A molte di queste nazionali inoltre sono riservati anche i Giochi dei piccoli stati d'Europa a cui partecipano gli stati con meno di un milioni di abitanti.\nIl in passato non ha avuto una nazionale unica, in quanto le quattro \"Home Nations\" che lo costituiscono (, , e ) hanno una propria federazione. Tuttavia nel corso del 2008, in vista dei giochi olimpici di Londra del 2012, \u00e8 stata presentata formata un'unica nazionale nel corso delle qualificazioni ai campionati europei del 2009, composta da giocatrici delle quattro nazionali."}
{"id": "1901810", "revid": "767487", "url": "https://it.wikipedia.org/wiki?curid=1901810", "title": "L'allegro tenente", "text": "L'allegro tenente (\"The Smiling Lieutenant\") \u00e8 un film del 1931 diretto da Ernst Lubitsch. La sceneggiatura si basa sull'operetta \"Ein Walzertraum\" di Felix D\u00f6rmann e Leopold Jacobson (Lipsia, 31 maggio 1907) e sul romanzo \"Nux der Prinzgemahl\" di Hans M\u00fcller di cui non si conosce la data di pubblicazione.\nTrama.\nIl fascinoso tenente Niki deve rinunciare alla bella e frizzante violinista Franzi perch\u00e9 il dovere lo chiama alle nozze con la figlia del re, bruttina e sgraziata. Franzi rinuncer\u00e0 al suo tenente: sar\u00e0 anche tanto generosa da consigliare la rivale che, seguendo i suoi suggerimenti, si trasformer\u00e0 in una donna seducente e irriconoscibile.\nProduzione.\nLe riprese del film, che fu prodotto dalla Paramount Pictures (con il nome Paramount Publix Corporation), iniziarono il 6 febbraio 1931. Venne girato ai Paramount Studios e ai Kaufman Astoria Studios di New York.\nDistribuzione.\nIl copyright del film, richiesto dalla Paramount Publix Corp., fu registrato il 3 agosto 1931 con il numero LP2370. Distribuito dalla Paramount Pictures (con il nome Paramount Publix Corporation), il film fu presentato a New York il 22 maggio e a Los Angeles il 10 luglio, uscendo poi nelle sale cinematografiche statunitensi il 1\u00ba agosto 1931 con il titolo originale \"The Smiling Lieutenant\". Nello stesso anno, fu distribuito anche in Finlandia (30 agosto, come \"Hymyilev\u00e4 luutnantti\"), Germania (14 settembre, come \"Der l\u00e4chelnde Leutnant\"), Svezia (1 ottobre, come \"Leende l\u00f6jtnanten\"), Ungheria (10 ottobre, come \"A mosolyg\u00f3 hadnagy\"), Italia (20 novembre, come \"L'allegro tenente\") e Danimarca (26 dicembre, come \"Den smilende L\u00f8jtnant\"). Nel 1932, fu distribuito in Francia (22 gennaio, come \"Le Lieutenant souriant\"), Irlanda (22 gennaio), Spagna (a Madrid, il 17 febbraio, come \"El teniente seductor\") e Portogallo (18 aprile, come \"O Tenente Sedutor\").\nIl 24 aprile 2004, il film \u00e8 stato proiettato a Hong Kong all'Hong Kong International Film Festival.\nAl momento esiste una sola edizione italiana Home-Video del film in Dvd, edita da DNA Srl. Il film \u00e8 stato editato e sottotitolato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme. Il dvd contiene anche un altro film di Ernst Lubitsch: MONTECARLO (1930)."}
{"id": "1901815", "revid": "767487", "url": "https://it.wikipedia.org/wiki?curid=1901815", "title": "Un'ora d'amore", "text": "Un'ora d'amore (\"One Hour with You\") \u00e8 un film del 1932 diretto da Ernst Lubitsch, con l'assistenza di George Cukor, tratto dall'opera teatrale \"Only a Dream\" di Lothar Schmid.\nSi tratta del remake sonoro di un film muto diretto dallo stesso Lubitsch, \"Matrimonio in quattro\" (\"The Marriage Circle\") del 1924. Contemporaneamente a questo film Lubitsch e Cukor ne girarono anche una versione in lingua francese, \"Une heure pr\u00e8s de toi\", con Lili Damita nel ruolo qui interpretato da Genevieve Tobin.\nProduzione.\nIl film fu prodotto da Ernst Lubitsch. Il lavoro del regista tedesco come direttore di produzione alla Paramount Pictures gli imped\u00ec di seguire tutte le fasi della lavorazione del film durante le riprese, riprese che in parte vennero affidate a George Cukor. All'uscita della pellicola, nacquero alcuni problemi di attribuzione che crearono dei contrasti tra i due registi."}
{"id": "1901817", "revid": "1851848", "url": "https://it.wikipedia.org/wiki?curid=1901817", "title": "Daniele Carnasciali", "text": "Carriera.\nGiocatore.\nClub.\nHa militato in diverse squadre italiane di serie A tra cui la vincendo una Coppa Italia e una Supercoppa italiana, il Bologna ed il , in serie B ha disputato due Campionati con il Brescia, ottenendo la promozione nel 1991-1992.\nNazionale.\nHa all'attivo 2 presenze in Nazionale, durante la gestione di Arrigo Sacchi, relative ad altrettante gare amichevoli disputate da titolare, contro la Turchia e contro la Bosnia ed Erzegovina.\nDopo il ritiro.\nNel 2001 raggiunge un accordo con il club che l'ha cresciuto calcisticamente, la Sangiovannese per il ruolo di direttore sportivo. Attualmente si \u00e8 allontanato dal mondo del calcio e, con successo, gestisce una societ\u00e0 immobiliare."}
{"id": "1901819", "revid": "17204", "url": "https://it.wikipedia.org/wiki?curid=1901819", "title": "Jambalaya Island", "text": ""}
{"id": "1901825", "revid": "339392", "url": "https://it.wikipedia.org/wiki?curid=1901825", "title": "Senato TV", "text": ""}
{"id": "1901829", "revid": "188323", "url": "https://it.wikipedia.org/wiki?curid=1901829", "title": "Liquido dei freni", "text": ""}
{"id": "1901832", "revid": "188323", "url": "https://it.wikipedia.org/wiki?curid=1901832", "title": "Liquido freni", "text": ""}
{"id": "1901833", "revid": "188323", "url": "https://it.wikipedia.org/wiki?curid=1901833", "title": "Liquido freno", "text": ""}
{"id": "1901835", "revid": "115549", "url": "https://it.wikipedia.org/wiki?curid=1901835", "title": "Seconda Divisione 2008-2009", "text": ""}
{"id": "1901839", "revid": "75435", "url": "https://it.wikipedia.org/wiki?curid=1901839", "title": "Cencre", "text": ""}
{"id": "1901842", "revid": "2209726", "url": "https://it.wikipedia.org/wiki?curid=1901842", "title": "J. Lee Thompson", "text": "Biografia.\nThompson esord\u00ec come commediografo, quindi pass\u00f2 alla sceneggiatura nel 1934 e infine alla regia nel 1950. Si mise in evidenza nel 1956 con il film \"Gli uomini condannano\", incentrato sul tema della pena di morte. Le sue opere si caratterizzarono per la capacit\u00e0 spettacolare e per la docilit\u00e0 esecutiva ed ebbe un buon successo e consenso a Hollywood."}
{"id": "1901847", "revid": "466539", "url": "https://it.wikipedia.org/wiki?curid=1901847", "title": "Jack Cardiff", "text": "Biografia.\nJack Cardiff lavor\u00f2 dietro e davanti alla macchina da presa iniziando la sua carriera come \"enfant prodige\" all'et\u00e0 di 4 anni. Negli anni '30 acquist\u00f2 reputazione come operatore e lavor\u00f2 con Ray Rennahan in \"Sangue gitano\" il primo film britannico in Technicolor. Da direttore della fotografia Cardiff lavor\u00f2 quasi esclusivamente nei film a colori."}
{"id": "1901853", "revid": "1048993", "url": "https://it.wikipedia.org/wiki?curid=1901853", "title": "Jack Clayton", "text": "\u00c8 stato sposato con l'attrice israeliana Haya Harareet."}
{"id": "1901854", "revid": "773636", "url": "https://it.wikipedia.org/wiki?curid=1901854", "title": "Chiesa del Sacro Chiodo", "text": "La chiesa del Sacro Chiodo si trova a Sinalunga, in provincia di Siena e diocesi di Montepulciano-Chiusi-Pienza.\nDescrizione.\nEra la chiesa annessa al piccolo ospedale con 3 letti, creato dalla \"Fraternita di Maria SS. delle Nevi\", sul finire del XIII secolo.\nLa struttura ha subito ripetuti interventi, l'ultimo dei quali negli anni ottanta.\nNella chiesa si conserva un presepe, mutilo per molta parte, eseguito nel 1464 (come si leggeva sulla fronte della capanna ora non pi\u00f9 visibile) ed in precario stato anche nella parte visibile."}
{"id": "1901856", "revid": "144796", "url": "https://it.wikipedia.org/wiki?curid=1901856", "title": "Frontone di Milano", "text": "Note biografiche.\nNon si hanno notizie storiche coeve sul vescovo milanese Frontone, il cui nome \u00e8 noto solo perch\u00e9 inserito in un antico \"Catalogus archiepiscoporum Mediolanensium\", secondo il quale il suo episcopato si colloca tra quelli di Onorato, attestato nel 569, e di Lorenzo II, probabilmente gi\u00e0 vescovo nel 573. Il medesimo \"catalogus\" gli assegna 11 anni di governo e lo dice morto a Genova, dove il predecessore Onorato si era rifugiato con parte del clero e della popolazione milanese per sfuggire ai Longobardi; il catalogo tuttavia non indica n\u00e9 la data n\u00e9 il luogo di sepoltura, come invece avviene per gli altri vescovi milanesi. In base alla cronologia dei vescovi ambrosiani, alcuni autori hanno proposto di invertire gli anni di episcopato che il catalogo assegna a Onorato e Frontone, che avrebbero governato la Chiesa milanese il primo per 11 anni, dal 559 al 571, e il secondo, Frontone, per soli 2 anni dal 571 al 573.\nCome scrive Lanzoni, poich\u00e9 \u00abnessun documento contemporaneo lo ricorda, la leggenda si \u00e8 sbizzarrita intorno al silenzio, che circonda la sua memoria\u00bb. Una \"Historia Mediolanensis\", scritta tra XI e XII secolo e attribuita a Landolfo Seniore, descrive in termini molto negativi l'episcopato di Frontone, vescovo simoniaco, che avrebbe comprato dall'imperatore la sua investitura alla sede ambrosiana e che avrebbe commesso una serie di altri misfatti fino al giorno in cui, mentre si trovava a caccia nei pressi di Milano, fu colpito improvvisamente dalla peste che lo port\u00f2 ad una morte immediata. Nella seconda met\u00e0 del XIII secolo, l'informazione riferita da Landolfo venne inserita in una versione successiva del \"Catalogus archiepiscoporum Mediolanensium\" e poi ripetuta dagli storici locali, diventando cos\u00ec patrimonio comune della storiografia milanese.\nNel 1617 l'erudita milanese Ripamonte aggiunse un ulteriore dettaglio, e cio\u00e8 che alla morte del vescovo Onorato, che nel 569 si era rifugiato a Genova con parte del clero e della popolazione milanese per sfuggire ai Longobardi, furono eletti due vescovi, Lorenzo II, che succedette a Onorato a Genova, e Frontone, che venne eletto dal clero rimasto a Milano. Da questo momento Frontone non solo fu considerato simoniaco, ma anche un usurpatore della Chiesa milanese, poich\u00e9 \"\u00absymoniacis artibus Ambrosianam Sedem invasit\u00bb\". Questa tradizione fu sancita definitivamente dal cardinale Enrico Noris, la cui \"opera omnia\" fu pubblicata a partire dal 1729, e soprattutto dallo storico tedesco Karl Josef von Hefele con la sua \"Conciliengeschichte\". Incerti sono gli anni di episcopato assegnati a Frontone dalla tradizione, secondo alcuni dal 555 al 566, secondo altri dal 570 al 581.\nPietri ritiene che le informazioni riferite dal medioevo in avanti sul vescovo Frontone simoniaco e usurpatore non hanno alcun valore storico."}
{"id": "1901858", "revid": "154326", "url": "https://it.wikipedia.org/wiki?curid=1901858", "title": "Francesco Giuseppe I d'Asburgo", "text": ""}
{"id": "1901862", "revid": "1573940", "url": "https://it.wikipedia.org/wiki?curid=1901862", "title": "Oratorio della Santissima Annunziata (Peretola)", "text": "L'oratorio della Santissima Annunziata \u00e8 un luogo di culto cattolico situato in piazza Garibaldi a Peretola, un sobborgo di Firenze. Venne costruito nel 1821 ed \u00e8 una raro esempio di architettura neoclassica di questa zona.\nLa facciata \u00e8 tripartita e presenta un timpano triangolare, sul cui fregio corre l'iscrizione \"Ecce ancilla domini\", collegata all'episodio dell'Annunciazione al quale \u00e8 dedicata la chiesetta.\nUna lapide ricorda la famiglia Vespucci, Amerigo e la denominazione dell'America: fu posta da municipio di Brozzi perch\u00e9 allora Peretola era parte dello scomparso comune."}
{"id": "1901864", "revid": "1725819", "url": "https://it.wikipedia.org/wiki?curid=1901864", "title": "Telereporter", "text": "Telereporter \u00e8 un'emittente televisiva italiana, nata nel 1977 a Rho in via Tavecchia 43.\nStoria.\nGli esordi.\nAnima delle trasmissioni furono i presentatori e conduttori radiofonici di Radio Reporter: Emilio Bianchi, Giuliana Pedroli e Daniela Casati.\nL'imitazione fatta da Massimo Boldi negli spettacoli del Derby fece nascere un nuovo tipo di comicit\u00e0. Telereporter ha anche avuto il merito di aver lanciato personaggi televisivi che diverranno famosi come Antonella Clerici, Giobbe Covatta, Enzo Iacchetti e Cristina Parodi.\nUna cosa molto curiosa e che molti non sanno o non ricordano \u00e8 che con Antenna 3 Lombardia, Telereporter tenne a battesimo con ben due serie televisive per bambini il Gruppo 80, prima che raggiungesse il successo con Five e tutti gli altri pupazzi della fascia ragazzi Mediaset.\nLe serie in questione si chiamavano i Gialli in Citt\u00e0. Pupazzi, scene e testi erano di \nKitty Perria ed Enrico Valenti che da pochissimo avevano fondato il Gruppo 80. Le due serie di 13 episodi ciascuna vedevano un topino, Giacomo, sua sagace segretaria, Biciola e Platone, gendarme cagnone affrontare una banda di pericolosi gatti. Questo fu anche l'inizio della carriera televisiva di Marco Columbro, che inizi\u00f2 doppiando i pupazzi creati da Kitty ed Enrico. Marco interpretava i personaggi con Sante Calogero e Bruna Tellah. \nLa ripetizione di Odeon TV.\nNel 2002 il gruppo Profit acquista l'emittente Ligure Canale 7 e la fonde con Odeon TV dando vita all'emittente pluriregionale Telereporter-Canale 7. Il logo del canale in Lombardia sottolineava di pi\u00f9 la parola Telereporter, mentre in Liguria avveniva il contrario.\nLe frequenze liguri sono state vendute a Mediaset nel 2004 per il digitale terrestre e il canale \u00e8 tornato ad essere ricevibile solo in Lombardia riprendendo il nome originale.\nNel settembre del 2009 il Gruppo Profit ha deciso il trasferimento di Telereporter dalla storica sede di Rho agli spazi di sua propriet\u00e0 in via Mambretti n. 9 a Milano, gi\u00e0 sede della syndication Odeon TV, di cui Telereporter \u00e8 capofila. Il bacino d'utenza consiste nella Lombardia e zone limitrofe.\nTelereporter, Telereporter Roma, Telereporter Sud ripetono Odeon TV: hanno solo delle differenze negli spazi locali.\nTelereporter Roma.\nIl gruppo Profit, per ripetere Odeon TV anche nel Lazio, ha creato Telereporter Roma, una versione laziale di Telereporter che per circa un anno ha arricchito l'offerta televisiva del gruppo Profit con un telegiornale e alcuni spazi d'informazione per il Lazio.\nIl logo di questa emittente \u00e8 simile a quello di Telereporter, con l'aggiunta sotto della dicitura \"Roma\".\nTelereporter Roma fino al 9 giugno 2009 aveva una sua redazione e un suo palinsesto. Tra i programmi di informazione tre edizione del telegiornale che seguiva gli eventi regionali con particolare attenzione a ci\u00f2 che accadeva nella Capitale. Completava l'offerta informativa una rubrica di approfondimento che toccava vari temi, dalla cronaca all'attualit\u00e0, dalla politica allo sport.\nIl 10 giugno 2009, senza alcun preavviso, tutti i giornalisti e il personale tecnico sono stati licenziati con decorrenza immediata. Gli spazi di informazione di Telereporter Roma, quindi, ripetono i contenuti prodotti da Telereporter a Milano.\nCon il passaggio al digitale l'emittente trasmette nel Lazio, in provincia di Viterbo, in modalit\u00e0 digitale terrestre all'interno del multiplex \"Lazio Digitale\" sul canale UHF 27.\nTelereporter Sud.\n\u00c8 stata creata anche Telereporter Sud con molte frequenze in Calabria, Puglia, Sicilia e Sardegna, ma quasi tutte queste frequenze sono state cedute a La3 per il DVB-H.\nLa crisi del Gruppo Profit.\nIl Gruppo Profit, in profonda crisi finanziaria gi\u00e0 dal 2009, annuncia la chiusura del canale il 5 novembre 2012 insieme a Telecampione e il licenziamento di 70 dipendenti. \nSuccessivamente si \u00e8 verificata la fusione delle societ\u00e0 del Gruppo Profit nella societ\u00e0 Bravo Produzione Televisive con il licenziamento di parte del personale. In realt\u00e0 quello che in origine appariva come la volont\u00e0 di una dismissione dell'azienda si \u00e8 rivelata un'operazione per trasformare il canale in una televisione commerciale e di televendite svuotandola dei programmi informativi gestiti dalla redazione giornalistica.\nIl passaggio a TeleColor.\nNel 2013 Telereporter viene ceduta a TeleColor S.p.A. di Cremona, gi\u00e0 editore di TeleColor LCN 18 e di Primarete Lombardia LCN 89 e 184. Nel 2014 l'emissione dei programmi cessa di partire da Milano per iniziare a trasmettere da Cremona.\nTelereporter continua le sue trasmissioni, gestite dal Gruppo TeleColor e ha come concessionaria pubblicitaria Publirose S.p.A. con un palinsesto comprendente televendite, film, telefilm, talk d'attualit\u00e0 e rubriche di informazione autoprodotte e un'edizione quotidiana del Telegiornale. \nIl passaggio a Publirose S.p.A. \nDal 1\u00ba marzo 2020 l'emittente viene acquisita dal gruppo Publirose S.p.A . e ritrasmette alcuni programmi di SVI Svizzera Italiana gi\u00e0 in onda in alcune fasce orarie su Telecampione, canale 75 del digitale terrestre."}
{"id": "1901865", "revid": "599013", "url": "https://it.wikipedia.org/wiki?curid=1901865", "title": "Bonzi Wells", "text": "Carriera.\nUniversit\u00e0.\nWells frequenta la Muncie Central High School, prima di entrare nella Ball State University, sempre nella sua citt\u00e0 natale, Muncie. Qui viene nominato \"Mid-American Conference freshman of the year\" nella stagione 1994/95.. Wells batte il record di Ron Harper con 2.377 punti, grazie ad una schiacciata a una mano contro Northern Illinois il 21 febbraio 1998, che fa \"esplodere\" l'arena: viene immediatamente chiamato time out e Bonzi Wells viene premiato dal presidente dell'universit\u00e0, John Warthen. Nel 1998, Wells guida inoltre la Mid-American Conference quanto a rubate, con 3,55 di media nelle 29 partite disputate, 73 in totale: guida la conference in rubate per tutti e 4 gli anni di permanenza e termina la sua carriera universitaria con il record di punti (2485) e rubate (347) della Mid-American Conference. Nella sua stagione da \"senior\" colleziona 21,4 punti, 3 rubate e 7,3 rimbalzi a partita. Sei anni dopo, viene ritirata la sua maglia numero 42.\nNBA.\nPortland Trail Blazers.\nPartecipa al Draft NBA 1998, divenendo l'11\u00aa scelta, ad opera dei Detroit Pistons, che in seguito ne cedono i diritti ai Portland Trail Blazers, in cambio di una scelta al primo giro del seguente draft. Nel ruolo di \"swingman\" a Portland, migliora sempre pi\u00f9 non solo in fase d'attacco, ma anche in quella difensiva, divenendo un arcigno difensore, guadagnandosi anche la reputazione di \"cattivo\" per il suo carattere forte ed autoritario, che lo porta anche a diventare co-capitano insieme a Rasheed Wallace. Bonzi viene spesso ricordato per le sue intemperanze, che l'hanno portato a dover pagare varie multe ed a fargli avere problemi con la giustizia, quando, nel 2001, assieme al compagno di squadra Erick Barkley, invitato da un ufficiale di polizia a lasciare il nightclub dove c'era stata una rissa, si rifiuta, offendendo anche il poliziotto: si guadagna cos\u00ec l'accusa di oltraggio a pubblico ufficiale e la seguente convocazione in tribunale. Tutto ci\u00f2 incita i tifosi avversari a soprannominare i Blazers \"Portland Jail Blazers\". Nel 2003, i Blazers, stanchi dei suoi colpi di testa, lo coinvolgono nello scambio che porta Wesley Person dai Memphis Grizzlies a Portland, trasferendolo a Memphis.\nLa sua eredit\u00e0 a Portland \u00e8 anche positiva: stabilisce il record di franchigia quanto a punti segnati in una singola partita di playoff (45 contro i Dallas Mavericks) nel 2003. Grazie soprattutto all'apporto dei due co-capitani, i Blazers riescono a portare la serie contro i Mavs di Nowitzki e Nash fino a gara 7, dopo esser stati in svantaggio 3-0, tuttavia perdendo la serie. \nMemphis Grizzlies.\nA Memphis, i non propriamente ortodossi metodi di gioco di Hubie Brown, con la sua stretta rotazione di 10 uomini, permettono a Bonzi Wells di giocare 25 minuti a partita per i Grizzlies. Questa tattica comunque porta la franchigia del Tennessee per la prima volta nella sua storia ai Playoff NBA.\nDopo che Brown era stato improvvisamente licenziato dalla dirigenza Grizzly nel bel mezzo della stagione 2004-05, ad allenare i Grizzlies arriva Mike Fratello. Questo cambio di coach sembrava poter dare a Wells nuove chance di gioco; ci\u00f2 non avviene, come dimostrato dall'esclusione di Bonzi dalla difficile gara-2 in casa dei Phoenix Suns in occasione dei Playoff 2005. Torna in gara 3, sua ultima presenza nei playoff 2005, vista la sua esclusione in gara-4, ultima gara della serie.\nSacramento Kings.\nPrima dell'inizio della stagione 2005-06, viene acquistato dai Sacramento Kings, nell'ambito di una trade che porta il playmaker Bobby Jackson e il centro Greg Ostertag ai Grizzlies, mentre Wells si posiziona al 7\u00ba posto nella lista dei 10 atleti pi\u00f9 odiati stilata da GQ. \u00c8 anche costretto ad abbandonare la canottiera n\u00ba 6 per la n\u00ba 42, poich\u00e9 la 6 era stata ritirata in onore del pubblico dell'Arco Arena, considerato il \"sesto uomo\" della squadra. In stagione, Wells risulta una vera arma vincente per i Kings quanto a rimbalzi, raggiungendo i massimi in carriera in tal fondamentale, con ottimi apporti anche in assist e rubate.\nHouston Rockets.\nIl giorno prima dell'inizio del training camp 2006, Bonzi Wells passa agli Houston Rockets firmando un contratto biennale da \"solo\" 2 milioni di dollari per la stagione iniziale. Questo \u00e8 stato considerato un grande affare per i Rockets, visto che Wells aveva rifiutato un quinquennale da 38,5 milioni di dollari offertogli dai Kings.\nWells salta l'inizio del training camp per recuperare da un infortunio all'inguine, e poi salta alcuni giorni a causa di un'operazione ai denti. In pi\u00f9, \u00e8 assente in varie occasioni per \"motivi personali\"; anche per questo, Wells gioca 30 minuti in totale, segnando solo 6 punti, nella seconda e nella terza partita della stagione dei Rockets. Wells non \u00e8 contento di ci\u00f2, mentre Jeff Van Gundy non \u00e8 contento di Bonzi, del suo peso e della sua mancanza di condizione. Van Gundy lo inserisce nella lista inattivi, per poi impedirgli di entrare al Toyota Center.\nA dicembre per\u00f2, dopo un mese senza allenarsi, Wells viene reintegrato nel gruppo e si riconcilia con coach Van Gundy: viene impiegato nella gara del 12 dicembre contro i Los Angeles Lakers e nel corso delle settimane i suoi minuti crescono sensibilmente. Sfortunatamente, verso la fine di dicembre, si infortuna alla schiena, dovendo cos\u00ec saltare i successivi 10 incontri dei Rockets; ritorna in campo il 17 gennaio 2007, contro i Trail Blazers. Con i 14 punti messi a tabellone, i suoi minuti fuori dalla panchina continuano ad aumentare.\nIl 9 aprile, salta la gara con i Seattle SuperSonics, lasciando detto al preparatore atletico Keith Jones che stava \"mettendo scompiglio nella chimica della squadra\". In seguito al licenziamento di Van Gundy e all'arrivo di Rick Adelman, Bonzi Wells esprime la sua disponibilit\u00e0 a tornare a lavorare con il nuove tecnico. Il 23 giugno 2007, viene annunciato che Bonzi Wells rispetter\u00e0 il suo contratto, decidendo di restare nel Texas.\nNew Orleans Hornets.\nIl 21 febbraio 2008, passa ai New Orleans Hornets insieme al compagno di squadra Mike James, in cambio di Bobby Jackson, che fa il percorso opposto. Il 23 febbraio fa il suo debutto con la nuova maglia, entrando in campo dalla panchina, con 2 punti, 3 rimbalzi, un assist e 2 rubate, nella sconfitta 98-89 contro gli Spurs.\nShanxi Zhongyu.\nNel dicembre del 2008 firma un contratto in Cina con il club Shanxi Zhongyu. Il 3 febbraio 2009 viene tagliato perch\u00e9 non tornato dalle vacanze concesse dal club. Ha chiuso la sua esperienza asiatica a 34 punti di media a gara.\nCapitanes de Arecibo.\nIl 25 novembre 2009 Wells firma con i Capitanes de Arecibo, squadra portoricana.\nBIG 3.\nNell'estate 2017 partecipa alla lega di Streetball \"BIG 3\" fondata dal rapper Ice Cube con la squadra allenata da Julius Erving \"Tri-State\"."}
{"id": "1901867", "revid": "767487", "url": "https://it.wikipedia.org/wiki?curid=1901867", "title": "Master (gruppo musicale)", "text": "I Master sono un gruppo death metal statunitense proveniente da Chicago, importante per essere stato tra le prime band death metal create negli anni ottanta, insieme a gruppi come Morbid Angel, Death e Possessed, ma nonostante ci\u00f2 sono molto meno conosciuti delle altre band citate prima.\nStoria.\nIl gruppo fu fondato nel 1983 da Paul Speckmann, uno dei musicisti pi\u00f9 in vista del panorama death metal. Inizialmente Paul milit\u00f2 in una band power metal chiamata War Cry, dopo di che incontr\u00f2 il batterista Bill Schmidt, entrato nel gruppo per rimpiazzare l'ex batterista che aveva lasciato la band. Insieme, Speckmann e Schmidt decisero di creare una band molto aggressiva influenzata dal sound di gruppi quali Mot\u00f6rhead, Venom e Slayer.\nFondarono cos\u00ec i Master e contattarono 26 chitarristi per reclutarne uno nei Master, tuttavia nessuno di loro entr\u00f2 nel gruppo e ci\u00f2 caus\u00f2 la dipartita di Schmidt, causando lo scioglimento della band. Paul allora cre\u00f2 un altro gruppo chiamato Death Strike, con cui pubblic\u00f2 un demo e un album. Dopo di che Bill Schmidt chiese a Paul di rientrare nella band e lui, dopo aver scacciato il batterista e uno dei chitarristi dei Death Strike (da Speckmann considerati degli incapaci e degli ubriaconi), il gruppo si riform\u00f2 sotto il nome di Master.\nCon questa formazione il gruppo cominci\u00f2 a diventare noto nell'underground death metal, ma non riusc\u00ec mai a firmare un contratto con una casa discografica conosciuta, e per questo motivo \u00e8 rimasto un gruppo underground."}
{"id": "1901869", "revid": "547992", "url": "https://it.wikipedia.org/wiki?curid=1901869", "title": "Leonardo Severini", "text": "Biografia.\nDebutta come attore negli anni quaranta, ma \u00e8 solo dal 1961, con la commedia \"Psycosissimo\" di Steno, che inizia a lavorare con frequenza; pellicola alla quale seguono, nello stesso anno, \"Il federale\" di Luciano Salce, \"Vanina Vanini\" di Roberto Rossellini e \"Maciste alla corte del Gran Khan\" di Riccardo Freda.\nIn seguito, comincia ad avere ruoli pi\u00f9 importanti nelle commedie dirette da Mariano Laurenti, come \"Satiricosissimo\" (1970) e \"Ma che musica maestro!\" (1971) e si fa apprezzare come valido caratterista in \"Macchie solari\" di Armando Crispino (1975).\nTra i personaggi che ha interpretato come doppiatore, si ricorda la seconda voce di Fred Flintstone nella serie animata \"Gli antenati\" e quella del Sergente Morgan O'Rourke nel telefilm \"I forti di Forte Coraggio\" (1965).\nPer la televisione \u00e8 stato fra gli interpreti degli sceneggiati televisivi \"La fiera della vanit\u00e0\" del 1967, \"La freccia nera\" del 1968 e \"E le stelle stanno a guardare\" del 1971 diretti da Anton Giulio Majano, \"L'affare Dreyfus\" del 1968, diretto da Leandro Castellani, e \"I Buddenbrook\" del 1971, per la regia di Edmo Fenoglio."}
{"id": "1901870", "revid": "2166030", "url": "https://it.wikipedia.org/wiki?curid=1901870", "title": "Ausano di Milano", "text": "\u00c8 venerato come santo dalla Chiesa cattolica che lo ricorda il 3 settembre nel martirologio romano.\nNote biografiche.\nPoche e frammentarie sono le notizie sul vescovo milanese Ausano. Secondo un antico \"Catalogus archiepiscoporum Mediolanensium\", il suo episcopato si colloca tra quelli di Vitale e di Onorato, poco dopo la met\u00e0 del VI secolo. Il medesimo \"catalogus\" gli assegna 2 anni di governo e lo dice sepolto il 3 settembre nella chiesa di Santo Stefano \"ad Rotam\". Tradizionalmente il suo episcopato \u00e8 assegnato agli anni 566-567, mentre studi pi\u00f9 recenti lo anticipano di alcuni anni, collocandolo tra il 556 e il 559 oppure tra il 558 e il 561, durante il pontificato di papa Pelagio I.\nSi ritiene infatti che l'anonimo vescovo milanese menzionato in alcune lettere di papa Pelagio I (556-561) sia da identificare con Ausano. In una lettera, datata tra settembre 558 e marzo 560, il pontefice si lamenta con il patrizio Giovanni, perch\u00e9 Paolino I, patriarca di Aquileia, si \u00e8 fatto consacrare vescovo non nella sua sede patriarcale, come d'abitudine, ma a Milano, ad opera di un \"vescovo scismatico\", che aveva rifiutato cio\u00e8 di sottoscrivere la condanna dei Tre Capitoli sancita al concilio di Costantinopoli nel 553 e ratificata da papa Vigilio; in una seconda lettera, datata a primavera 559, Pelagio raccomanda addirittura al patrizio Valeriano di arrestare i due vescovi e di condurli dall'imperatore a Costantinopoli.\nUna tradizione medievale, che non ha fondamenti storici, associa Ausano all'aristocratica famiglia milanese dei Crivelli.\nCulto.\nMalgrado le dure parole utilizzate da papa Pelagio I nei suoi confronti, Ausano \u00e8 venerato come santo dalla Chiesa milanese. Alcuni autori hanno voluto spiegare questo duplice atteggiamento o con il fatto che il vescovo di cui parla Pelagio non sia Ausano o che il vescovo milanese si sia ad un certo punto pentito e sia ritornato in seno all'ortodossia.\nLa prima testimonianza del culto attribuito a sant'Ausano si trova in una Cronaca del XIII secolo attribuita a Goffredo da Bussero, che \u00abelogia Ausano come apostolo infaticabile (\"praedicationis officio non pigro impleto\") e come taumaturgo (\"clarus miraculis coronatus quievit\")\u00bb. Nel 1609 il cardinale Federico Borromeo fece sottoporre le sue reliquie ad una attenta ricognizione. Queste furono solennemente traslate dalla basilica di Santo Stefano Maggiore al duomo milanese nel 1988."}
{"id": "1901873", "revid": "80339", "url": "https://it.wikipedia.org/wiki?curid=1901873", "title": "Kukarka", "text": ""}
{"id": "1901882", "revid": "110412914", "url": "https://it.wikipedia.org/wiki?curid=1901882", "title": "KolibriOS", "text": "KolibriOS (Kolibri Operating System, definito anche KOS) \u00e8 un sistema operativo gratuito e Open Source (distribuito sotto licenza GPL). \u00c8 scritto interamente nel linguaggio di programmazione assembly (FASM).\nCaratteristiche.\nKolibriOS \u00e8 una versione modificata di un altro sistema operativo chiamato MenuetOS.\nLe differenze con MenuetOS sono molteplici. Sicuramente la prima modifica che salta subito all'occhio \u00e8 la maggiore automatizzazione del processo di avvio.\nKolibriOS funziona anche con hardware poco potente, infatti \u00e8 usato pi\u00f9 che altro per ridare nuova vita a vecchi computer.\nNonostante occupi poco spazio e abbia basse richieste Hardware, KolibriOS ha tutto ci\u00f2 che serve, anche se in maniera spartana, per svolgere il lavoro di tutti i giorni, da un elaboratore di testo a un Browser web.\nAttualmente il sistema operativo \u00e8 in fase beta ed \u00e8 quindi pronto per un utilizzo quotidiano, anche se necessita di alcuni miglioramenti che dovrebbero renderlo completamente stabile ed efficiente.\nL'avvio viene eseguito in pochi secondi, e questo \u00e8 dovuto al fatto che \u00e8 stato programmato per lo pi\u00f9 in assembly.\nNon tutti i contenuti presenti nella versione russa sono presenti nella versione inglese, inoltre il sistema \u00e8 disponibile anche per altre lingue, fra cui l'italiano.\nKolibri comprende anche vari emulatori, fra cui DosBox, che permette di eseguire a finestra giochi come Quake o Doom, ScummVM per vecchie avventure grafiche e altri emulatori per supportare piattaforme come GameBoy e altre. Tutti sono inclusi in versione shareware nella versione \"Live CD\".\nKolibriOS \u00e8 attualmente in grado di effettuare il boot (tramite il boot manager GRUB) da un CD, da un floppy o da un Hard Disk.\nPrima dell'avvio si pu\u00f2 scegliere la risoluzione dello schermo, che supporta tutti gli standard a partire da 800x640. In alcune versioni pi\u00f9 datate era possibile l'esecuzione a 400x320.\nSupporta molti filesystem, tra i quali FAT12/16/32, NTFS, Ext2/3/4.\nIl sistema comprende anche un compilatore FASM.\nEsiste la possibilit\u00e0 di cambiare tema, fra una trentina nella live CD, ma non di cambiare font, poich\u00e9 quasi inesistenti con quella estensione(.CHR). Possiede anche uno pseudo menu start, chiamato \"WAYE\" nelle versioni pi\u00f9 recenti, oltre che una \"Charm Bar\" posizionata a sinistra dello schermo."}
{"id": "1901886", "revid": "144796", "url": "https://it.wikipedia.org/wiki?curid=1901886", "title": "Onorato (arcivescovo di Milano)", "text": "\u00c8 venerato come santo dalla Chiesa cattolica che lo ricorda l'8 febbraio nel martirologio romano con queste parole: \"\u00abA Milano, deposizione di sant'Onorato, vescovo, che, sotto la minaccia dell'invasione longobarda, mise in salvo gran parte della popolazione cercandole rifugio a Genova\u00bb\".\nNote biografiche.\nPoche e frammentarie sono le notizie sul vescovo milanese Onorato, il cui episcopato, secondo un antico \"Catalogus archiepiscoporum Mediolanensium\", si colloca tra quelli di Ausano e di Frontone, nella seconda met\u00e0 del VI secolo. Il medesimo \"catalogus\" gli assegna 2 anni di governo e lo dice sepolto \"ad Nocetam\", localit\u00e0 che oggi si trova nella periferia meridionale di Milano, nei pressi di Chiaravalle, in direzione di Lodi; versioni successive del \"catalogus\" aggiungono che venne sepolto nella chiesa di San Giorgio.\nSecondo la \"Historia Langobardorum\" di Paolo Diacono, Onorato era vescovo di Milano quando Alboino, re dei Longobardi, occup\u00f2 la citt\u00e0 nel 569; il vescovo, con buona parte del clero e della popolazione milanese fugg\u00ec a Genova, che divenne sede dei metropoliti ambrosiani fin verso la met\u00e0 del VII secolo.\n\u00c8 probabile che Onorato, come gli altri vescovi ambrosiani di questo periodo, sia stato un vescovo scismatico, essendosi rifiutato di aderire alla condanna dei Tre Capitoli sancita dal concilio di Costantinopoli del 553.\nSecondo la \"Vita\" di san Verano, composizione tardiva risalente all'XI secolo, il santo vescovo di Cavaillon, storicamente documentato tra il 585 e il 589, in un suo viaggio in Italia avrebbe incontrato Onorato. Secondo Lanzoni, non essendoci alcun riferimento all'occupazione longobarda, questo incontro sarebbe avvenuto a Milano prima del 569; per altri, come Pietri, che dubita tuttavia della storicit\u00e0 di questo racconto, l'incontro sarebbe avvenuto a Genova e in questa occasione il metropolita ambrosiano avrebbe inviato Verano ad Albenga.\nTradizionalmente l'episcopato di Onorato \u00e8 collocato tra il 567 (o 568) e il 572, oppure tra il 567/568 e il 570. Una pi\u00f9 recente ricostruzione cronologica, che tiene conto delle informazioni contenute nel \"Catalogus Archiepiscoporum Mediolanensium\" e della cronologia certa dei vescovi milanesi di fine secolo, propone di invertire gli anni di episcopato che il \"catalogus\" assegna a Onorato e al successore Frontone, assegnando al primo 11 anni di governo, dal 559 al 571, e al secondo, Frontone, soli 2 anni dal 571 al 573.\nNon ha valore storico la tradizione, nota a partire dal XVII secolo, secondo la quale, alla morte di Onorato, furono eletti due vescovi, Lorenzo II, che succedette a Onorato a Genova, e Frontone, usurpatore, che venne eletto dal clero ambrosiano rimasto a Milano. Cos\u00ec come non ha fondamenti storici la tradizione medievale che associa Onorato all'aristocratica famiglia milanese dei Castiglioni.\nSecondo il \"Liber notitiae sanctorum Mediolani\" (XIV secolo) la festa di sant'Onorato era celebrata l'8 gennaio, poi fissata all'8 febbraio."}
{"id": "1901887", "revid": "1543377", "url": "https://it.wikipedia.org/wiki?curid=1901887", "title": "Feng Keshan", "text": "Feng Keshan (\u51af\u514b\u5584) proveniva da una famiglia benestante della contea di Huaxian (\u6ed1\u53bf) nella provincia di Henan. Nel 1811 entra a far parte della setta Baguajiao, divenendone uno dei tre capi.\nEgli era un praticante di Meihuaquan, anche se per alcuni praticava Baguaquan per una tecnica che un testimone dice di avergli visto fare (Bafangbu), stile che essi considerano all'origine del Baguazhang. Quest'ultima tesi \u00e8 stata confutata da maestri quali Han Jianzhong e Ma Aimin. Feng Keshan muore nel 1813 per dismembramento, secondo la pena capitale pi\u00f9 temibile contemplata nel codice della dinastia Qing.\nCon lo stesso nome, si faceva chiamare un insegnante di Chuojiao, Zhao Canyi, legato alla setta Tianlijiao che aveva partecipato alla Rivolta dei Taiping."}
{"id": "1901897", "revid": "144796", "url": "https://it.wikipedia.org/wiki?curid=1901897", "title": "Lorenzo II di Milano", "text": "Note biografiche.\nIl vescovo ambrosiano Lorenzo, vissuto sul finire del VI secolo, \u00e8 storicamente documentato da diverse lettere di Gregorio Magno e da una lettera che gli indirizz\u00f2 il re merovingio Childeberto II (575-596).\nLorenzo divenne vescovo ambrosiano dopo che Alboino, re dei Longobardi, occup\u00f2 Milano nel 569 e, come i suoi predecessori Onorato e Frontone, aveva la propria sede a Genova, dove una parte del clero e della popolazione milanese si era rifugiata a causa dell'invasione longobarda. Al momento della sua elezione sulla cattedra ambrosiana, Lorenzo, come gi\u00e0 Onorato e Frontone, era separato dalla comunione ecclesiastica con i vescovi di Roma, essendosi rifiutato di aderire alla condanna dei Tre Capitoli sancita dal concilio di Costantinopoli del 553 e ratificata da papa Vigilio nel febbraio 554.\nAppena diventato vescovo, secondo quanto riporta una lettera di Gregorio Magno, Lorenzo indirizz\u00f2 a papa Giovanni III (561-574) un impegno solenne (\"districtissima cautio\"), sottoscritto da diversi membri dell'aristocrazia milanese, con il quale la Chiesa di Milano riconosceva che il suo atteggiamento scismatico era infondato e chiedeva il ristabilimento della piena comunione con la Chiesa di Roma. Con Lorenzo ebbe perci\u00f2 fine il periodo scismatico nella Chiesa ambrosiana.\nAttorno al 585 Lorenzo fu il destinatario di una lettera di Childeberto II, re dei Merovingi, il quale, raccomandandosi alle sue preghiere, gli annunciava una spedizione dei Franchi contro i Longobardi, d'accordo con l'imperatore bizantino, e gli chiedeva di riferire all'esarca bizantino Smaragdo, in carica dopo ottobre 584, che l'attacco sarebbe avvenuto solamente l'anno seguente e che sperava in un assalto contemporaneo dei bizantini.\nNel 591 Lorenzo scrisse a papa Gregorio Magno una lettera, oggi perduta, ma il cui contenuto \u00e8 noto grazie alla risposta del pontefice, datata ad agosto di quell'anno. Il vescovo comunicava a Gregorio che si era appena ristabilito da un periodo di malattia e gli chiedeva la restituzione delle imposte del patrimonio che la Chiesa milanese deteneva in Sicilia e che, forse a causa dello scisma, erano state trattenute dai pontefici romani. Nella sua risposta, papa Gregorio si dimostrava piuttosto reticente, comunicando che la questione sarebbe stata trattata con il diacono milanese Costanzo, amico personale del papa e futuro successore di Lorenzo.\nAd una data sconosciuta, Lorenzo aveva scomunicato il prete milanese Magno, che fu reintegrato nella piena comunione da papa Gregorio, poco dopo la morte di Lorenzo.\nSecondo un antico \"Catalogus archiepiscoporum Mediolanensium\", l'episcopato di Lorenzo dur\u00f2 19 anni e 7 mesi e termin\u00f2 con la sua morte il 21 agosto. Si ritiene che l'anno della morte sia il 592, poich\u00e9 in una lettera di marzo 593 papa Gregorio parla del vescovo milanese defunto da poco tempo. Se i dati riferiti dal \"catalogus\" sono esatti, Lorenzo sarebbe stato consacrato vescovo nel gennaio 573, forse la domenica 23 gennaio.\nL'antico catalogo riferisce inoltre che Lorenzo visse 85 anni e che fu sepolto a Genova nella chiesa di San Siro. Secondo quanto scrive papa Gregorio, lasci\u00f2 tutti i suoi beni alla Chiesa ambrosiana, ad eccezione di un lascito a favore dello sposo (o dei figli) di Aretusa, \"clarissima femina\"."}
{"id": "1901899", "revid": "242434", "url": "https://it.wikipedia.org/wiki?curid=1901899", "title": "Bateau-lavoir", "text": ""}
{"id": "1901904", "revid": "1456895", "url": "https://it.wikipedia.org/wiki?curid=1901904", "title": "L'ombra di Troia", "text": "L'ombra di Troia \u00e8 un libro di David Gemmell, secondo capitolo della trilogia sulla citt\u00e0 di Troia che si concluder\u00e0 con La caduta dei re.\nTrama.\nRiprendendo molti personaggi del precedente \"Il signore di Troia\", la vicenda inizia da Calliade e Banocle che nel precedente romanzo erano rimasti in secondo piano. Adesso sono ricercati da Agamennone che li ha dichiarati traditori. Durante la loro fuga salvano una giovane fuggita dall'isola di Tera e trovano ospitalit\u00e0 sulla Penelope di Odisseo che \u00e8 diretto a Troia in occasione del matrimonio tra Ettore ed Andromaca. Durante i Giochi organizzati per la cerimonia si ritrovano uno a fianco all'altro tutti i re dell'Egeo, amici e nemici. Anche se vigerebbe la tregua, Agamennone cerca di trovare alleanze e di eliminare i potenziali nemici, ma alla fine delle celebrazioni sfocer\u00e0 la guerra contro Troia."}
{"id": "1901909", "revid": "2138421", "url": "https://it.wikipedia.org/wiki?curid=1901909", "title": "Costanzo (arcivescovo di Milano)", "text": "Note biografiche.\nNumerose sono le informazioni sulla vita e l'episcopato di Costanzo, grazie all'epistolario di Gregorio Magno. In questo periodo della storia della Chiesa ambrosiana, i vescovi risiedevano a Genova, dove fin dal 569 una parte del clero e della popolazione milanese si era rifugiata a causa dell'invasione longobarda.\nPrima della sua nomina sulla cattedra milanese.\nNel periodo in cui Gregorio era apocrisario a Costantinopoli, ossia tra il 578 e il 585, Costanzo si trovava nella capitale imperiale, bench\u00e9 non siano noti n\u00e9 i motivi della sua presenza in Oriente n\u00e9 se gi\u00e0 fosse un chierico della Chiesa milanese. Probabilmente \u00e8 in questo periodo che Gregorio e Costanzo stringono una solida amicizia, come il pontefice ricorder\u00e0 in diverse occasioni.\nNon si sa quando Costanzo rientr\u00f2 da Costantinopoli. Era in Italia e gi\u00e0 ordinato diacono nell'agosto 591, se si identifica, come propongono alcuni autori, il diacono Costanzo di cui scrive papa Gregorio al vescovo Lorenzo II con il futuro arcivescovo milanese. Di probabile famiglia benestante, il diacono Costanzo acquist\u00f2 in questo periodo, prima della sua consacrazione episcopale, dei beni che alla sua morte destiner\u00e0 alla nipote Luminosa, \"ancilla Dei\".\nAlla morte di Lorenzo II, Costanzo \u00e8 eletto all'unanimit\u00e0 dal clero milanese residente a Genova come suo successore. La notizia venne riferita dal prete Magno e dal chierico Ippolito a papa Gregorio, il quale rispose con tre lettere, datate al mese di aprile 593. Nella prima, destinata al clero milanese, il pontefice annuncia l'arrivo del suddiacono Giovanni, incaricato di mettere in atto le procedure per la consacrazione episcopale dell'eletto ad opera dei suoi vescovi suffraganei. La seconda lettera \u00e8 scritta allo stesso Giovanni, perch\u00e9 verifichi che tutto il clero e la comunit\u00e0 milanese rifugiata a Genova concordi nella scelta di Costanzo. Infine, Gregorio scrisse all'esarca bizantino Romano per comunicargli l'elezione di Costanzo. Non \u00e8 nota la data della sua consacrazione; di certo la cerimonia si svolse prima di settembre 593, epoca in cui Costanzo appare a pieno titolo vescovo milanese ed aveva ricevuto il pallio.\nLa crisi dei \"Tre Capitoli\".\nNei primi mesi del suo governo, Costanzo dovette affrontare una grave crisi legata allo scisma tricapitolino, ossia quella divisione all'interno della Chiesa sorta dopo che molti vescovi occidentali, tra cui anche i vescovi milanesi, si erano rifiutati di sottoscrivere la condanna degli scritti di alcuni padri della Chiesa (i cosiddetti \"Tre Capitoli\") sancita dal concilio di Costantinopoli del 553. Il predecessore di Costanzo, Lorenzo II, aveva messo fine allo scisma della Chiesa ambrosiana, sottoscrivendo una \"districtissima cautio\" dove tuttavia, per rispetto della sensibilit\u00e0 dei vescovi occidentali, non si faceva alcun accenno esplicito alla condanna dei \"Tre Capitoli\".\nAppena diventato vescovo di Milano, Costanzo venne accusato da tre vescovi della sua provincia ecclesiastica di aver condannato esplicitamente i \"Tre Capitoli\" nella sua professione di fede inviata a papa Gregorio. I tre vescovi non riconoscevano perci\u00f2 l'elezione di Costanzo, ruppero la comunione con lui e trascinarono nei lori propositi anche la regina longobarda Teodolinda. Venuto a conoscenza di questi fatti, Gregorio Magno invi\u00f2 nel settembre 593 due lettere a Costanzo. Nella prima ricordava l'atteggiamento del suo predecessore, Lorenzo II, che aveva rinunciato allo scisma con una dichiarazione sottoscritta da diversi membri dell'aristocrazia milanese ed annunciava la missione affidata al notaio Ippolito e all'abate Giovanni per convincere la regina Teodolinda a recedere dal suo atteggiamento. Nella seconda lettera, destinata ad un pubblico pi\u00f9 ampio, il pontefice appoggiava l'operato di Costanzo e denunciava tutti coloro che si sono separati dalla comunione con il vescovo di Milano, che mai aveva parlato dei \"Tre Capitoli\".\nTuttavia, questo procedere di papa Gregorio non convinse appieno. Infatti, l'anno successivo Costanzo si lament\u00f2 con il papa, perch\u00e9 ora non solo i tre vescovi precedenti, ma anche la citt\u00e0 di Brescia aveva rotto la comunione con lui; e gli chiedevano una esplicita dichiarazione con la quale giurava di non aver mai condannato i \"Tre Capitoli\"; inoltre lo accusavano di far menzione, durante la celebrazione eucaristica, del vescovo Giovanni di Ravenna, che invece aveva esplicitamente aderito alla condanna dei \"Tre Capitoli\". Come scrive Gabriella Braga, appaiono chiare le difficolt\u00e0, ereditate dal suo predecessore, in cui si trovava ad operare Costanzo, ossia mettere fine allo scisma ma senza condannare in modo chiaro ed esplicito i \"Tre Capitoli\", atteggiamento che non faceva che suscitare sospetti e dubbi negli altri vescovi della provincia ecclesiastica milanese. Nel mese di luglio 594 il papa rispose a Costanzo consigliandolo di eliminare il nome di Giovanni di Ravenna durante la messa, e di rassicurare la citt\u00e0 di Brescia con l'invio di una professione di fede che non faccia alcuna menzione dei \"Tre Capitoli\"\nLa sua azione pastorale.\nDiverse sono le lettere che Costanzo scrisse a papa Gregorio, oggi non pi\u00f9 conservate, ma il cui contenuto \u00e8 noto grazie alle risposte del pontefice, nelle quali il prelato milanese espone casi concreti sottoposti alla sua autorit\u00e0 di vescovo e di pastore.\nNel maggio del 594 il vescovo di Luni Venanzio si rec\u00f2 personalmente da Costanzo per chiedere la sua collaborazione nel restaurare la disciplina tra il clero della sua diocesi. Il papa consigli\u00f2 il vescovo milanese di convocare i chierici e i religiosi sospetti e di punirli adeguatamente. L'azione di Costanzo a Luni dovette concludersi entro novembre di quell'anno, con la deposizione dell'abate \"Iobinus\" di Porto Venere, di tre diaconi e del sacerdote \"Saturus\".\nSimili provvedimenti furono presi anche tra il clero milanese: Vitaliano fu privato del sacerdozio ed esiliato in Sicilia, mentre fu confermata la condanna al carcere per Amandino, gi\u00e0 prete ed abate. Per evitare possibili errori giudiziari, Costanzo fu invitato da papa Gregorio a indire una minuziosa inchiesta sul caso del \"notarius\" milanese Giovanni, che si era appellato al papa perch\u00e9 si riteneva accusato ingiustamente.\nNello stesso periodo, Costanzo dovette intervenire per rappacificare i rapporti fra due vescovi, Ursicino e Giovanni, dei quali per\u00f2 non sono indicate le rispettive sedi di appartenenza. Alcuni autori ritengono possa trattarsi di Ursicino di Torino e di Giovanni di Ravenna.\nNel corso del 596 il metropolita milanese dovette deporre un vescovo della sua provincia ecclesiastica, di cui si ignora il nome e la diocesi, atto che suscit\u00f2 una serie di proteste e di calunnie nei suoi confronti. Gregorio gli invi\u00f2 nel novembre di quell'anno una lettera di consolazione, invitandolo a preoccuparsi unicamente del giudizio della sua coscienza e ricordandogli di non lasciare vacante per pi\u00f9 di tre mesi la sede del vescovo deposto. Gabriella Braga vede in questo episodio degli strascichi della polemica sui \"Tre Capitoli\".\nNel novembre del 597 Costanzo, assieme ai vescovi di Ravenna e di Cagliari, fu destinatario di una lettera di papa Gregorio relativa all'applicazione di una legge promulgata dall'imperatore Maurizio, che vietava di accogliere tra il clero della diocesi o in un monastero laici che ricoprivano cariche pubbliche.\nNel maggio del 599 Costanzo fu incaricato di una delicata missione a Ravenna, dove , assieme al metropolita ravennate Mariniano, doveva giudicare l'operato del vescovo Massimo di Salona, accusato di prevaricazione e di vari crimini contro la Chiesa romana.\nPrima di luglio 599, il vescovo milanese invi\u00f2 al pontefice due lettere, tramite il diacono Evenzio; nella prima chiedeva a Gregorio alcune reliquie dell'apostolo Paolo e dei santi Giovanni e Pancrazio, in vista della dedicazione di un oratorio a questi santi; nella seconda, espone il caso di alcuni chierici della Chiesa di Como, verso cui invano Costanzo si era adoperato perch\u00e9 abbandonassero lo scisma tricapitolino. Le difficolt\u00e0 che Costanzo incontr\u00f2 all'interno della sua provincia ecclesiastica emergono ancora in un altro caso, quello del vescovo Teodoro, la cui sede vescovile \u00e8 ignota, che prefer\u00ec fuggire in Gallia piuttosto che sottomettersi all'autorit\u00e0 di Costanzo; fu lo stesso pontefice a scrivere a Siagrio di Autun, perch\u00e9 rimandasse in Italia il fuggiasco.\nLa morte.\nL'ultima menzione di Costanzo nell'epistolario di papa Gregorio Magno \u00e8 di maggio del 600. Il vescovo milanese mor\u00ec nel mese di settembre successivo, come ne da testimonianza una addolorata lettera del pontefice.\nSecondo un antico \"Catalogus archiepiscoporum Mediolanensium\", l'episcopato di Costanzo sarebbe durato 18 anni e termin\u00f2 con il suo decesso il 3 settembre. Se il giorno della morte \u00e8 plausibile, \u00e8 invece evidentemente errato il periodo del suo governo, che super\u00f2 di poco i sette anni.\nLo stesso \"catalogus\" riferisce che Costanzo visse 100 anni e fu sepolto nella chiesa di Sant'Ambrogio a Genova. Anche in questo caso \u00e8 errata l'informazione circa la lunghezza della sua vita, che gli storici oggi propendono a ridurre a circa 50 anni."}
{"id": "1901910", "revid": "474175", "url": "https://it.wikipedia.org/wiki?curid=1901910", "title": "Serricciolo", "text": "Serricciolo \u00e8 una frazione di 550 abitanti del comune di Aulla, in provincia di Massa-Carrara.\nGeografia.\nSerricciolo \u00e8 sorge nella regione storica della Lunigiana, su un piano alluvionale situato presso la confluenza del torrente Arcinaso nell'Aulella. \u00c8 situata a 6 km ad est del capoluogo comunale Aulla.\nInfrastrutture e Trasporti.\nLa localit\u00e0 \u00e8 attraversata dalla Strada statale 63 del Valico del Cerreto, sulla quale sono effettuate autocorse a cura della societ\u00e0 CTT.\nTale strada \u00e8 stata a lungo interrotta proprio nei pressi della localit\u00e0 di Serricciolo dall'11 novembre 2012, quando le forti piogge determinarono il crollo del ponte che attraversava il torrente Aulella.\nFino alla fine del 2002 la localit\u00e0 era servita anche dai servizi ferroviari della linea Lucca-Aulla, che sostavano nell'omonima fermata, oggi soppressa.\nCultura.\nLa frazione \u00e8 conosciuta in relazione alla presenza sul suo territorio di un noto locale di musica Techno-Progressive che ha fatto la storia del genere in Italia il Dupl\u00e8, dal 1965 (al grido di Dupl\u00e8-Dupl\u00e8 Paura). Il locale inizi\u00f2 ad essere conosciuto a livello nazionale nel 1991 in occasione degli After Hours con i dj Miki, Roby J (1963-2014) e Alessandro Tognetti.\nSport.\nCalcio.\nLa squadra di calcio del paese \u00e8 l\"'A.S.D. Serricciolo\", che milita nel girone A di Prima Categoria. Il simbolo mutuato dal Palio della Rosa \u00e8 il Gallo Nero, mentre i colori sociali sono il giallo e il blu."}
{"id": "1901911", "revid": "1286075", "url": "https://it.wikipedia.org/wiki?curid=1901911", "title": "Differenza finita", "text": "In matematica, una differenza finita \u00e8 un'espressione nella forma di una differenza tra i valori assunti da una funzione in due specifici punti:\nSe la differenza finita \u00e8 divisa per formula_2 si ottiene un rapporto incrementale. Viene in genere indicata con la lettera greca formula_3 seguita dalla quantit\u00e0 che subisce tale variazione (ad esempio formula_4).\nDefinizione.\nUna differenza con \"centro\" formula_5 e \"passo\" formula_6 \u00e8 definita come:\nSi studiano principalmente quattro tipi di differenze finite:\nLe differenze finite sono centrali nell'analisi numerica per l'approssimazione delle derivate e quindi nella risoluzione numerica delle equazioni differenziali.\nRelazione con le derivate.\nLa derivata di una funzione formula_12 in formula_13 \u00e8 definita come il limite del rapporto incrementale:\nSe formula_6, invece che annullarsi, assume un valore fissato, allora il termine a destra si pu\u00f2 scrivere:\nin modo che la differenza finita in avanti divisa per formula_6 approssima il valore della derivata per formula_6 piccolo. \nL'errore relativo a tale approssimazione pu\u00f2 essere derivato tramite il teorema di Taylor. Assumendo formula_12 una funzione differenziabile con continuit\u00e0 l'errore \u00e8:\ne la stessa formula vale per la differenza finita all'indietro:\nLa differenza finita centrata, tuttavia, fornisce un'approssimazione pi\u00f9 accurata. In tal caso l'errore \u00e8 proporzionale al quadrato del passo formula_6, se la funzione \u00e8 differenziabile con continuit\u00e0 due volte, ovvero la derivata seconda formula_23 \u00e8 continua per ogni formula_13:\nMetodo alle differenze finite.\nLe differenze finite possono essere utilizzate per discretizzare una equazione differenziale ordinaria. Un esempio classico \u00e8 il metodo di Eulero, che sfrutta alternativamente i tre i tipi di differenze finite presentati.\nOperatore.\nUn operatore astratto agente su uno spazio funzionale che, data una funzione, ne restituisce la differenza finita con centro formula_5 e passo formula_6 si dice un \"operatore alle differenze\". Quello in avanti per esempio pu\u00f2 essere espresso come:\ndove formula_29 \u00e8 l'operatore di shift formula_30 e formula_31 l'identit\u00e0. Similmente si possono descrivere gli altri due tipi.\nQualsiasi operatore alle differenze di quelli visti \u00e8 lineare e soddisfa la regola di Leibniz.\nLa relazione di Taylor pu\u00f2 essere espressa allora in termini simbolici come:\ndove formula_33 \u00e8 l'operatore differenziale che trasforma una funzione nella sua derivata.\nPropriet\u00e0.\nIn analogia con le regole di derivazione, per un operatore alle differenze si ha:\nDifferenze finite di ordine superiore.\nSi possono definire approssimazioni per le derivate di ordine successivo in modo iterativo.\nUtilizzando ad esempio le differenze centrate per approssimare formula_45 otteniamo la differenza finita centrata del second'ordine:\nPi\u00f9 in generale, le differenze finite dell' formula_47-esimo ordine sono definite rispettivamente come:\nSe necessario, \u00e8 possibile mischiare i tre tipi centrando l'approssimazione successivamente in punti diversi.\nGeneralizzazioni.\nUna differenza finita generalizzata \u00e8 spesso definita come:\ndove formula_56 \u00e8 il vettore dei suoi coefficienti. Un'ulteriore generalizzazione si ha quando la somma viene rimpiazzata da una serie infinita, ottenendo la \"differenza infinita\".\nSi possono anche rendere i coefficienti formula_57 dipendenti dal punto formula_13, ovvero formula_59, ottenendo cos\u00ec una differenza \"pesata\". Si pu\u00f2 anche far dipendere formula_6 dal punto formula_13, ovvero formula_62: ci\u00f2 risulta utile ad esempio per definire diversi moduli di continuit\u00e0.\nL'operatore alle differenze si generalizza alla formula di inversione di M\u00f6bius su un insieme parzialmente ordinato.\nInterpolazione di Newton.\nLa formula di interpolazione di Newton, introdotta da Newton nei \"Philosophiae Naturalis Principia Mathematica\" del 1687, \u00e8 l'analogo discreto dell'espansione di Taylor continua:\nche vale per ogni funzione polinomiale formula_12 e per molte funzioni analitiche. L'espressione:\n\u00e8 il coefficiente binomiale, mentre:\n\u00e8 il fattoriale decrescente. Il prodotto vuoto formula_67 vale inoltre 1."}
{"id": "1901912", "revid": "767487", "url": "https://it.wikipedia.org/wiki?curid=1901912", "title": "Aria (gruppo musicale)", "text": "Aria (in russo \u0410\u0440\u0438\u044f, \"Arija\") sono un gruppo heavy metal russo, tra i primi del suo genere in Unione Sovietica, Paese in cui si form\u00f2 nel 1985, il cui sound \u00e8 affine in diversi aspetti ai gruppi della corrente NWOBHM.\nIn ragione di tale affinit\u00e0 il gruppo \u00e8 talora definito dai \"media\" \u00abgli Iron Maiden russi\u00bb.\nSono tra i gruppi metal russi pi\u00f9 influenti del mondo insieme al gruppo Thrash metal Master (da non confondere col gruppo Death metal americano Master), agli Epid\u00e8mia, Ekklesiast e i Kipelov.\nGran parte dei testi delle loro canzoni sono scritte dalla poetessa Margarita Pu\u0161kina e dal paroliere Aleksandr Elin."}
{"id": "1901923", "revid": "729019", "url": "https://it.wikipedia.org/wiki?curid=1901923", "title": "Westland WAH-64 Apache", "text": "Il Westland WAH-64 Apache \u00e8 un elicottero d'attacco prodotto dall'azienda Leonardo (in precedenza AgustaWestland poi confluita nella nuova Finmeccanica che dal 2017 ha assunto il nome di Leonardo) su licenza della statunitense Boeing.\nIl WAH-64, strettamente imparentato con il Boeing AH-64D Apache Longbow da cui deriva, differisce da questo per l'adozione di un impianto motore di produzione locale e per l'introduzione di un meccanismo per il raggruppamento delle pale del rotore, consentendo cos\u00ec al WAH-64 di essere rimessato con maggiore facilit\u00e0 per l'utilizzo navale.\nDopo i primi cinque esemplari realizzati direttamente dalla Boeing, i successivi 59 vennero assemblati nello stabilimento Westland di Yeovil partendo da parti semilavorate e preassemblate fornite dall'azienda statunitense.\nIl WAH-64 assunse la designazione ufficiale militare di Apache AH mk 1 o AH1 deliberata dal Ministero della Difesa britannico.\nSviluppo.\nLo sviluppo del WAH-64 deriva da una specifica emanata nei primi anni novanta dal Ministero della difesa britannico di valutare l'acquisto di 125 nuovi elicotteri d'attacco. Bench\u00e9 la specifica fosse definiva la gara d'appalto non venne indetta fino al febbraio 1993, anno in cui aderirono:\nLa commissione valut\u00f2 i progetti aggiudicando la vittoria all'Apache nel luglio 1995 con un conseguente contratto di fornitura di 67 esemplari siglato nel 1996.\nIl primo esemplare, costruito dalla Boeing (successivamente fusa con la McDonnell Douglas nel 1997), \u00e8 stato consegnato nel marzo 1999 mentre il primo di costruzione Westland venne consegnato consegnato il successivo luglio 2000. L'ordine venne evaso con il sessantasettesimo ed ultimo esemplare consegnato nel luglio 2004. Il costo finale per l'intera flotta di elicotteri \u00e8 attualmente previsto in \u00a3 3,1 miliardi, 71 milioni al di sopra del costo originale approvato, questo giustificato dall'aumento dei costi di produzione nel corso dei cinque anni.\nCollegamenti esterni.\nScheda prodotto Apache AH MK1 su sito Leonardocompany.com"}
{"id": "1901928", "revid": "599013", "url": "https://it.wikipedia.org/wiki?curid=1901928", "title": "Giobatta Zoppelletto", "text": ""}
{"id": "1901932", "revid": "2111283", "url": "https://it.wikipedia.org/wiki?curid=1901932", "title": "Villa Carobbi", "text": "Villa Carobbi si trova in via di Novoli 46 a Firenze. \nStoria e descrizione.\nLa villa appartenne originariamente alla famiglia Agli, che qui avevano un'alta torre merlata ben visibile fino a prima della seconda guerra mondiale, quando croll\u00f2 in seguito a un'esplosione. Della torre resta memoria nel nome di questa zona, \"Torre degli Agli\".\nLa propriet\u00e0 pass\u00f2 ai Gianfigliazzi nel 1605, quando l'ultima discendente Caterina degli Agli and\u00f2 in sposa a Jacopo Gianfigliazzi. Poco dopo venne venduta ai Panciatichi di Pistoia (in particolare ai fratelli Niccol\u00f2 e Giovanni) nel XVII secolo. Essi fecero costruire la villa vera e propria a partire da un fabbricato presso la torre, completando l'ornato fronte in stile manierista, con gli obelischi decorativi. La zona allora era aperta campagna, mentre oggi \u00e8 circondata dall'edilizia popolare. Nel tempo sub\u00ec varie trasformazioni e interventi di ripristino. Ai primi del Novecento pervenne a Pasquale Carobbi e poi pass\u00f2 al Genio Militare, che la possiede tutt'oggi. Dopo il conflitto venne restaurata con cura, ma non venne ricostruita la torre. \nLa villa si svolge con una forma a \"U\" attorno al cortile con una fontana dalla grande vasca tonda, con una copia del \"Putto col delfino\" di Verrocchio, mentre verso est si trova un grande giardino all'italiana. All'interno due androni voltati sono decorati da grottesche di Bernardino Poccetti."}
{"id": "1901937", "revid": "110157", "url": "https://it.wikipedia.org/wiki?curid=1901937", "title": "Coppa dei Caraibi 1993", "text": "La Coppa dei Caraibi 1993 \"(Shell Caribbean Cup 1993)\" fu l'undicesima edizione della Coppa dei Caraibi (la quinta con la nuova denominazione), competizione calcistica per nazione organizzata dalla CFU. La competizione si svolse in Giamaica dal 21 maggio al 30 maggio 1993 e vide la partecipazione di otto squadre: , , , , , , e . Il torneo valse anche come qualificazione per la CONCACAF Gold Cup 1993.\nLa CFU organizz\u00f2 questa competizione come \"CFU Championship\" dal 1978 al 1988; dal 1989 al 1990 sotto il nome di \"Caribbean Championship\"; dall'edizione del 1991 a quella del 1998 cambi\u00f2 nome e divenne \"Shell Caribbean Cup\"; le edizioni del 1999 e del 2001 si chiamarono \"Caribbean Nations Cup\"; mentre dal 2005 al 2014 la competizione si chiam\u00f2 \"Digicel Caribbean Cup\"; nell'edizione del 2017 il suo nome \u00e8 stato \"Scotibank Caribbean Cup\".\nFase finale.\nFase a gruppi.\nGruppo A.\n e qualificati alle semifinali.\nGruppo B.\n e qualificati alle semifinali.\nFase a eliminazione diretta.\nFinale.\n e si qualificano per la CONCACAF Gold Cup 1993."}
{"id": "1901938", "revid": "599013", "url": "https://it.wikipedia.org/wiki?curid=1901938", "title": "Giorgio De Marchi", "text": "Biografia.\nNasce il 1 maggio 1934 a Schio, dove frequenta scuole elementari e medie. Dopo le scuole dell'obbligo, si iscrive all'Istituto A. Rossi di Vicenza, che frequenta un solo anno per seguire la passione per il calcio. Dal matrimonio con Germana nascono due figli.\nNel 2002 vince, con 7443 voti, il concorso \"Scegliamo il Vicenza del Centenario\", indetto da Il Giornale di Vicenza, come italiano pi\u00f9 votato.\nMuore la notte tra il 10 e l'11 gennaio 2020 a Vicenza all'et\u00e0 di 85 anni; il giorno successivo, in suo ricordo, il L.R. Vicenza gioca, con il lutto al braccio, la partita in trasferta contro la Fermana.\nCarriera.\nVive i suoi albori calcistici all'oratorio dei Padri Salesiani a Schio, sua citt\u00e0 di nascita. Viene fortemente voluto dall'allenatore Gino Costenaro dello Schio, dove giocher\u00e0 fino al 1957. Gi\u00e0 nelle giovanili il mediano si toglie delle belle soddisfazioni, vincendo qualche torneo di categoria e arrivando in finale regionale contro il Venezia.\nNell'anno di servizio militare gioca al Cuneo, dove non sempre riesce ad ottenere il permesso per scendere in campo. La societ\u00e0 individua cos\u00ec uno stratagemma per aggirare l\u2019ostacolo: in alcune partite, De Marchi, figurer\u00e0 nelle formazioni sotto il falso nome di \"Cauda\". Con i piemontesi riesce a guadagnare la terza posizione nel girone A della IV Serie, ottenendo la qualificazione al neonato campionato di Lega Interregionale, che sarebbe poi stato comunemente conosciuto come \"\u201cEccellenza\".\" Nel 1957, all'et\u00e0 di 23 anni, De Marchi torna momentaneamente a Schio; poco dopo, infatti, il presidente giallorosso Dal Lago riceve un\u2019offerta dal Lanerossi Vicenza e cede il mediano.\nSchierato subito tra i titolari dall'allenatore Varglien, esordisce in Serie A il 26 dicembre del 1957 in Vicenza-Genova (3-3). Nella prima stagione disputa 13 partite e segna la prima rete in massima serie contro il Padova, in un derby finito con una sconfitta per 2-1. Dal 1961-1962 al 1964-1965 De Marchi infiler\u00e0 una serie di 102 partite giocate consecutivamente in Serie A con il Lanerossi Vicenza, ricevendo un premio alla centesima. Nel ruolo di mediano destro, indossa la maglia numero 4 biancorossa per un totale di 219 volte in Serie A dal 1957 al 1966, portando la palla in rete per 10 volte. Bravo in marcatura, grazie alle sue doti di colpitore di testa, lo scledense sa farsi valere anche in fase di attacco. Cos\u00ec, specie in occasione dei calci d'angolo, De Marchi si spinge in avanti creando, spesso, grossi problemi alle squadre avversarie. Con il Vicenza riesce a conquistare due storici sesti posti nella massima serie: nella stagione 1963-1964, dove figura come calciatore pi\u00f9 presente, e nella stagione 1965-1966, anno di Lu\u00eds Vin\u00edcio capocannoniere.\nNel 1961 vince la terza edizione della Benelux Cup battendo 2-1 il PSV Eindhoven in finale al Menti. Nel 1964 partecipa al \"Torneo di New York\" giocando contro i tedeschi del Werder Brema, gli scozzesi degli Hearts, gli inglesi del Blackpool e i brasiliani del Bahia. Due anni dopo, nel 1966, oltrepassa la cortina di ferro per raggiungere la Polonia, dove disputer\u00e0 una partita contro la nazionale olimpica polacca. Nel maggio dello stesso anno, sempre con la veste biancorossa, vola in Unione Sovietica per giocare contro la Torpedo Mosca e contro la nazionale dell'Unione Sovietica, che si stava preparando per il mondiale in Inghilterra.\nA 34 anni, tornato allo Schio per una stagione, appende definitivamente le scarpe al chiodo dopo un ultimo anno a Trento. Inizier\u00e0, quindi, ad allenare diverse squadre dilettantistiche nel vicentino."}
{"id": "1901951", "revid": "44939", "url": "https://it.wikipedia.org/wiki?curid=1901951", "title": "Glucuronato", "text": ""}
{"id": "1901958", "revid": "729019", "url": "https://it.wikipedia.org/wiki?curid=1901958", "title": "Cizeta", "text": "La Cizeta \u00e8 stata una casa automobilistica italiana, sorta negli anni ottanta, per mano di Claudio Zampolli; inizialmente, il suo nome era \"Cizeta-Moroder\", poich\u00e9 creata in comune col musicista Giorgio Moroder.\nQuesto costruttore prese vita per realizzare la progettazione e costruzione di una vettura sportiva, concretizzatosi nella presentazione della Cizeta-Moroder V16T.\nLa vettura aveva prestazioni notevoli, grazie soprattutto al suo motore che disponeva di 16 cilindri a V, che le garantivano elevate potenze.\nTuttavia nel 1990 Moroder abbandon\u00f2 il progetto, e per questo motivo, la casa cambi\u00f2 denominazione in \"Cizeta Automobili Srl\", la cui sede era a Modena.\nNel 1994, la societ\u00e0 fu costretta a chiudere per bancarotta."}
{"id": "1901959", "revid": "23", "url": "https://it.wikipedia.org/wiki?curid=1901959", "title": "Celsian", "text": ""}
{"id": "1901960", "revid": "1305772", "url": "https://it.wikipedia.org/wiki?curid=1901960", "title": "Virtual Skipper", "text": "Virtual Skipper (spesso abbreviato VSK) \u00e8 un videogioco sportivo di simulazione velica, pubblicato dalla Nadeo. Si tratta di un videogioco che riproduce in maniera molto realistica la conduzione di una imbarcazione a vela con tutti i suoi parametri, per cui il gameplay si concentra su tattiche e strategie di regata realistiche, a differenza di altri titoli dallo stile pi\u00f9 arcade.\nModalit\u00e0 di gioco.\nIl gioco include soltanto 4 classi di imbarcazioni (Open 60, Melges 24, ACC, Offshore Racers), ma \u00e8 possibile sopperire a tale carenza installando nuove classi di imbarcazioni (AC90, Extreme40, RC44, TP52 e molte altre importanti classi veliche non incluse nel gioco) tramite patch non ufficiali, facilmente reperibili nei forum dedicati.\nAltro punto debole di \"VSK5\" \u00e8 l'assoluto anonimato delle barche e delle coppe, in quanto non sono presenti licenze ufficiali di nessun team e di nessun trofeo. \u00c8 comunque possibile cambiare l'aspetto delle barche, installando skin personalizzate.\nIl gioco presenta una modalit\u00e0 giocatore singolo, che permette di affrontare regate singole, coppe virtuali e regate personalizzate. La modalit\u00e0 multigiocatore consente di partecipare a partite in rete (locale o Internet).\nLe 4 coppe virtuali disponibili sono:\nLa difficolt\u00e0 del gioco varia fra 3 livelli:\nLe regate possono avere diversa durata:\nNel gioco sono presenti 14 specchi d'acqua: Valencia, Marsiglia, Trapani, Malm\u00f6-Sk\u00e2ne, siti ufficiali dell'America's Cup, e San Francisco, Sydney, Porto Cervo, Auckland, Vancouver, Wight, Quiberon, Rio, Qingdao, Napoli oltre a due siti ad ambientazione non reale Tropical e Nordic. L'editor incluso nel gioco consente di creare campi di regata personalizzati partendo dai precedenti specchi d'acqua.\n\"Virtual Skipper 5 - 32nd America's Cup\".\nUn'edizione di \"Virtual Skipper 5\" \u00e8 dedicata alla 32ma America's Cup. Sono presenti tutte le skin dei team partecipanti al trofeo e, nella modalit\u00e0 giocatore singolo, la campagna 32nd America's Cup sostituisce l'anonima ACC Cup. In tale campagna il giocatore pu\u00f2 scegliere uno degli 11 challenger per affrontare la fase eliminatoria della Louis Vuitton Cup. Ottenendo almeno il quarto posto dopo il termine dei round robin, si possono giocare le semifinali (il primo classificato sceglie lo sfidante, le due imbarcazioni rimanenti si affrontano fra di loro) e poi la finale di Luis Vuitton Cup. Se si vince tale match, si pu\u00f2 affrontare Alinghi nella finale di America's Cup.\n\"Virtual Skipper 5 Online\" e patch ufficiale.\nDal 21 novembre 2008 \u00e8 stata resa disponibile una versione online gratuita del gioco, completamente compatibile con la versione commerciale. Rispetto alla versione full, a pagamento, sono presenti alcune limitazioni, come l'impossibilit\u00e0 di ospitare partite online.\nAlcuni mesi prima \u00e8 stata pubblicata da Nadeo una patch ufficiale per \"Virtual Skipper 5 - 32nd America's Cup\". Tale patch elimina un gran numero di fastidiosi bug presenti nel gioco, ma soprattutto trasforma la versione \"32nd America's Cup\" in \"Virtual Skipper 5\". L'installazione di tale patch fu contestata perch\u00e9 avrebbe introdotto un canone annuo per l'accesso al server online per il gioco multiplayer. In realt\u00e0 il personale Nadeo non ufficializz\u00f2 mai la voce di questa modifica."}
{"id": "1901963", "revid": "1632387", "url": "https://it.wikipedia.org/wiki?curid=1901963", "title": "Arvingarna", "text": "Arvingarna \u00e8 una dansband svedese in attivit\u00e0 dal 1989.\nHanno partecipato 4 volte al Melodifestivalen: nel 1993, 1995, 1999 e 2002. Vincendo l'edizione del 1993, hanno rappresentato la Svezia all'Eurovision nel 1993."}
{"id": "1901967", "revid": "124115643", "url": "https://it.wikipedia.org/wiki?curid=1901967", "title": "Closerie des Lilas", "text": "La Closerie des Lilas \u00e8 un caff\u00e8 e ristorante sito sul boulevard du Montparnasse a Parigi e famoso per le frequentazioni di noti artisti.\nAperto nel 1847 divenne famoso sul finire del XIX secolo come luogo di incontro di artisti come \u00c9mile Zola, C\u00e9zanne, Th\u00e9ophile Gautier, Charles Baudelaire e i fratelli Jules ed Edmond de Goncourt.\nAll'inizio del XX secolo invece si successe Paul Verlaine, Paul Fort, Lenin, Guillaume Apollinaire e Alfred Jarry. I pittori del Bateau-Lavoir come Edmond-Marie Poullain e gli altri si riunivano nei \"Marted\u00ec de la Closerie\".\nLa Closerie divenne leggendaria per aver accolto l'intellighenzia americana: Hemingway, Fitzgerald, Miller. Altri artisti che frequentavano questo locale erano: Amedeo Modigliani, Andr\u00e9 Breton, Aragon, Kees Van Dongen, Pablo Picasso, Gino Severini, Jean-Paul Sartre, Giuseppe Ungaretti, Andr\u00e9 Gide, Paul \u00c9luard, Oscar Wilde, Samuel Beckett, Man Ray, Ezra Pound, Jean-Edern Hallier, Ugo Giannattasio.\nIn questo locale si incontrarono un appena ventenne Ren\u00e9 Adolphe Schwaller de Lubicz con l'alchimista e studioso Fulcanelli; da questo incontro nascer\u00e0 un sodalizio.\nCollegamenti esterni.\nIl sito del locale"}
{"id": "1901970", "revid": "110157", "url": "https://it.wikipedia.org/wiki?curid=1901970", "title": "Siberia (Echo &amp; the Bunnymen)", "text": "Siberia \u00e8 il decimo studio album dagli Echo &amp; the Bunnymen, pubblicato nel 2005 per l'etichetta Cooking Vinyl/ Edel."}
{"id": "1901972", "revid": "124477973", "url": "https://it.wikipedia.org/wiki?curid=1901972", "title": "Tom Skerritt", "text": "Biografia.\nDebutta professionalmente nel film del 1962 \"Caccia di guerra\"; si susseguono interpretazioni televisive e cinematografiche, come \"M*A*S*H\" di Robert Altman (1970), \"Uomini selvaggi\" di Blake Edwards (1971), \"Harold e Maude\" di Hal Ashby (1971), \"Gang\" di Robert Altman (1973) e \"Due vite, una svolta\" di Herbert Ross (1977). Nel 1979 affianca Sigourney Weaver in \"Alien\" di Ridley Scott. Nel 1983 lavora per David Cronenberg in \"La zona morta\", e nel 1986 recita in \"Top Gun\". Tra gli altri film a cui prende parte vi sono \"A servizio ereditiera offresi\", \"Poltergeist III - Ci risiamo\" e \"La recluta\". Nel 1992 viene diretto da Robert Redford nel film \"In mezzo scorre il fiume\", e nello stesso anno recita in \"Singles - L'amore \u00e8 un gioco\".\nSul piccolo schermo appare in serie TV come \"Il virginiano\", \"Cin cin\", \"La famiglia Brock\". Negli ultimi anni appare nei film \"Contact\", \"Un amore speciale\" e \"L'ultima alba\". Nel 2006, dopo aver preso parte al film \"Quel che resta di mio marito\", recita nell'episodio pilota nella serie televisiva \"Brothers &amp; Sisters\", dove impersona il patriarca della famiglia Walker. Nonostante il suo personaggio sia deceduto, riappare in alcuni flashback. Questa \u00e8 la seconda volta che interpreta la parte del marito di Sally Field, gi\u00e0 impersonato in \"Fiori d'acciaio\" del 1989."}
{"id": "1901973", "revid": "1529788", "url": "https://it.wikipedia.org/wiki?curid=1901973", "title": "Vorona", "text": ""}
{"id": "1901974", "revid": "36426", "url": "https://it.wikipedia.org/wiki?curid=1901974", "title": "Coniugi Arnolfini", "text": ""}
{"id": "1901976", "revid": "486946", "url": "https://it.wikipedia.org/wiki?curid=1901976", "title": "John Foster Dulles (aeroporto)", "text": ""}
{"id": "1901989", "revid": "40859", "url": "https://it.wikipedia.org/wiki?curid=1901989", "title": "Pseudodimostrazione", "text": ""}
{"id": "1901990", "revid": "767487", "url": "https://it.wikipedia.org/wiki?curid=1901990", "title": "Fabrizio Frigeni", "text": "Pur non avendo vissuto in prima persona l'atmosfera degli anni '60 e '70 appartiene a quella generazione di chitarristi che ha mosso i primi passi nella musica sulle orme di Jimi Hendrix, Eric Clapton e Ritchie Blackmore.\nChitarrista degli 883 dal 1999 al 2001 in seguito ha suonato in studio, in tour o in televisione con Alejandro Sanz, Paola &amp; Chiara, Syria, Laura Pausini, Paolo Meneguzzi, Jasmine e Renato Zero, Luca Dirisio, Francesco Facchinetti, Loredana Bert\u00e8 e Giusy Ferreri.\nDal 2009 affianca all'attivit\u00e0 concertistica quella di direttore artistico: tra gli eventi organizzati concerti e incontri per Unicef, Telethon e Nazionale Piloti.\nNel 2014 la rivista \"Guitar Club Magazine\" gli ha affidato la direzione didattica delle rubriche online dedicate alla \"Chitarra Rock &amp; Metal\".\nNel 2016 ha creato la \"IMA Italian Music Academy\" con l'intento di formare giovani talenti dei quali \u00e8 manager e produttore artistico.\nBiografia.\nFiglio d'arte (il padre Gino, chitarrista negli anni sessanta e settanta, \u00e8 stato leader del gruppo beat \u201cI Monelli\u201d al fianco del fratello Bruno e di Roby Facchinetti), dal 1983 al 1990 studia pianoforte sotto la guida del maestro Felice Bergamelli. \nL'esibizione di Eric Clapton e Mark Knopfler sul palco di \"Knebworth\", nel corso dell'omonimo concerto trasmesso dalla televisione italiana nel 1990, lo induce in seguito a dedicarsi allo studio della chitarra elettrica.\n1992-1999: dal rock-blues al pop italiano.\nDal 1992 al 1995 \u00e8 il chitarrista della band \u201cDr. Faust &amp; the Coffee House Brothers\u201d e incide 2 album per l'etichetta Duck Record (\"Bisogno di Blues\", \"Cuore Selvaggio\"). Nel 1996 l'incontro con il session man Giorgio Secco gli apre le porte del circuito live milanese: ha inizio cos\u00ec la sua carriera di musicista professionista.\nDal 1996 al 1999 collabora con diversi artisti e gruppi fra i quali Tony Blescia, Rossella Marcone, Madreblu, Erz, Gianni Bella, Marcella Bella, Marina Barone e Ambra Orfei. Con Marina Barone si esibisce sul palco del Teatro Ariston di Sanremo nel corso della dodicesima edizione di \"Sanremo Rock\"; con i Madreblu \u00e8 in tour nel 1997-1998 e partecipa alle trasmissioni live \"Help\", \"Roxy Bar\", \"Monte Carlo Nights\", \"Territorio Match Music\", \"99 alle 9\", \"Com'\u00e8\" e \"105 Night Express\", duettando con Paolo Belli, Trilok Gurtu e suonando come supporter di Noa e Simple Minds.\nNell'estate 1999 il batterista dei Madreblu Eugenio Mori suggerisce il nome di Frigeni fra quelli da prendere in considerazione per il ruolo di chitarrista della band degli 883, superata l'audizione il session man di Bergamo \u00e8 pronto per un \"Viaggio al centro del mondo\" in compagnia di Max Pezzali e soci.\n1999-2001: gli 883.\n\u00c8 del 1999 il suo ingresso negli 883: un tour invernale e uno estivo (\"Grazie mille Tour\", \"Grazie mille Summer Tour\"), che valgono al gruppo il \"Premio tourn\u00e9e\" a \"Vota la voce 2000\", due tour europei (uno a supporto dello \"Stilelibero Tour\" di Eros Ramazzotti), un album (\"1 in +\"), un singolo (\"Come deve andare\"), un videoclip (\"La regina del Celebrit\u00e0\"), una compilation (\"Top of the Year 2002\"), quattro Greatest Hits (\"Love/Life\", \"TuttoMax\", \"Max 20\" e \"\"), un DVD (\"TuttoMax Video\") e apparizioni in programmi radio e tv quali \"Fuego\", \"105 Night Express\", \"Lottolive\", \"2000 e una notte\" e \"Teatro 18\", sono i numeri della sua collaborazione con Max Pezzali, che termina nel 2001.\nNell'ottobre 2000, durante il periodo di militanza all'interno della band, Frigeni partecipa a \"Super\" con il cantante spagnolo Alejandro Sanz in occasione del lancio italiano del singolo \"Cuando nadie me ve\".\n2001-2008: una chitarra per tutte le stagioni.\nDopo una breve parentesi live e in tv con Paola &amp; Chiara (che accompagna nelle ultime date del \"Television Tour\" e nella trasmissione \"Notte Mediterranea\"), nel dicembre 2002 \u00e8 ospite del programma \"Serata con\u2026\" in compagnia degli 883: \u00e8 l'ultimo concerto ufficiale della band prima dello scioglimento definitivo.\nNel 2003 e 2004 \u00e8 in tour con Syria (la collaborazione artistica con la cantante durer\u00e0 oltre un decennio) e appare a \"Top of the Pops\", \"Trofeo Birra Moretti\" e \"Festivalbar\".\nIl 2005 si apre con la partecipazione a \"Buona Domenica\" per la presentazione di \"Vivimi\", singolo tratto dall'album \"Resta in ascolto\" di Laura Pausini. Frigeni \u00e8 poi a \"Top of the Pops\" e \"Cd Live\" con Syria e Paolo Meneguzzi. Con il cantante svizzero \u00e8 in seguito ospite a \"Serata con...\" per promuovere il \"Favola Tour\", che si conclude a ottobre. Nel frattempo registra gli album d'esordio di Riccardo Maffoni, vincitore nella \"Categoria Giovani\" al Festival di Sanremo 2006 con \"Sole negli occhi\" (tratto da \"Storie di chi vince a met\u00e0\") e Jasmine, prodotta da Renato Zero il quale firma alcune composizioni presenti nel disco \"Salutami Jasmine\" e duetta con lei nel singolo \"Nell'angolo\".\nNel gennaio 2006 \u00e8 di nuovo con Syria, ospite a \"Quelli che il calcio\". Successivamente \u00e8 in studio per il secondo disco di Luca Dirisio (sue le chitarre del brano che d\u00e0 il titolo all'album \"La vita \u00e8 strana\"), con il quale va in tour nell'estate 2006 e appare nelle trasmissioni \"Cd Live\" e \"Serata con\u2026\". A luglio partecipa nuovamente a \"Serata con\u2026\" al fianco di Francesco Facchinetti (con l'ex DJ sar\u00e0 ospite anche a \"Cd Live\"), mentre a settembre \u00e8 con Syria e Gianni Morandi per il concerto di apertura della \"Mezza maratona\" di Bologna.\nIl 1\u00ba maggio 2007 prende parte con Loredana Bert\u00e8 al tradizionale \"Concerto per la Festa del Lavoro\" in Piazza San Giovanni a Roma: un nuovo tour, in compagnia dell'imprevedibile rockstar italiana, lo impegna fino alla fine dell'estate (con la Bert\u00e9 Frigeni appare ospite a \"La vita in diretta\" e \"Musicultura\").\nAll'inizio del 2008 Frigeni \u00e8 in studio per le registrazioni della \"Fair Play Team Compilation\", album che vede protagonisti per scopi benefici alcuni tra i pi\u00f9 grandi Campioni del Calcio. Il disco, pubblicato nell'aprile successivo, si apre con il brano di Eros Ramazzotti \"Se bastasse una canzone\", cantato da Javier Zanetti e dai Campioni del Fair Play Team. Nell'estate 2008 \u00e8 nuovamente in tour con Luca Dirisio, partecipa alle trasmissioni \"Note italiane nel Mondo\", \"Scalo 76\" e taglia il traguardo dei mille concerti.\n2009: il progetto \u201cPast : Part 2\u201d e l'impegno sociale.\nGrande appassionato di musica classica fonda con il pianista Davide Dave Rossi il progetto \"Past : Part 2\" , rivisitazione dei classici (Vivaldi, Locatelli, Mozart e altri) in chiave moderna. Nel maggio 2009 il progetto \"Past : Part 2\" debutta in anteprima al Teatro Donizetti di Bergamo in occasione di \"Play For Children\", evento targato Unicef che vede Frigeni coinvolto nella doppia veste di musicista e direttore artistico. A riprova della volont\u00e0 di allineare il progetto \"Past : Part 2\" a eventi culturali e a scopo benefico a settembre Frigeni partecipa alla manifestazione \"Un Grande Cuore per l'Abruzzo\".\n2010-2011: session man e direttore artistico.\nNel 2010 intraprende un lungo tour al fianco di Giusy Ferreri, artista lanciata dal talent show \"X Factor\". Il \"Fotografie Tour\" trova il suo culmine nelle 4 esibizioni consecutive al Blue Note di Milano(nel frattempo Frigeni appare con la Ferreri nelle trasmissioni \"Wind Music Awards 2010\", \"Musicultura\", \"X-Italy\" e \"Venice Music Awards\"). A dicembre \u00e8 il direttore artistico di \"Artisti per Telethon 2010\", manifestazione che vede esibirsi (tra gli altri): Loredana Errore, Omar Pedrini, Laura Bono e Giusy Ferreri, queste ultime accompagnate alla chitarra da Frigeni.\nNel 2011 \u00e8 con Syria per il tour promozionale dell'album \"Scrivere al futuro\". Con la cantante romana partecipa a \"Top of the Pops\", \"105 Night Express\", \"Se... a casa di Paola\", \"Domenica In\" e all'evento \"Artisti per Telethon 2011\", manifestazione della quale \u00e8 anche direttore artistico.\nA settembre, in occasione del Gran Premio d'Italia di Formula 1, \u00e8 ospite musicale e direttore artistico dell'evento \"Monza di cuore\": la manifestazione, che si svolge allo Stadio Brianteo di Monza, vede impegnati nella raccolta a favore delle associazioni \"Qui Donna SiCura\" e \"Friends insieme per un sorriso\" il Campione del mondo di Formula 1 Sebastian Vettel e altri sportivi, artisti e personaggi dello spettacolo.\n2012-2014: il virtuoso tra scuola, chiesa e web.\nA maggio 2012 Frigeni accompagna nuovamente Syria, ospite della seconda edizione di \"Donne in cANTo\". In seguito \u00e8 impegnato nella realizzazione del progetto didattico \"Fabrizio Frigeni: da Mozart agli 883\", iniziativa condotta personalmente dal chitarrista con l'intento di avvicinare gli studenti delle scuole medie e superiori alla musica attraverso un viaggio tra lo stile classico dei grandi compositori, i nuovi talenti contemporanei e le riflessioni che accompagnano il mondo delle sette note.\nNel gennaio 2013 dall'incontro tra Frigeni e l'avv. Marco Chiari nasce \"La Primavera dei Capolavori\", progetto che inaugura il fortunato connubio tra la chitarra di Frigeni e gli organi antichi di manifattura italiana (Antegnati, Vegezzi Bossi e Serassi), protagonisti di un confronto fra arte chitarristica e organistica. A maggio, a distanza di 10 anni dalla prima collaborazione, \u00e8 con Syria con la quale partecipa alla terza edizione di \"Donne in cANTo\".\nNel 2014 Frigeni entra nel team di produzione di \"Guitar Club Live\" , portale che ospita le rubriche didattiche e musicali della rivista \"Guitar Club Magazine\", come responsabile e curatore dell'area \"Rock &amp; Metal\". Affiancato da altri virtuosi della sei corde il musicista illustra al pubblico del web le tecniche della chitarra moderna attraverso video lezioni, tutorial, interviste e trascrizioni.\nA giugno \u00e8 direttore musicale della prima edizione del festival \"MusiCasnigo Shows &amp; Music Expo\", manifestazione che offre una panoramica a 360 gradi sul mondo della musica e del business a esso collegato; a luglio appare con Syria a \"105 Night Express\".\n2015-2016: rock in conservatorio.\nNel gennaio 2015 Frigeni avvia un rapporto di collaborazione con l'ISSM Gaetano Donizetti di Bergamo nell'ambito dell'organizzazione di corsi e master class volti a promuovere la cultura e la tradizione della chitarra elettrica e di altri strumenti musicali contemporanei. A maggio accompagna Syria e Amara, ospiti della quinta edizione di \"Donne in cANTo\"; a luglio \u00e8 direttore musicale della seconda edizione del festival \"MusiCasnigo Shows &amp; Music Expo\". A ottobre partecipa alla seconda edizione dell\"'Holy Grail Guitar Show\" di Berlino ; a novembre, in occasione della \"Festa delle delegazioni straniere\", si esibisce presso l'Expo Village di Milano.\nNel 2016 \u00e8 docente e coordinatore del \u201cDipartimento di strumenti musicali moderni a indirizzo pop rock\u201d. A giugno 2016 \u00e8 direttore musicale del \"Premio Eccellenze\" e della terza edizione del festival \"MusiCasnigo Shows &amp; Music Expo\", manifestazione che rende omaggio ai 70 anni dalla nascita di Freddie Mercury; a luglio \u00e8 coordinatore artistico della rassegna \"Le quattro stagioni del Conservatorio\".\n2016: IMA Italian Music Academy.\nA settembre 2016 Frigeni annuncia ufficialmente la fine del rapporto di collaborazione con il Conservatorio di Bergamo. Al suo ritiro dal bando per l'assegnazione delle cattedre dei corsi preaccademici a indirizzo jazz-popular fanno seguito quelli di altri colleghi docenti: nasce cos\u00ec la \"IMA Italian Music Academy\", piattaforma didattica diretta da Frigeni in collaborazione con musicisti professionisti e istituzioni attive nell'ambito dell'insegnamento e dello show business.\n2017-2018: da Vivaldi al Rock.\nA marzo 2017 Frigeni festeggia 25 anni di carriera con il primo di una serie di concerti dal titolo \"Da Vivaldi al Rock\". A giugno 2017 \u00e8 direttore musicale della quarta edizione del festival \"MusiCasnigo Shows &amp; Music Expo\", manifestazione che rende omaggio a Michael Jackson a 30 anni di distanza dall'uscita dell'album \"Bad\". Nell'estate 2017 partecipa in qualit\u00e0 di ospite musicale e direttore dell\"'IMA Italian Music Academy\" agli eventi \"2\u00ba Premio Eccellenze\", \"Festa della musica\" e \"Notte Bianca dell'Arte\". L'omaggio ai grandi compositori, ideato dal chitarrista per i suoi primi 25 anni di attivit\u00e0 musicale, trova spazio sui palchi di manifestazioni e festival per tutto il 2017.\nNel 2018 Frigeni \u00e8 consulente artistico del \"Premio Nilla Pizzi\", primo festival nazionale dedicato all'indimenticata regina della canzone italiana. In seguito, alla guida della \"IMA Italian Music Academy\", \u00e8 protagonista del progetto \"Passione Cinema e Colonne Sonore\", tributo ai maestri hollywoodiani. A giugno 2018 vince il \"Premio Eccellenze\", \u00e8 in giuria per le selezioni di \"Miss Italia Lombardia\", partecipa agli eventi \"Festa della musica\" e \"Sulle Ali della Musica\". L'opera di Gaetano Donizetti, rivisitata in chiave electropop, \u00e8 al centro del progetto \"Donizetti Recomposed\", il cui trailer lancia la notte della lirica. \nA luglio partecipa alla \"Notte Bianca dell'Arte\" ed \u00e8 giurato e coach del contest \"IBand\"; a dicembre \u00e8 direttore musicale della quarta edizione del \"Premio Eccellenze\".\n2019: manager e producer.\nNel 2019 Frigeni mette sotto contratto i migliori allievi della \"IMA Italian Music Academy\" per i quali produce una serie di brani inediti. A marzo 2019 porta a \"The Voice of Italy\" Andrea Bert\u00e8, giovane cantante che raggiunge la semifinale del talent show. Nell'estate 2019 Frigeni e i giovani della \"IMA Italian Music Academy\" partecipano agli eventi \"5\u00ba Premio Eccellenze\", \"Festa della musica\", \"Notte Bianca dell'Arte\" e \"Gal\u00e0 dello Spinato\". A novembre \u00e8 in giuria per la seconda edizione del \"Premio Nilla Pizzi\"; a dicembre \u00e8 direttore musicale della sesta edizione del \"Premio Eccellenze\", evento che conferisce il \"Premio alla carriera\" a Ivana Spagna.\nSponsor ed equipaggiamento.\nTestimonial di marchi internazionali di strumenti musicali e accessori , dal 2009 al 2014 Frigeni ha partecipato a sei edizioni consecutive della \"Musikmesse\" di Francoforte, presentando tra gli altri prodotti la \"Fabrizio Frigeni Signature\", chitarra elettrica realizzata in Giappone dall'azienda \"Bacchus Guitars\".\nAttivit\u00e0 didattica.\nDagli anni '90 a oggi Frigeni ha insegnato a suonare a centinaia di allievi, tra questi vi sono affermati session men e vincitori di premi nazionali e internazionali.\nCuriosit\u00e0.\nIl 9 settembre 2009 \u00e8 stata consegnata al pilota Jarno Trulli una chitarra Bacchus \"Fabrizio Frigeni Signature Italian Grand Prix\" destinata all'asta benefica in favore dell'associazione \"Abruzzo nel Cuore\"; il 16 novembre 2009, durante la manifestazione \"Un Campo per l'Aquila\", una seconda chitarra \u00e8 stata consegnata al 7 volte Campione del mondo di Formula 1 Michael Schumacher.\nPremi e riconoscimenti.\n2000"}
{"id": "1901991", "revid": "40859", "url": "https://it.wikipedia.org/wiki?curid=1901991", "title": "Dimostrazione errata", "text": ""}
{"id": "1901995", "revid": "486946", "url": "https://it.wikipedia.org/wiki?curid=1901995", "title": "Stagni", "text": ""}
{"id": "1901996", "revid": "767487", "url": "https://it.wikipedia.org/wiki?curid=1901996", "title": "Caribosiren", "text": "Caribosiren turneri \u00e8 una specie estinta di Sirenio vissuta alla fine dell'Oligocene nei Caraibi.\nI resti fossili di questo animale sono stati rinvenuti a Porto Rico assieme a resti di altri Sirenii quali \"Halitherium antillense\", suo probabile precursore, e \"Metaxytherium\", che molti vedono come suo discendente. Lo studio comparato delle ossa dei tre animali ha stabilito che sono sicuramente sulla stessa linea evolutiva.\nSirenii nei Caraibi.\nMentre in altre parti del mondo i membri della famiglia Dugongidae si diversificavano e prosperavano, limitando l'evoluzione dei Trichechidae, qui avvenne alla fine del Miocene il processo inverso: la nascita dell'Istmo di Panama (che collegava cos\u00ec le due Americhe) cancell\u00f2 i flussi di corrente che andavano dai Caraibi al Pacifico generando cambiamenti ambientali ed ostacolando le migrazioni di flora e fauna. Si presume che l'estinzione di alcune erbe marine che costituivano la dieta degli antichi Dugonghi fu la causa della loro estinzione. I Manatidi, invece, hanno denti che consentono loro di mangiare una maggiore diversit\u00e0 di piante acquatiche e questo gli permise di sopravvivere nei Caraibi, a differenza di altre parti del mondo dove non ebbero altrettanta fortuna."}
{"id": "1901998", "revid": "768068", "url": "https://it.wikipedia.org/wiki?curid=1901998", "title": "Eliezer Ben Yehuda", "text": "Nato Eliezer Isaac Perelman Elianov (in Yiddish \u05d0\u05dc\u05d9\u05e2\u05d6\u05e8 \u05d9\u05e6\u05d7\u05e7 \u05e4\u05e2\u05e8\u05dc\u05de\u05d0\u05df), a Luzhky (Governatorato di Vilna, allora Impero russo, oggi in Bielorussia) \u00e8 considerato il fondatore dell'ebraico moderno, come lingua parlata e scritta, circa cento anni dopo la rinascita dell'ebraico come lingua letteraria, al principio dell'Haskalah.\nBiografia.\nFiglio di Yehuda Leib e Feyga Perelman, ebrei chassidici dei Chassidim Habad Lubavich, come un buon numero di ragazzi ebrei cresciuti nell'Europa dell'est nella sua stessa epoca, sar\u00e0 in contatto con l'ebraico biblico e talmudico per 9 anni. Sin dall'et\u00e0 di tre anni, infatti, comincia lo studio dei principali testi della liturgia ebraica la Torah e la Mishna. In seguito alla morte di suo padre, avvenuta quando aveva 5 anni, sua madre affida la sua custodia a suo zio Davide Wolfson.\nDopo avere raggiunto l'et\u00e0 della maggiorit\u00e0 religiosa (bar mitzvah), a 13 anni, suo zio lo manda a proseguire gli studi religiosi in una piccola accademia talmudica (yeshiva) a Polatsk, citt\u00e0 dell'attuale Bielorussia. Uno studente che aveva incrociato per caso gli aveva consigliato di iscriversi alla piccola yeshiva della citt\u00e0, diventa cos\u00ec l'alunno del rabbino maskilim Rav Yossi Blo\u00efker che lo introdurr\u00e0 segretamente alle idee ebraiche del Haskala e che gli fa leggere alcuni libri giudicati eretici dagli ebrei ortodossi. \nLegger\u00e0 tra altri \"Tzohar Ha-Teva\" (La luce dell'arca), \"Kur Oni\" (Robinson Cruso\u00e9), \"la Guida dei Perplessi\" di Mos\u00e9 Maimonide, \"I Principi e fondamenti della saggezza divina\" di Haim Z. Slonimski, \"il Tesoro della saggezza\" di Zvi Rabinovitch, \"Ahavat Tzion\" (L'amore di Sion) di Abramo Mapu. Si stacca quindi sempre pi\u00f9 dalla religione fino al giorno in cui decise l'abbandono degli studi rabbinici. \u00c8 determinato a entrare nella scuola laica russa di D\u00fcnaburg, una cittadina dell'attuale Lettonia, per poter poi andare a studiare medicina all'Universit\u00e0 di Mosca. \u00c8 la rottura con suo zio e il giovane Eliezer deve provvedere a s\u00e9 stesso.\nFortunatamente per lui, un uomo di affari chassidico, Samuel Naphtali Herz Giona l'adotta, ed \u00e8 in questa famiglia che incontra la sua futura moglie, Debora, figlia maggiore del suo nuovo padrino. Di quattro anni pi\u00f9 grande di lui, gli insegner\u00e0 il russo, il francese e il tedesco.\nAppena arrivato a Dinaburg, gli viene presentato Vitinski, che considerer\u00e0 come il suo secondo padre. Vitinski provvede ai suoi bisogni primari per tutto un anno e l'aiut\u00f2 a prepararsi all'entrata nell'ultima classe del locale ginnasio. Il nuovo padre lo mette in contatto con le idee del nichilismo russo, facendogli scoprire Lavrov Petr Illitch, Dimitri Pissarev e Nikolai Chernychevsky. Nella sua autobiografia, Ben Yehuda confess\u00f2 che a quell'epoca, aveva rotto quasi totalmente con la sua appartenenza al popolo ebraico. La sola cosa che gli imped\u00ec di diventare completamente russo \u00e8 stato il suo attaccamento alla lingua ebraica. Continua cos\u00ec a leggere tutti i testi ebraici che gli passano tra le mani. Diventa lettore del giornale mensile \"HaShachar\" di Perez Smolenskin.\nNel 1876, i bulgari si sollevano contro il potere ottomano.\n\u00c8 durante questi anni che gli viene la convinzione ferma che il popolo ebraico ha diritto, come tutti gli altri popoli, di costituirsi in Stato nazione da qualche parte sulla Terra. In un'autobiografia che scrisse tra il 1917 e il 1919, spiega che \u00e8 verso l'et\u00e0 di 17 anni che si lascia pervadere dall'ideale di rinascita del popolo ebraico e della sua lingua storica nella terra degli antenati Eretz Israele. Malgrado il pessimismo degli autori ebrei di quell'epoca riguardo all'avvenire della lingua ebraica e anche riguardo alla sua utilit\u00e0, acquist\u00f2 la convinzione che bisognava tentare di ricostituire, in Israele, una nazione ebraica che parla l'ebraico, unica lingua comune a tutti gli ebrei sparsi nel mondo. Ma l'ebraico non \u00e8 pi\u00f9 la lingua materna degli ebrei da secoli. Dopo avere letto \"Vistnik Yebruku\", traduzione russa del romanzo inglese \"Daniele Deronda\" di George Eliot, prende la decisione di andare a Parigi per studiare medicina e raggiungere cos\u00ec l'autonomia economica. Progetta gi\u00e0 di stabilirsi in seguito in Israele.\nNel 1877, all'et\u00e0 di 19 anni, finisce i suoi studi secondari e nel 1878 lascia D\u00fcnaburg per la Francia.\nParigi.\n\u00c8 in un caff\u00e8 del Quartiere latino che fa l'incontro del suo terzo 'padre' Chashnikov, un giornalista russo corrispondente del Ruski Mir. Di famiglia nobile e amico della principessa Trubetskaja, il giornalista, sulla quarantina, lo prende sotto la sua ala e grazie a questo incontro, Eliezer apprende tutti i segreti del giornalismo e del mondo politico parigino. Accompagna Chashnikov nei dibattiti dell'assemblea nazionale e al teatro. Per provvedere ai suoi bisogni e pagare i suoi studi, Chashnikov gli procura dei lavori di traduzione del francese al russo.\nInizia gli studi medici all'Universit\u00e0 di Parigi, la Sorbona. Durante il suo primo inverno in citt\u00e0 contrae la tubercolosi. I medici che lo hanno in cura temono per la sua vita e gli consigliano di lasciare la Francia per un paese dove gli inverni sono meno freddi. La sua condizione di salute lo costringer\u00e0 presto ad abbandonare i suoi studi medici, ma non prima di avere fatto conoscere il suo progetto a Parigi.\nQuando Eliezer confida finalmente al suo amico giornalista il segreto della sua venuta a Parigi, Chashnikov lo appoggia e l'incita a fare conoscere, tramite i giornali, la sua idea di rinascita dell'ebraico nella Terra Santa degli ebrei.\nIl suo articolo non scuote gli uomini dell'Haskala che avevano gi\u00e0 per la maggior parte, secondo Eliezer, rinunciato tanto alla religione quanto all'eredit\u00e0 nazionale ebraica, non consideravano l'uso dell'ebraico un mezzo in grado di favorire l'integrazione degli ebrei provenienti da differenti nazioni dell'Europa. Berl Dov Bar Goldberg per esempio, che Eliezer frequenta regolarmente durante il suo soggiorno a Parigi, non \u00e8 tutto favorevole al suo progetto di rinascita nazionale.\n\u00c8 da Goldberg che Ben Yehuda incontra parecchi ebrei celebri come Michael Erlanger, responsabile delle opere caritatevoli del barone Edmond James de Rothschild e redattore del giornale socialista \"HaEmet\", cos\u00ec come Getzel Zelikovitch che conosce durante la crisi di Fascioda. La pronuncia sefardita dell'ebraico parlato da quest'ultimo ebbe un grande effetto su Ben Yehuda che lo sentiva per la prima volta.\n\u00c8 a Parigi che prende l'abitudine di conversare esclusivamente in ebraico con gli ebrei che incontra. Per i bisogni delle sue proprie conversazioni, compone un elenco di parole ebraiche vecchie e contemporanee e si mette anche ad inventarne di nuove per descrivere cose e idee non presenti in questa lingua. Nella sua autobiografia, afferma che milon (dizionario) \u00e8 in effetti il primo neologismo che ha concepito per questa lingua adottiva.\nNel 1880, pubblica due articoli sul giornale \"Havatselet\" (\"Giglio\") di Israele Dov per esaltare l'uso dell'ebraico come lingua di insegnamento nelle scuole di Gerusalemme.\nIl suo stato di salute si deteriora velocemente. I medici che lo visitano gli vietano di frequentare i laboratori della facolt\u00e0 di medicina e gli suggeriscono di lasciare la Francia per un paese pi\u00f9 caldo. Credendo che sarebbe morto presto a causa della sua malattia, prender\u00e0 la decisione di andare a Gerusalemme il pi\u00f9 possibile presto. Non potendo intraprendere la carriera medica, partecipa ai seminari organizzati dall'Alleanza israelitica universale (AIU), sperando di prendere la qualifica per un posto di insegnante alla scuola di agricoltura Mikv\u00e9-Israele di Charles Netter. Giudicato inabile al lavoro Netter lo fa ammettere alla scuola normale degli insegnanti dell'AIU. L'assiriologo Yoseph Halevi sar\u00e0 uno dei suoi professori.\nQuando Eliezer comincia a sputare del sangue il medico della scuola normale lo fa ricoverare all'ospedale Rothschild. Mentre \u00e8 ricoverato incontra Abramo Mosh\u00e9 Luntz, anch'egli ricoverato, e apprende da lui che le differenti comunit\u00e0 ebraiche gi\u00e0 stabilitesi in Israele, gli ashkenaziti, sefarditi, magrebini e georgiani hanno gi\u00e0 l'abitudine di parlare in ebraico sefardita, unica lingua compresa di tutti. Dopo due settimane passate all'ospedale il suo medico gli ordina di lasciare la Francia per un paese del Sud. \u00c8 l'ospedale che finanzia il suo viaggio ad Algeri dove riprende delle forze durante il periodo invernale. Torna in Francia alla fine dell'inverno, ma resta poco tempo: decide che deve incontrare il proprietario del giornale \"HaShachar\" che, contrariamente a lui, crede possibile che il popolo ebraico viva la sua vita di popolo, anche in esilio. Grazie all'aiuto del suo amico russo parte per Vienna.\nVienna, Giaffa.\nArrivato a Vienna, va direttamente al domicilio di Peretz Smolenskin, ma la moglie di questi gli comunica che non \u00e8 in Francia ma in Russia, da due mesi, per indagare sui pogrom accaduti in diversi punti dell'Impero russo.\nIntanto la sua fidanzata Debora lo raggiunge con la ferma intenzione di seguirlo ovunque vada. Comincia ad insegnarle l'ebraico, dato che come tutte le donne ebree dell'epoca non aveva potuto studiare questa lingua. La giovane coppia si sposa al Cairo in Egitto. All'epoca del loro viaggio di nozze, visitarono alcune citt\u00e0 del Mediterraneo lungo la loro strada verso la Palestina ottomana. Si fermano a Bucarest e Costantinopoli. Nel frattempo l'amico russo di Yehuda, Chashnikov, li raggiunge e sbarcano tutti tre al porto di Giaffa, oggi Tel Aviv-Giaffa, nel mese di ottobre del 1881.\nAllo sbarco in questa citt\u00e0 portuale Yehuda prova un malessere, una profonda angoscia, afferma nella sua autobiografia. Parla anche di un sentimento di depressione, alla vista della realt\u00e0: la terra degli antenati era gi\u00e0 abitata da persone che si sentivano a casa loro, erano cittadini e avevano dei diritti politici, mentre lui era uno straniero senza alcun diritto. Al momento di scendere in Terra Santa, prova un forte sentimento di spavento.\nI tre viaggiatori vengono ospitati in una locanda ebraica. Ed \u00e8 solamente l\u00e0 che, dopo essersi riposati e con il contatto con i suoi proprietari, riesce a liberarsi della sua angoscia.\nGerusalemme.\nArrivato a Gerusalemme Israel Dov gli offre di lavorare per il suo giornale \"HaVatzelet\". Diventa redattore capo aggiunto con un stipendio di venti franchi al mese. Si serve di questa posizione privilegiata per promuovere la rinascita della lingua e della cultura ebraica a Gerusalemme. Nel suo primo articolo, del 12 settembre 1881, denuncia le decisioni politiche dell'AIU e invita gli ebrei a fare da soli.\nA quell'epoca un buon numero di persone si lascia conquistare dal progetto nazionalista ebraico. In seguito ai primi episodi di pogrom nella Russia imperiale circa 10.000 persone, non sentendosi pi\u00f9 al sicuro a causa della loro origine e della loro religione e non avendo pi\u00f9 niente da perdere, lasciano il territorio dell'impero per trasferirsi in Israele. \u00c8 la prima Aliyah. \nAlcune organizzazioni come \"Ohavei Tzion\" (\"Gli amanti di Sion\"), sotto la leadership di Mos\u00e9 Lilienblum e Leon Pinsker, e come il Bilu di Israel Belkind simpatizzano con la causa dell'ebraico come lingua nazionale.\nIl grande progetto della rinascita dell'ebraico promosso da Ben Yehuda diventa centrale, e i suoi aderenti devono affrontare parecchi ostacoli. Si scontrano infatti con altri gruppi che preferiscono il francese, il tedesco o l'inglese, ma in suo favore gioca il ruolo unificatore che Ben Yehuda vede nell'ebraico.\nCosciente che si dovr\u00e0 conciliare la presenza a Gerusalemme di diverse comunit\u00e0 di credenze e di individui, per lo pi\u00f9 appassionati religiosi, comincia ad annodare legami di amicizia con tutte le persone influenti, e gi\u00e0 durante la sua prima settimana in citt\u00e0, incontra tra altri Yehiel Michael Pines, delegato del Fondazione Moses Montefiore, e il console russo M. Kuzibnikov.\nScoraggiato dall'apprendere che solo ebrei sono presenti in Palestina, di cui a Gerusalemme gli altri sparsi tra Giaffa, Hebron, Safed, Tiberiade, Haifa, Acco e Sidone, e che non possiedono quasi alcuna istituzione, si consola per\u00f2 nel constatare che gli ebrei costituiscono la maggioranza della popolazione della citt\u00e0 santa, pi\u00f9 numerosa dei musulmani e dei cristiani messi insieme.\nNel 1890 Ben Yehuda organizza la nascita dell'\"Accademia della lingua ebraica\", e per tutta la vita ne segue gli sviluppi, portandola a vincere la \"Guerra delle lingue\" nel 1913. Questa \"guerra\" nasce per la risposta alla domanda: \"Se dobbiamo introdurre delle nuove parole in ebraico, parole che sono gi\u00e0 in uso presso altre lingue, da quale lingua dobbiamo importarle?\". C'erano due fazioni: una, ashkenazita, sosteneva di importarle dallo yiddish. L'altra, sefardita per lo pi\u00f9, proponeva di importarle dall'arabo, che per la sua struttura e morfologia, linguistica e fonetica, era molto pi\u00f9 vicino all'ebraico. Ben Yehuda sosteneva quest'ultima tesi, e vinse dopo una lunga battaglia. Probabilmente cos\u00ec salv\u00f2 la lingua ebraica."}
{"id": "1902002", "revid": "24443", "url": "https://it.wikipedia.org/wiki?curid=1902002", "title": "Cerventosa", "text": ""}
{"id": "1902004", "revid": "465169", "url": "https://it.wikipedia.org/wiki?curid=1902004", "title": "Trave rep", "text": "La Trave REP\u00ae (da Rapida - Economica - Pratica), \u00e8 una trave metallica prefabbricata autoportante, che viene completata in opera con un getto di calcestruzzo dando luogo ad una struttura mista acciaio - calcestruzzo, avente caratteristiche variabili di caso in caso in quanto dipendenti dalla sezione teorica adottata.\nNormalmente in un impalcato viene utilizzata preferibilmente a spessore di solaio.\nOrigini.\nLa prima trave REP\u00ae \u00e8 stata brevettata nei primi anni del dopoguerra dall'ingegner Salvatore Leone, docente all'Universit\u00e0 di Napoli\nCaratteristiche.\nLa trave REP\u00ae \u00e8 un traliccio spaziale in acciaio costituito da:\nPosa in opera.\nLa trave REP\u00ae consente un'agevole e rapida posa in opera secondo le seguenti operazioni:\nUn buon collegamento in corrispondenza degli appoggi consente di realizzare la continuit\u00e0 strutturale dei nodi stessi garantendo il comportamento a telaio anche per esigenze sismiche.\nL'intradosso della trave REP\u00ae, prima dell'intonacatura deve essere rinzaffato con malta di cemento, mentre nel caso d'impiego in vista l'intradosso della trave deve essere soggetto ad un idoneo ciclo di pitturazione antiruggine."}
{"id": "1902006", "revid": "1226", "url": "https://it.wikipedia.org/wiki?curid=1902006", "title": "Languedoc", "text": ""}
{"id": "1902011", "revid": "438678", "url": "https://it.wikipedia.org/wiki?curid=1902011", "title": "Kids (film)", "text": "Kids (conosciuto in Italia anche come Kids - Monelli) \u00e8 un film del 1995 diretto da Larry Clark e sceneggiato da Harmony Korine.\n\u00c8 stato presentato in concorso al 48\u00ba Festival di Cannes.\nTrama.\nIl film racconta un giorno di alcuni adolescenti residenti nei bassifondi di New York passato taccheggiando, picchiando e facendo largo uso di droghe e sesso non protetto, nonch\u00e9 di un pesante linguaggio. Il film \u00e8 pensato per apparire come una sorta di crudo documentario in tempo reale, e descrive senza mezzi termini una realt\u00e0 assai dura: la diffusione dell'AIDS nonch\u00e9 le problematiche dei giovani che vivono in ambienti simili (la vicenda si svolge a Manhattan).\nIl protagonista maschile \u00e8 Telly, lo \"sverginatore compiaciuto,\" sieropositivo, spesso accompagnato dal suo amico Casper. La protagonista femminile \u00e8 Jennie, sedicenne relativamente introversa, che scopre di aver contratto l'HIV dal suo unico rapporto sessuale con Telly. Jennie cerca di rintracciarlo e allo stesso tempo si chiude pian piano in s\u00e9 stessa accettando la dura realt\u00e0."}
{"id": "1902012", "revid": "729019", "url": "https://it.wikipedia.org/wiki?curid=1902012", "title": "Stazione di Venezia Asseggiano", "text": "La stazione di Venezia Asseggiano era una fermata ferroviaria che si trovava sulla tratta dismessa della linea Trento-Venezia (o ferrovia della Valsugana), all'incrocio con la linea dei Bivi presso l'ex \"Attraversamento Valsugana\". La stazione si trova ad Asseggiano nel comune di Venezia\nStoria.\nL'impianto, inaugurato solo nel 1999, \u00e8 dismesso dal 7 giugno 2008, data dell'abbandono della tratta della ferrovia Trento-Venezia tra il \"Gruppo Scambi AV/AC\" (ex \"Quadrivio Catene\") all'ex \"Doppio Bivio Orgnano\". Gli utenti che si servivano di questa fermata, ora usano la nuova stazione di Spinea, completamente adeguata agli standard del Sistema Ferroviario Metropolitano Regionale (SFMR), che si trova sul nuovo tratto della Valsugana passante per lo scavalco di Maerne.\nDove si trovava la fermata \u00e8 stata ripristinata la Linea dei Bivi, in quanto il tronco Bivio Spinea-Bivio Trivignano-Bivio Marocco \u00e8 stato ricostruito ed aperto all'esercizio il 10 marzo 2010. I binari di questa linea sono perpendicolari al tratto dismesso della ferrovia Trento-Venezia dove era collocato l'impianto."}
{"id": "1902014", "revid": "775372", "url": "https://it.wikipedia.org/wiki?curid=1902014", "title": "Operazione Eagle Claw", "text": "L'operazione Eagle Claw, anche nota con il nome di Evening Light, \u00e8 una missione militare segreta che fu organizzata per salvare i 52 ostaggi tenuti prigionieri nell'ambasciata di Teheran. L'operazione, avviata il 24 aprile 1980, fu un fallimento cos\u00ec clamoroso che spinse i vertici statunitensi a creare il Comando delle Operazioni Speciali degli Stati Uniti, il Comando delle operazioni speciali dell'Esercito (alle cui dipendenze venne messa la \"Delta Force\"), il 160\u00ba Special Operations Aviation Regiment (\"Night Stalkers\") e il Naval Special Warfare Development Group (DEVGRU - SEAL Team Six) della Marina.\nA causa del fallimento della missione gli ostaggi vennero liberati dopo 444 giorni di prigionia solo dopo lunghe trattative diplomatiche. Nonostante il presidente uscente Jimmy Carter fosse determinato a liberare gli ostaggi prima della fine del suo mandato, per ironia della sorte il loro rilascio avvenne il primo giorno della nuova presidenza Reagan il 20 gennaio 1981.\nPianificazione.\nPianificato dalla Joint Task Force (JTF) con il nome di operazione Rice Bowl, il salvataggio degli ostaggi apparve immediatamente come una missione complessa e rischiosa. Come prima cosa si dovette individuare una zona di atterraggio sufficientemente isolata in territorio iraniano da utilizzare come zona di appoggio dove fare atterrare dei velivoli necessari per il supporto logistico e per rifornire gli elicotteri che sarebbero stati necessari a compiere la missione.\nTale zona denominata \"Desert One\" fu individuata nella provincia di Khorasan nella parte orientale del paese. \"Desert one\" doveva essere utilizzata per fare atterrare due Hercules C-130 con il compito di rifornire gli otto elicotteri RH-53D Sea Stallion dei marines, che decollati dalla portaerei nucleare USS \"Nimitz\" (CVN-68) di stanza nell'oceano Indiano dovevano trasportare le squadre speciali per liberare gli ostaggi.\nUna seconda base aerea, denominata \"Desert Two\", dovette quindi essere individuata non troppo lontana dalla capitale Teheran. Qui si sarebbero fatti atterrare gli elicotteri in attesa dell'inizio della missione di salvataggio. Per evitare che i velivoli venissero scoperti, tutti i mezzi impiegati volarono a bassissima quota per non essere individuati dai radar iraniani e si spostarono esclusivamente nelle ore notturne. Raggiunta quindi \"Desert Two\", nelle prime ore dell'alba del 25 aprile gli elicotteri sarebbero atterrati e sarebbero rimasti fermi per tutto il giorno in attesa che in serata iniziasse l'operazione di salvataggio.\nIl piano prevedeva che le squadre incaricate di liberare gli ostaggi raggiungessero l'ambasciata via terra a bordo di veicoli forniti da agenti e collaboratori della CIA in territorio iraniano, che li avrebbero portati nei pressi dell'ambasciata. Sul posto, per tale proposito, si trovava una squadra di supporto della CIA guidata da Richard Meadows la quale, oltre a fornire il supporto necessario, avrebbe dovuto procurare tutte le informazioni necessarie affinch\u00e9 l'operazione andasse a buon fine.\nAssaltata l'ambasciata e liberati gli ostaggi, sempre a bordo degli stessi veicoli che li avevano portati sul posto, i marines e gli ostaggi liberati si sarebbero diretti il pi\u00f9 velocemente possibile allo stadio che si trovava nei pressi dell'ambasciata, dove gli RH-53D Sea Stallion li avrebbero prelevati per portarli alla base aerea di Manzariyeh, circa 90 chilometri a sudovest da Teheran. Nel frattempo, una unit\u00e0 di rangers avrebbe assunto il controllo della base aerea e avrebbe permesso ad un aereo da trasporto del tipo Lockheed C-141 Starlifter di atterrare; sul C-141 sarebbero quindi saliti i marines, i ranger e gli ostaggi per poi fuggire dal Paese.\nPer evitare che le forze di polizia iraniane potessero reagire rapidamente, poco prima dell'inizio della missione altri collaboratori della CIA avrebbero sabotato le linee telefoniche e le linee elettriche, lasciando senza energia elettrica il quartiere nel quale si trovava l'ambasciata americana.\nLo svolgimento dell'operazione.\nIl 24 aprile, su ordine dello stesso presidente Carter, fu avviata l'operazione di salvataggio con il decollo di otto elicotteri \"RH-53D Sea Stallion\" dalla portaerei \"Nimitz\"; questi, una volta raggiunto \"Desert One\", avrebbero trovato i due C-130 pronti a rifornirli. Nonostante il piano fosse stato elaborato in modo minuzioso fin nei minimi dettagli, una serie di eventi in parte imprevisti, il principale dei quali un'improvvisa ed inaspettata bufera di vento nota localmente anche con il nome di haboob, ne caus\u00f2 il fallimento.\nDopo aver lasciato la portaerei, la sabbia levata dal vento danneggi\u00f2 il rotore di un \"Sea Stallion\", che dovette perci\u00f2 effettuare un atterraggio di fortuna nel deserto, costringendo gli altri elicotteri a prendere a bordo l'equipaggio dell'elicottero non pi\u00f9 operativo. Un secondo elicottero fu poi costretto ad invertire la rotta quando, sempre a causa della tempesta di vento, le elevate temperature raggiunte misero fuori uso la strumentazione di bordo. Un terzo degli otto elicotteri originariamente partiti accus\u00f2 un malfunzionamento dell'impianto idraulico dopo che il gruppo dei sei elicotteri rimasti riusc\u00ec a raggiungere \"Desert One\" ed anch'esso dovette essere abbandonato sul posto. Gli elicotteri rimasti funzionanti a quel punto della missione erano quindi solamente cinque.\nUn'ulteriore complicazione deriv\u00f2 dalla decisione di installare il campo \"Desert One\" nei pressi di una strada a normale percorrenza da utilizzare come pista d'atterraggio per i C-130. Quando la prima squadra di \"marine\" atterr\u00f2 a \"Desert One\" ed inizi\u00f2 a mettere in sicurezza il perimetro, un contrabbandiere di carburante alla guida di un'autocisterna di gasolio, pensando che il blocco stradale fosse ad opera dalla polizia iraniana, tent\u00f2 la fuga. I \"marine\", temendo che l'allontanamento del mezzo potesse compromettere la missione, tentarono di farlo desistere aprendo il fuoco con un lanciarazzi, il quale and\u00f2 a colpire l'autocisterna incendiandola; le fiamme che si sprigionarono, alimentate dal gasolio, furono cos\u00ec intense che illuminarono a giorno la base, rendendola visibile a decine di chilometri di distanza e rischiando inoltre di rivelare la posizione degli elicotteri e dei due \"C-130\".\nRimasti oramai con soli 5 elicotteri, quando il numero minimo richiesto dalle specifiche della missione non doveva essere inferiore a sei, un nuovo ordine direttamente impartito dal presidente Carter impose l'abbandono della missione, con conseguente rientro immediato dei mezzi coinvolti rimasti. Nel tentativo di far decollare i due \"C-130\" che avrebbero dovuto rifornire di carburante i \"Sea Stallion\" di ritorno, il pilota di uno degli elicotteri perse l'orientamento andando ad impattare contro uno dei due aerei, con conseguente perdita dei due mezzi e di 8 membri degli equipaggi che li occupavano. Gli equipaggi degli ultimi elicotteri, convinti di trovarsi sotto attacco, abbandonarono i loro mezzi per salire a bordo del secondo C-130, che evacu\u00f2 il restante personale militare.\nConseguenze.\nLa Casa Bianca annunci\u00f2 il fallimento della missione il giorno successivo. Nel frattempo, per\u00f2, gli ostaggi americani vennero prelevati da Teheran e distribuiti in varie localit\u00e0 differenti allo scopo di evitare che fosse intrapreso un nuovo tentativo di salvataggio.\nDa quanto si apprese in seguito dalla ricostruzione delle autorit\u00e0 iraniane, il numero di morti tra i militari americani fu confermato, come pure la morte di un civile iraniano.\nIl fallimento dell'operazione, causato in parte anche dal pessimo coordinamento tra le singole forze in causa, spinse i vertici statunitensi a fondare lo \"United States Special Operations Command\", il \"Comando per le operazioni speciali\", il quale divenne operativo il 16 aprile 1987. Sempre al fine di sopperire alla carenza di piloti elicotteristi in grado di compiere lunghe missioni notturne a bassa quota venne istituito il 160\u00ba Special Operations Aviation Regiment.\nUna seconda operazione di salvataggio, alla quale venne assegnato il nome in codice Operation Credible Sport, venne organizzata nei mesi seguenti ma non fu mai messa in atto. Per salvare gli ostaggi si era previsto di utilizzare un C-130 modificato dotato di razzi ausiliari per incrementarne la capacit\u00e0 STOL, ovvero diminuire la necessit\u00e0 di spazio per l'arresto e favorirne un pi\u00f9 rapido decollo, permettendo al velivolo di utilizzare come pista uno stadio di calcio. Tre C-130 furono modificati a questo scopo, ma a seguito della perdita di uno dei velivoli durante una dimostrazione, il 29 ottobre 1980, nonostante questa non avesse causato perdite tra l'equipaggio, ne fu decisa la cancellazione. I restanti due velivoli, riportati alle condizioni iniziali, furono quindi rimessi in servizio.\nA causa del fallimento il Chief of Naval Operations, ammiraglio James L. Holloway III, diede le dimissioni, dopo che un'inchiesta aveva dimostrato che c'erano state gravi carenze nella programmazione della missione.\nI caduti.\nDi seguito sono riportati i nomi dei soldati della US Air Force e del US Marine Corps caduti durante l'operazione:"}
{"id": "1902020", "revid": "767487", "url": "https://it.wikipedia.org/wiki?curid=1902020", "title": "Potamiena d'Alessandria", "text": "Le vicende che la portarono a morire per la propria fede sono narrate da Eusebio di Cesarea nella sua \"Historia Ecclesiastica\".\nBiografia.\nEusebio narra che la bella e giovane Potamiena si era convertita al cristianesimo sotto la predicazione di Origene, allora giovane diciassettenne, assieme a sua madre Marcella e a molti altri alessandrini. Sottoposta a molti supplizi non abiur\u00f2 e venne quindi mandata a morte. Fu portata al supplizio da un soldato di nome Basilide che la difese da chi la voleva oltraggiare. \nPrima di morire promise al soldato che avrebbe interceduto per lui presso il Padre Celeste. Questa citazione di Eusebio, fa di questa vergine il primo esempio di intercessione da parte di un santo nella storia della Chiesa.\nCulto.\nLa Chiesa cattolica nel Martirologio romano la ricorda il 28 giugno assieme a Plutarco, due santi di nome Sereno, Eraclide, Erone, Eraide e la madre di Potamiena, Marcella. Essi furono tutti discepoli di Origene e sono venerati dalla chiesa come santi e martiri."}
{"id": "1902023", "revid": "254401", "url": "https://it.wikipedia.org/wiki?curid=1902023", "title": "Montemarcello", "text": "Montemarcello (\"Montemarz\u00e8i\" in dialetto locale) \u00e8 una frazione del comune ligure di Ameglia, nella val di Magra in provincia della Spezia, distante dal capoluogo comunale circa 5 chilometri.\nIl suo territorio fa parte del parco naturale regionale di Montemarcello-Magra istituito nel 1985.\nIl paese dal 19 aprile 2006 fa parte del circuito dei borghi pi\u00f9 belli d'Italia.\nGeografia fisica.\nIl borgo \u00e8 situato all'altitudine di 266 metri sul livello del mare presso la cima del promontorio del monte Caprione - celebre per i menhir e per i \"Cavanei\", costruzioni in pietra con volta a tholos di epoca imprecisata, ma di tradizione antichissima, e offre una vista panoramica sull'intera val di Magra il sottostante golfo della Spezia, e le Alpi Apuane.\nNel territorio del borgo, all'interno dell'omonimo parco naturale regionale, \u00e8 un orto botanico dedicato alla flora locale, situato sulla vetta del Monte Murlo.\nStoria.\nImportante centro del potere vescovile di Luni nella Pieve di Ameglia, il borgo di Montemarcello \u00e8 citato per la prima volta nel 1286 - \"Mons Marcelli\" - in un documento del vescovo di Luni, Enrico, nel quale viene decisa l'edificazione di opere di difesa lungo il promontorio. \nCastruccio Castracani, Signore di Lucca e dal 1320 possessore del feudo di Ameglia, istituisce nel 1327 la locale Podesteria di Ameglia aggregando il borgo di Montemarcello alla provincia di Luni; un successivo documento attesta, nel 1328, la presenza di cittadini di Montemarcello nel primo parlamento svoltosi all'aperto presso il paese di Zanego.\nNel 1485, divenuto oramai possedimento della Repubblica di Genova e con la costruzione della locale chiesa, il paese comincia ad espandersi e ad assumere l'odierna struttura di borgo fortificato dalle mura concesse direttamente dal senato genovese.\nNel 1487, nella lotta tra Genova e Firenze, Montemarcello subisce l'assedio fiorentino che l'incendia e devasta.\nNel 1817 una violenta alluvione causa lo straripamento del fiume Magra che decima gli abitanti. Gli straripamenti alternandosi ai sempre pi\u00f9 frequenti fenomeni di siccit\u00e0 hanno portato alla frequente compromissione dei raccolti nella piana.\nUn bombardamento aereo nel 1944, durante la seconda guerra mondiale, ha causato numerose vittime e ingenti danni."}
{"id": "1902029", "revid": "289247", "url": "https://it.wikipedia.org/wiki?curid=1902029", "title": "Campidoglio di Stato del Michigan", "text": ""}
{"id": "1902038", "revid": "1305772", "url": "https://it.wikipedia.org/wiki?curid=1902038", "title": "Stelle pi\u00f9 luminose", "text": "Il titolo pu\u00f2 riferirsi a due diverse liste di stelle:"}
{"id": "1902044", "revid": "106908", "url": "https://it.wikipedia.org/wiki?curid=1902044", "title": "Tubular Bells III", "text": "Tubular Bells III \u00e8 un album in studio di Mike Oldfield pubblicato nel 1998 da Warner Bros. Records in formato CD e musicassetta.\nIl disco.\n\"Tubular Bells III\" \u00e8 il seguito di \"Tubular Bells\" (1973) e \"Tubular Bells II\" (1992). . \u00c8 stato presentato al pubblico il 4 settembre 1998 a Londra.\nAll'album prendono parte in veste di vocalist, vari artisti pi\u00f9 o meno famosi tra cui: Heather Burnett e Cara Dillon in \"Man in the Rain\", Rosa Cedr\u00f3n (del gruppo Luar na Lubre) in \"The Inner Child\", Amar in \"The Source of Secrets\", \"Jewel in the Crown\" e \"Secrets\", Clodagh Simonds e Francesca Robertson in \"Far Above the Clouds\".\nPubblicato inizialmente in CD e musicassetta, l'album \u00e8 stato ristampato nel 2014 anche in formato LP."}
{"id": "1902050", "revid": "986213", "url": "https://it.wikipedia.org/wiki?curid=1902050", "title": "Paolina Olga di W\u00fcrttemberg", "text": "Matrimonio e discendenza.\nFu data in sposa a Federico di Wied; le nozze vennero celebrate a Stoccarda il 29 ottobre 1898. Dall'unione nacquero due figli:"}
{"id": "1902057", "revid": "599013", "url": "https://it.wikipedia.org/wiki?curid=1902057", "title": "Denis Hickie", "text": "Biografia.\nHickie si form\u00f2 rugbisticamente al St. Mary's College di Dublino, con la cui squadra di rugby vinse la Leinster Schools Senior Cup 1994; milit\u00f2 successivamente nella squadra dell'Universit\u00e0 di Dublino, ateneo in cui si laure\u00f2 in Economia e Commercio.\nNel 1996 entr\u00f2 nella provincia di con cui disput\u00f2 il campionato interprovinciale irlandese e nel 1997 debutt\u00f2 per l' durante il Cinque Nazioni a Cardiff contro il .\nNel 2001 debutt\u00f2 con il Leinster nella neoistituita Celtic League, vincendone la prima edizione, e a livello internazionale prese parte alla in Australia.\nNel 2005 fu convocato per il \"tour\" dei British Lions in Nuova Zelanda, scendendo in campo in quattro incontri della spedizione pi\u00f9 il \"test match\" preliminare contro l'.\nAd agosto 2007, pochi giorni prima di essere convocato per la Coppa del Mondo in Francia, Hickie annunci\u00f2 il suo ritiro dall'attivit\u00e0 agonistica subito dopo la competizione, a soli 31 anni.\nDopo il ritiro ha intrapreso la carriera dirigenziale ed \u00e8 direttore allo sviluppo di Mainstream Renewable Power, compagnia multinazionale di energia elettrica da fonti rinnovabili."}
{"id": "1902064", "revid": "1543377", "url": "https://it.wikipedia.org/wiki?curid=1902064", "title": "Giovanni Palmieri (partigiano)", "text": "Studente universitario al sesto anno di medicina fu partigiano (nome di battaglia \"Gianni\") nella 36\u00aa Brigata Garibaldi \"Alessandro Bianconcini\" assumendo la direzione del servizio sanitario. Il 27 settembre 1944 le SS tedesche, guidate da informatori fascisti, attaccarono i partigiani della 36\u00aa. Nei tre giorni di aspri combattimenti contro le forze tedesche, Palmieri si prodig\u00f2 nel curare i feriti, e quando il proprio reparto riusc\u00ec a sganciarsi dall'accerchiamento nemico, non volle abbandonare il suo posto e rest\u00f2 presso i feriti affidati alle sue cure. Catturato dai nazifascisti, Palmieri fu tenuto in vita affinch\u00e9 curasse i soldati tedeschi feriti; ma le SS lo fucilarono quando dovettero lasciare la posizione."}
{"id": "1902068", "revid": "547034", "url": "https://it.wikipedia.org/wiki?curid=1902068", "title": "Taragon", "text": "Taragon \u00e8 un EP realizzato dal gruppo musicale Power metal tedesco Freedom Call e pubblicato nel 1999."}
{"id": "1902069", "revid": "84184", "url": "https://it.wikipedia.org/wiki?curid=1902069", "title": "Chiesa di Santa Maria Maddalena alle Cappuccinelle", "text": "Il complesso di Santa Maria Maddalena alle Cappuccinelle \u00e8 un complesso monastico di Napoli ubicato in salita Pontecorvo.\nStoria.\nLa fondazione del complesso \u00e8 incerta. Il Labrot, parlando della struttura alla fine del XVI secolo, sosteneva che il palazzo Turvoli ospitasse le religiose dal 1580; Ruotolo scriveva che il convento con annesso conservatorio fosse sorto nel 1605 su opera della Congregazione del monte dei poveri vergognosi; Gaetana Cantone sosteneva che la struttura fosse nata nel 1632; il Sigismondo ed il Chiarini affermarono che il convento nacque agli inizi del XVIII secolo.\nL'attuale configurazione del complesso risalirebbe ad interventi settecenteschi che inglobarono le preesistenti strutture bastionate della murazione vicereale e di palazzo Turvoli, ma ulteriori modifiche furono effettuate nei secoli successivi; agli inizi del XX secolo fu adattato ad edificio scolastico (attualmente succursale dell'istituto Antonio Serra) e negli anni sessanta fu completamente stravolto il prospetto principale, salvando solamente il portale dei primi anni del Seicento del palazzo Turvoli. La chiesa \u00e8 utilizzata come palestra dell'istituto."}
{"id": "1902071", "revid": "287204", "url": "https://it.wikipedia.org/wiki?curid=1902071", "title": "Stelle pi\u00f9 luminose conosciute", "text": "La seguente \u00e8 una lista delle stelle pi\u00f9 luminose conosciute in termini assoluti, ordinate secondo una magnitudine assoluta crescente (e una luminosit\u00e0 decrescente), dalla pi\u00f9 luminosa alla meno luminosa.\nTale lista non pu\u00f2 considerarsi completa, poich\u00e9 se una stella \u00e8 cos\u00ec lontana che per noi \u00e8 difficile scorgerla, \u00e8 difficile misurarne con accuratezza la luminosit\u00e0 effettiva. Le liste redatte dai diversi autori di pubblicazioni astrofisiche differiscono tra loro o nell'ordine in cui compaiono le stelle o nelle stelle stesse che compongono la lista; inoltre, i dati riguardanti le singole stelle sono pi\u00f9 o meno affidabili, a seconda dell'interesse degli astrofisici nei confronti dell'astro o dalle difficolt\u00e0 oggettive nelle misurazioni (come nel caso della Stella Pistola). Le ultime stelle della lista, pur non essendo tra le pi\u00f9 luminose conosciute, sono presenti solamente per raffronto.\nFenomeni cosmici luminosi ed energetici.\n\u00c8 da notare che anche le stelle pi\u00f9 luminose in assoluto (fino a 40 milioni di volte il Sole) sono nettamente meno brillanti di alcuni oggetti extragalattici come i quasar, di cui se ne conoscono attualmente alcune centinaia; il quasar pi\u00f9 luminoso, 3C 273 nella costellazione della Vergine, ha una magnitudine apparente media, osservato al telescopio, di 12,8, ma possiede una magnitudine assoluta di \u221226,7: se si trovasse alla distanza di 10 parsec, il quasar apparirebbe luminoso appena pi\u00f9 del Sole (che ha una magnitudine apparente di \u221226,8). Bisogna tener presente per\u00f2 che la luminosit\u00e0 del quasar \u00e8 quasi 2 bilioni (1012) di volte quella del Sole, circa 100 volte quella di una normale galassia gigante come la Via Lattea. I quasar subiscono per\u00f2 anche delle variazioni di luminosit\u00e0 nel corso del tempo.\nPrendendo in considerazione la radiazione gamma, una magnetar (un particolare tipo di stella di neutroni), chiamata SGR 1806-20, \u00e8 stata soggetta ad un'esplosione estremamente violenta, la cui energia ha raggiunto la terra il 27 dicembre 2004; si ritiene che sia l'evento di origine estranea al sistema solare pi\u00f9 luminoso conosciuto: se i raggi gamma fossero visibili, avrebbe raggiunto una magnitudine assoluta di circa \u221229.\nUn altro evento altamente energetico fu il gamma ray burst GRB 971214, registrato nel 1998, considerato l'evento pi\u00f9 energetico dell'universo dopo il Big Bang, con un'energia equivalente a centinaia di supernovae."}
{"id": "1902072", "revid": "121837", "url": "https://it.wikipedia.org/wiki?curid=1902072", "title": "Messier 33", "text": ""}
{"id": "1902073", "revid": "121837", "url": "https://it.wikipedia.org/wiki?curid=1902073", "title": "Messier 31", "text": ""}
{"id": "1902074", "revid": "339392", "url": "https://it.wikipedia.org/wiki?curid=1902074", "title": "Lista delle stelle pi\u00f9 luminose del cielo", "text": ""}
{"id": "1902077", "revid": "86599", "url": "https://it.wikipedia.org/wiki?curid=1902077", "title": "Reginaldo Fitzurse", "text": "Reginaldo Fitzurse, figlio di Richard, \u00e8 noto per essere uno dei quattro cavalieri che uccisero san Tommaso Becket, arcivescovo di Canterbury, per ordine di re Enrico II.\nIl suo cognome deriva da Fitz, che significa \"figlio di\" e da Urse, \"orso\". Il suo stemma raffigurava infatti un orso.\nFitzurse possedeva terre presso Williton, Somerset, nel Northamptonshire e a Barham, tra Canterbury e Dover. Visse qualche tempo presso Barham Court (Teston). \nSi dice sia stato il primo cavaliere a colpire san Tommaso.\nNel romanzo storico di Walter Scott \"Ivanhoe\", figura come principale collaboratore e consigliere di Giovanni Senza Terra il figlio di Reginaldo, Valdemaro."}
{"id": "1902079", "revid": "2167671", "url": "https://it.wikipedia.org/wiki?curid=1902079", "title": "Primo Visentin", "text": "Biografia.\nNato nel 1913 a Poggiana di Riese Pio X da Umberto e Maria Martinello, braccianti, rimase presto orfano di padre morto sul fronte isontino durante la prima guerra mondiale a causa di un attacco febbrile.\nLa madre si rispos\u00f2 con Michele Quaggiotto, affittuario e quindi meno povero del marito precedente, ma non pi\u00f9 agiato. Primo dunque trascorse la sua infanzia in condizioni economiche tutt'altro che agiate. Infatti, dal matrimonio tra Maria e Michele nacquero altri sei figli per cui Michele dovette emigrare in America per sfamare la propria famiglia.\nPrimo Visentin inizi\u00f2 la propria carriera scolastica presso le scuole comunali di Riese, per poi essere trasferito all'istituto per orfani di guerra di Vittorio Veneto, gestito da Mons. Bianchin.\nSuccessivamente frequent\u00f2 il ginnasio vescovile della citt\u00e0, indirizzando poi i suoi studi superiori all'ambito magistrale, diplomandosi nel 1932. Nel novembre lo stesso anno ricevette il suo primo incarico a Vall\u00e0 di Riese: una classe terza elementare di 50 alunni. Per lo zelo venne nominato segretario del Partito Nazionale Fascista nella sezione di Loria, ruolo che svolse dal 1936 al 1939. Tuttavia egli si rese ben presto conto dell'abisso tra la povert\u00e0 della sua terra e della sua gente e lo strapotere della dittatura, al di l\u00e0 della propaganda di livellamento sociale che essa proponeva.\nFu il parroco di Loria, don Giuseppe Menegon, l'unica autorit\u00e0 a conservare la propria autonomia dal fascismo. Primo si dimise da questo suo ruolo per portare avanti gli esami universitari all'Universit\u00e0 di Padova, giungendo alla laurea (110 e lode) con la tesi: \"La fortuna critica di Giorgione\" nel 1940, anno di inizio della guerra.\nI primi tre anni di guerra segnano per Primo un cambiamento. Insegna a Bergamo, Asolo, Venezia, subisce due chiamate alle armi - la prima nel 1941 - e sua madre muore il 29 aprile 1942. Gravava ora su di lui il mantenimento dei suoi sei fratelli. In questo stesso periodo il suo professore Agostino Zanon dal Bo lo metter\u00e0 in contatto con i primi nuclei antifascisti a cui per ora far\u00e0 fatica ad avvicinarsi.\nLasciato l'insegnamento perch\u00e9 richiamato alle armi nel 1943, faceva parte del 32\u00ba reggimento d'artiglieria divisionale. Al momento dell'Armistizio di Cassibile si rifugi\u00f2 sul massiccio del Grappa e incominci\u00f2 a organizzare i primi gruppi di partigiani. Comand\u00f2 le varie bande che si riunirono nel nome \"Brigata Martiri del Grappa\" ed era sempre in prima fila. Il suo nome di battaglia era Masaccio, in ricordo del suo pittore preferito.\nIl 17 febbraio 1945 per salvare la citt\u00e0 di Bassano del Grappa da un minacciato bombardamento assieme ad un gruppo di 15 partigiani fece saltare il Ponte di Bassano chiamato anche Ponte degli Alpini. Nell'operazione rimasero uccisi due civili.\nIl 29 aprile, ultimo giorno di guerra, mentre stava intimando la resa a un reparto tedesco, fu ucciso da una raffica sparata alle spalle. Non \u00e8 mai stato chiarito se la responsabilit\u00e0 della sua morte sia da additare ad un aggiramento di alcuni soldati tedeschi o ad un tradimento di uno o pi\u00f9 partigiani. Secondo gli storici Egidio Ceccato e Antonio Serena l'omicidio sarebbe da ascriversi a un partigiano della sua brigata, Antonio Andretta, il quale avrebbe temuto che con la fine della guerra le sue malefatte sarebbero state perseguite dal suo comandante. Secondo Sergio Bernardi la vicenda di Primo Visentin non fu una questione personale o un caso isolato, bens\u00ec avrebbe fatto parte di una trama pi\u00f9 complessa di eliminazione sistematica di comandanti non allineati."}
{"id": "1902080", "revid": "767487", "url": "https://it.wikipedia.org/wiki?curid=1902080", "title": "Stairway to Fairyland", "text": "Stairway to Fairyland \u00e8 il primo album della band Power metal tedesca Freedom Call.\nTracce.\nLe versioni commercializzate in Giappone e Corea del Sud contengono una traccia bonus, \"Kingdom Come\"."}
{"id": "1902089", "revid": "1632387", "url": "https://it.wikipedia.org/wiki?curid=1902089", "title": "Silent Empire", "text": "Silent Empire \u00e8 un singolo della band power metal tedesca Freedom Call. Esso fu utilizzato come promozione per l'album Crystal Empire realizzato nel 2001."}
{"id": "1902091", "revid": "287204", "url": "https://it.wikipedia.org/wiki?curid=1902091", "title": "Jammu", "text": "Jammu \u00e8 una citt\u00e0 dell'India di 378.431 abitanti, capoluogo del distretto di Jammu e della divisione del Jammu, nel territorio del Jammu e Kashmir, di cui \u00e8 anche capitale in inverno. In base al numero di abitanti la citt\u00e0 rientra nella classe I (da 100.000 persone in su).\nSociet\u00e0.\nEvoluzione demografica.\nAl censimento del 2001 la popolazione di Jammu assommava a 378.431 persone, delle quali 206.061 maschi e 172.370 femmine. I bambini di et\u00e0 inferiore o uguale ai sei anni assommavano a 37.429, dei quali 20.801 maschi e 16.628 femmine. Infine, coloro che erano in grado di saper almeno leggere e scrivere erano 297.121, dei quali 169.059 maschi e 128.062 femmine."}
{"id": "1902097", "revid": "122162881", "url": "https://it.wikipedia.org/wiki?curid=1902097", "title": "Vento di passione (singolo)", "text": "Vento di passione \u00e8 un singolo di Pino Daniele, cantato insieme a Giorgia e pubblicato il 30 maggio 2007; si tratta del secondo singolo tratto dall'album \"Il mio nome \u00e8 Pino Daniele e vivo qui\". Il brano \u00e8 inoltre presente sull'album di Giorgia \"Spirito libero - Viaggi di voce 1992-2008\".\nLa canzone \u00e8 scritta, sia per il testo che per la musica, dal cantautore partenopeo.\nFormazione.\nLa canzone raggiunge la posizione 23 dei singoli pi\u00f9 venduti in Italia nel 2007. "}
{"id": "1902104", "revid": "89688", "url": "https://it.wikipedia.org/wiki?curid=1902104", "title": "Ling Tosite Sigure", "text": ""}
{"id": "1902108", "revid": "1543377", "url": "https://it.wikipedia.org/wiki?curid=1902108", "title": "Lega Italiana Pallacanestro Sordi", "text": "La Lega Italiana Pallacanestro Sordi (sigla LIPS) \u00e8 stata un ente che organizzava il campionato nazionale italiano di pallacanestro dedicato alle persone sia della comunit\u00e0 sorda sia coloro affetti con la sordit\u00e0, l'attivit\u00e0 della Nazionale italiana maschile e femminile e gli eventi nazionali ed internazionali che si tenevano sul territorio italiano. Fa parte della Federazione Sport Sordi Italia (FSSI), a sua volta riconosciuta dal Comitato Italiano Paralimpico.\nStoria.\nFondata nel 2000 da un gruppo di sordi amanti dello sport del cestino. Nel 2014, il referente per la FSSI era Massimiliano Bucca. Dalla seconda met\u00e0 del 2014 sono cessate le attivit\u00e0 del LIPS.\nOrganizzazioni.\nLa LIPS era membro del Deaf International Basketball Federation e del Deaf European Basketball Association.\nCampionato italiano di pallacanestro per sordi.\nIl campionato italiano nasce nel 1976. Fino al 2003 si \u00e8 svolto sotto la Federazione Italiana Sport Silenziosi, nelle edizioni del 2004 e del 2005 \u00e8 stato curato dal Comitato Sportivo Sordi Italiani ed infine dal 2006 il campionato si svolge sotto la Federazione Sport Sordi Italia. Le federazioni hanno cambiato diverse volte le denominazioni a causa delle crisi economiche delle stesse e vari club appoggiavano l'idea di una nuova federazione senza debiti.\nNazionali.\nEsiste la Nazionale di pallacanestro femminile sorde dell'Italia e la Nazionale di pallacanestro maschile sordi dell'Italia."}
{"id": "1902109", "revid": "339392", "url": "https://it.wikipedia.org/wiki?curid=1902109", "title": "Aeroporto di Orly", "text": ""}
{"id": "1902111", "revid": "228587", "url": "https://it.wikipedia.org/wiki?curid=1902111", "title": "Leh (citt\u00e0)", "text": "Leh \u00e8 una citt\u00e0 dell'India di 27.513 abitanti, capoluogo del distretto di Leh e capitale del territorio del Ladakh. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Leh assommava a 27.513 persone, delle quali 16.746 maschi e 10.767 femmine. I bambini di et\u00e0 inferiore o uguale ai sei anni assommavano a 2.440, dei quali 1.241 maschi e 1.199 femmine. Infine, coloro che erano in grado di saper almeno leggere e scrivere erano 20.634, dei quali 13.685 maschi e 6.949 femmine."}
{"id": "1902119", "revid": "287204", "url": "https://it.wikipedia.org/wiki?curid=1902119", "title": "Purnia", "text": "Purnia (o Purnea secondo la vecchia grafia, ISO 15919 P\u016brnia) \u00e8 una citt\u00e0 dell'India di 171.235 abitanti, capoluogo del distretto di Purnia e della divisione di Purnia, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 46' 60 N e 87\u00b0 28' 0 E e ha un'altitudine di 35 .\nSociet\u00e0.\nEvoluzione demografica.\nAl censimento del 2001 la popolazione di Purnia assommava a 171.235 persone, delle quali 92.573 maschi e 78.662 femmine. I bambini di et\u00e0 inferiore o uguale ai sei anni assommavano a 27.020, dei quali 13.907 maschi e 13.113 femmine. Infine, coloro che erano in grado di saper almeno leggere e scrivere erano 107.876, dei quali 64.150 maschi e 43.726 femmine."}
{"id": "1902120", "revid": "15756", "url": "https://it.wikipedia.org/wiki?curid=1902120", "title": "Bateau-Lavoir", "text": "Il Bateau-Lavoir era uno stabile sito al numero 13 di \"place \u00c9mile-Goudeau\" nel quartiere di Montmartre a Parigi, famoso per essere stato l'abitazione di numerosi artisti del XX secolo di fama internazionale.\nStoria.\nFasti.\nL'edificio in passato era stato adibito a laboratorio di pianoforti, ma nel 1889 venne \"rimodernato\" dal proprietario che volendo realizzare un discreto guadagno lo trasform\u00f2 in una palazzina con dieci appartamenti. Essendo per\u00f2 lo spazio molto ridotto, si utilizzarono scale e accessi con travi di legno per ricavare i nuovi ambienti che trasformarono l'immobile simile ad un labirinto. L'immobile era molto \"spartano\", essendo privo dei servizi primari quali gas ed elettricit\u00e0. L'acqua arrivava solo al primo piano, e gli appartamenti avevano delle pareti divisorie cos\u00ec sottili che gli ambienti erano freddi d'inverno e caldi d'estate.\nIl primo artista a viverci fu Maxime Maufra al ritorno da un soggiorno in Bretagna, ma in breve il luogo divenne punto di incontro per molti artisti, fino a divenire celebre quando Picasso and\u00f2 a viverci dipingendo \"Les demoiselles d'Avignon\". Il gruppo pi\u00f9 consistente di artisti si stabil\u00ec nel 1908 e comprendeva Georges Braque, Max Jacob, Marie Laurencin, Guillaume Apollinaire, Andr\u00e9 Salmon, Maurice Raynal, Juan Gris, e poi Fernand L\u00e9ger, Robert Delaunay, Albert Gleizes, Andre Lhote, Jean Metzinger, Francis Picabia, Alexander Archipenko e Paul Gauguin di ritorno dal suo primo viaggio a Tahiti. Nello stesso anno, in onore di Henri Rousseau del quale aveva appena acquistato un quadro, Picasso prepar\u00f2 un banchetto memorabile nel locale che in seguito venne soprannominato la \"\"Villa Medici della pittura moderna\".\"\nTra le personalit\u00e0 che frequentarono il \"Bateau-Lavoir\" si ricordano anche: Matisse, Modigliani, Derain, Dufy, Utrillo, Apollinaire, Gertrude e Leo Stein, Jarry, Cocteau, Radiguet, Dullin, Vollard, Denis, Ardengo Soffici, van Dongen, Gris, Br\u00e2ncu\u0219i.\nNel 1970 un incendio distrusse completamente l'edificio e quindi non resta ora pi\u00f9 nulla del \"Bateau-Lavoir\" originale.\nDecadenza.\nIl \"Bateau-Lavoir\" e Montmartre, cominciarono a perdere di attrazione a partire della Prima guerra mondiale a vantaggio dei quartieri di Montparnasse e di La Ruche."}
{"id": "1902122", "revid": "436907", "url": "https://it.wikipedia.org/wiki?curid=1902122", "title": "Un disco per l'estate 1967", "text": "La quarta edizione del concorso radiotelevisivo vide la competizione di 49 motivi, come di consueto in due fasi. La prima fase prevedeva il \"passaggio\" radiofonico di tutti i motivi in gara in quattro appuntamenti giornalieri dal 20 aprile in poi, e di quattro passerelle televisive presentate da Daniele Piombi, Mascia Cantoni, Nunzio Filogamo e Renata Mauro e si concluse con la selezione di 20 canzoni che guadagnarono il diritto di esecuzione televisiva a Saint-Vincent nella fase successiva.\nLa seconda fase prevedeva tre serate trasmesse in diretta in TV e alla radio, presentate dall'attore Rossano Brazzi. All'ultimo minuto, probabilmente per impegni improvvisi dell'attore, la conduzione delle tre serate fu affidata a Renato Tagliani e Gabriella Farinon, con la collaborazione di Enzo Tortora, Raffaele Pisu ed Hel\u00e8ne Chanel. Nelle prime due serate (8 e 9 giugno, con la partecipazione anche di Enzo Tortora), in onda sul Secondo Programma Radio e TV, vennero eseguite le 20 canzoni prescelte, in due gruppi di 10. Alla terza serata (10 giugno), in onda sul Programma Nazionale TV e sul Secondo radio parteciparono le cinque pi\u00f9 votate della prima e della seconda serata.\nL'edizione 1967 di \"Un disco per l'estate\" vede la vittoria di un brano \"all'italiana\", in una diretta televisiva in cui tra l'altro era stata decretata l'esclusione di tutti i gruppi musicali. Questo \u00e8 sintomatico di una sfasatura tra le giurie, verosimilmente appartenenti a fasce di et\u00e0 pi\u00f9 matura rispetto agli acquirenti di dischi, e pi\u00f9 orientate verso la tradizione melodica.\nIn questa edizione si afferma l'esordiente Al Bano, e la sua \"Nel sole\" (che si classifica soltanto sesta nella serata finale) sar\u00e0 il 45 giri pi\u00f9 venduto di quelli presentati alla manifestazione."}
{"id": "1902124", "revid": "287204", "url": "https://it.wikipedia.org/wiki?curid=1902124", "title": "Chapra", "text": "Chapra \u00e8 una citt\u00e0 dell'India di 178.835 abitanti, capoluogo del distretto di Saran e della divisione di Saran, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 52' 60 N e 87\u00b0 7' 60 E e ha un'altitudine di 35 .\nSociet\u00e0.\nEvoluzione demografica.\nAl censimento del 2001 la popolazione di Chapra assommava a 178.835 persone, delle quali 96.077 maschi e 82.758 femmine. I bambini di et\u00e0 inferiore o uguale ai sei anni assommavano a 27.224, dei quali 13.884 maschi e 13.340 femmine. Infine, coloro che erano in grado di saper almeno leggere e scrivere erano 108.944, dei quali 69.320 maschi e 39.624 femmine."}
{"id": "1902135", "revid": "1573940", "url": "https://it.wikipedia.org/wiki?curid=1902135", "title": "Allochrocebus lhoesti", "text": "Il cercopiteco barbuto (Allochrocebus lhoesti ) \u00e8 un primate della famiglia Cercopithecidae, diffuso in Africa.\nDescrizione.\nIl pelo \u00e8 corto e di colore marrone chiaro sul dorso e quasi nero sul resto del corpo, tranne la caratteristica \"barba\" bianca che d\u00e0 il nome alla specie, che si estende dai lati della testa al collo e alla parte superiore del petto.\nDistribuzione e habitat.\nL'areale \u00e8 compreso nella Repubblica Democratica del Congo, Ruanda, Burundi e Uganda occidentale. Vive in diversi tipi di foreste, ma sempre al di sopra di una certa altitudine: il suo habitat tipico sono le foreste montane della faglia albertina. L'altitudine minima \u00e8 stata stimata in modo variabile da diversi autori, da 600 a 900 metri.\nBiologia.\nL'attivit\u00e0 \u00e8 diurna e si svolge principalmente al suolo, ma la notte si rifugiano sugli alberi. \nVive in gruppi costituiti da un solo maschio adulto, pi\u00f9 femmine e piccoli, per un totale da 9 a 25 individui. La dieta \u00e8 costituita essenzialmente da vegetali, ma occasionalmente pu\u00f2 includere uova e piccoli animali.\nL'accoppiamento \u00e8 stagionale e la femmina, dopo una gestazione di circa cinque mesi mette alla luce in genere un solo piccolo.\nLa longevit\u00e0 osservata in cattivit\u00e0 \u00e8 stata anche superiore a 30 anni."}
{"id": "1902140", "revid": "2166030", "url": "https://it.wikipedia.org/wiki?curid=1902140", "title": "Costantino VI d'Armenia", "text": "Biografia.\nInfanzia.\nSecondo il \"Recueil des historiens des croisades. Documents arm\u00e9niens. Tome second\" Costantino discendeva dagli Hetumidi, era figlio del Signore del Neghir, Aitone e della moglie di cui non si conoscono n\u00e9 il nome n\u00e9 gli ascendenti.\n&lt;br&gt;Aitone di Neghir, secondo lo storico ungherese Weyprecht Hugo von R\u00fcdt von Collenberg era figlio di Costantino, signore di Neghir e di Pertzerpert, e di una figlia del re di Cipro e re di Gerusalemme, Ugo III, quindi era cugino di Costantino V, discendeva da Costantino, signore di Barbaron e padre del re Aitone I; , ciononostante, forse per la nonna materna, viene considerato il terzo re della casata dei Lusignano, anche dal \"Ulwencreutz's The Royal Families in Europe\".\nComunque su questo re e sul suo nome, non vi sono certezze:\nMatrimonio.\nNel 1369 aveva sposato Maria de Oghruy ( \u2020 dopo il 1377), nipote di Oscin, signore di Corico, e di Giovanna di Taranto, come conferma la \"Cronaca di Giovanni Dardel\" riportando che la moglie di Costantino VI era \"cugina della regina Giovanna I di Napoli e del Principe di Taranto\".\nDopo essere rimasta vedova, verso il 1375, Maria de Oghruy si spos\u00f2 in seconde nozze con Matteo Chappes, fatto cavaliere da Leone VI.\nRe latino d'Armenia.\nQuando mor\u00ec il suo cugino germano, il re Costantino V, i baroni, irritati per la mancanza di aiuto da parte dei Latini, rifiutarono la corona ad un pretendente Lusignano e la diedero invece a Costantino.\nCostantino riprese Corico ai mamelucchi con l'aiuto del re di Cipro Pietro I. In seguito Pietro I intraprese una spedizione in Egitto, prese e saccheggi\u00f2 Alessandria ma dovette poi evacuare mancando di forze sufficienti. \n&lt;br&gt;Questi avvenimenti son narrati sia da \"Les familles d'outre-mer\", che dalla \"Chroniques d'Amadi et de Strambaldi. T. 1\" e dalla \"Chronique de l'\u00cele de Chypre\".\nSenza aiuti l'Armenia venne invasa e presto ridotta a due sole citt\u00e0, Sis e Anazarbe. Costantino VI, scoraggiato, negozi\u00f2 la cessione del regno ai mamelucchi.\nMorte.\nCostantino VI venne assassinato, nell'aprile 1373, dai nobili armeni che non accettavano la resa.\nA Costantino VI succedette un lontano cugino, Leone VI che sar\u00e0 l'ultimo re della Cilicia armena.\nDiscendenza.\nCostantino da Maria de Oghruy non ebbe discendenza."}
{"id": "1902141", "revid": "767487", "url": "https://it.wikipedia.org/wiki?curid=1902141", "title": "Cercopithecus mona", "text": "Il cercopiteco mona (\"Cercopithecus mona\") \u00e8 un primate della famiglia delle Cercopithecidae.\nDescrizione.\n\u00c8 uno dei cercopitechi pi\u00f9 piccoli: la lunghezza del corpo varia tra 35 e 55 cm, quella della coda tra 70 e 90 cm, mentre il peso massimo \u00e8 circa 4,4 kg per i maschi e 2,5 kg per le femmine.\nIl colore \u00e8 rosso-bruno sul dorso e bianco sul lato ventrale. Il muso \u00e8 caratterizzato da una striscia chiara che attraversa la fronte e sottili strisce nere tra gli occhi e le orecchie.\nDistribuzione e habitat.\nL'areale \u00e8 ampio e si estende nell'Africa occidentale dal Ghana al Camerun. L'habitat \u00e8 costituito da vari tipi di foreste.\nBiologia.\nL'attivit\u00e0 \u00e8 diurna e prevalentemente anche se non esclusivamente arboricola. Vive in gruppi numerosi (costituiti, come per gli altri cercopitechi, da un maschio adulto, femmine e piccoli), che possono raggiungere 50 individui. Si formano anche piccoli gruppi, da 2 a 4 individui, di maschi giovani.\nDopo una gestazione che dura tra cinque e sei mesi nasce un solo piccolo.\nStato di conservazione.\nLa specie non \u00e8 considerata a rischio."}
{"id": "1902142", "revid": "339392", "url": "https://it.wikipedia.org/wiki?curid=1902142", "title": "Premio internazionale Medaglia d'oro per la Cultura cattolica", "text": ""}
{"id": "1902145", "revid": "1632387", "url": "https://it.wikipedia.org/wiki?curid=1902145", "title": "Innocent Victim", "text": "Innocent Victim \u00e8 l'undicesimo album in studio del gruppo musicale rock britannico Uriah Heep pubblicato nel novembre 1977 dalla Bronze Records."}
{"id": "1902146", "revid": "228587", "url": "https://it.wikipedia.org/wiki?curid=1902146", "title": "Far Cry 2", "text": "Far Cry 2 \u00e8 un videogioco sparatutto in prima persona del 2008 sviluppato da Ubisoft Montreal e pubblicato da Ubisoft per Windows, PlayStation 3 e Xbox 360. Una versione sparatutto dall'alto per i telefoni cellulari \u00e8 stata sviluppata e pubblicata da Gameloft. \u00c8 il secondo capitolo della serie di \"Far Cry\" . Ambientato in un immaginario paese dell'Africa orientale inghiottito dalla guerra civile, la trama segue un mercenario incaricato di uccidere lo Sciacallo, un trafficante di armi che infiamma il conflitto. Il giocatore naviga nel mondo aperto, completando missioni per fazioni e alleati chiamati Amici mentre gestisci la loro salute e il loro equipaggiamento. Una modalit\u00e0 multiplayer competitiva prevede che i giocatori combattano in squadre o individualmente per obiettivi sulla mappa di gioco.\nLa produzione \u00e8 durata tre anni e mezzo, con il concept work iniziato durante la produzione di \"Far Cry Instincts\" (2005). Il regista Clint Hocking ha concepito l'ambientazione e il design, volendo essere pi\u00f9 realistici. La narrazione e il tono sono ispirati dalla novella di Joseph Conrad, \"Cuore di tenebra\" e il romanzo di Dashiell Hammett, \"Red Harvest\", concentrati su ci\u00f2 che le persone facciano a sopravvivere attraverso terribili circostanze. Il gioco \u00e8 stato creato utilizzando Dunia, un motore di gioco creato da Ubisoft basato sul CryEngine del gioco originale. Alla ricerca del realismo, gli sviluppatori hanno aggiunto elementi in tempo reale e reattivi per i nemici e l'ambiente. La musica, composta da Marc Canham, include la voce del cantante senegalese Baaba Maal.\n\"Far Cry 2 ha\" ricevuto recensioni positive dalla critica, con elogi per l'ambientazione, il gameplay aperto, gli amici, il design del mondo e la grafica; tuttavia la sua scrittura, l'intelligenza artificiale e le questioni tecniche hanno ricevuto un'attenzione negativa. Ha ricevuto diverse nomination ai premi di gioco. Nel gennaio 2009, aveva venduto quasi tre milioni di copie in tutto il mondo. Ha continuato a ricevere attenzione per la sua ambizione e le sue meccaniche di sopravvivenza. Il team ha utilizzato il feedback del gioco per sviluppare \"Far Cry 3\" (2012).\nTrama.\nLa trama di \"Far Cry 2\" \u00e8 ambientata in un piccolo paese dell'Africa centrale, diviso in due regioni Bowa-Seko e Leboa-Sako, in Ciad, logorato dalla guerra civile, la quale ormai imperversa da parecchi mesi, costringendo parecchi civili all'abbandono del paese con ogni mezzo possibile. Lo Stato africano che fa da teatro alle vicende del gioco \u00e8 il Leboa Sako, piccolo lembo di terra solcato da numerosi fiumi e ricco di miniere d'oro e diamanti molto fruttuose. Il Leboa Sako dopo decenni di dominazione da parte dei coloni inglesi ha avuto la sua indipendenza ed \u00e8 stato governato da un re per parecchio tempo, ma nell'anno 2008 scoppia una guerra civile molto sanguinosa che costringe il re ad abbandonare il paese in fretta e furia: lasciando cos\u00ec un enorme vuoto di potere. Di questa situazione assai precaria approfitteranno alcuni comandanti ed ex-soldati del vecchio esercito reale, fondando due opposte fazioni APR e UFLL, ognuna con ideali diversi.\nAlliance for Popular Resistance, capeggiata da Oliver Tambossa, incita i cittadini alla lotta armata e alla violenza per annientare tutti coloro che hanno idee diverse dal leader; i luogotenenti sono Walton Purefoy, Arturo Quiepo, Nick Greaves e Prosper Kouassi.\nUFLL (United Front for Liberty and Labour) \u00e8 guidata dall'astuto signore della guerra Addi Mbantuwe, il quale vorrebbe portare il paese in una condizione di pace e ricchezza a qualsiasi costo, pur dovendo ricorrere alla violenza; i secondi in comando sono Hechtor Voorhees, Anto Kankaras, Jacquin Carbonell e Le\u00f3n Gakumba.\nLa situazione nel paese degenera molto in fretta sfociando in un vero e proprio conflitto armato: i soldati di entrambi gli schieramenti occupano le principali citt\u00e0 e molti civili si danno alla fuga. Questa situazione di belligeranza non fa altro che attirare una miriade di mercenari (attratti dai guadagni facili) nonch\u00e9 uno spietato commerciante d'armi che si fa chiamare \"Lo Sciacallo\", il quale ha deciso di arricchirsi vendendo armi alle fazioni e ai vari mercenari per incrementare sia i profitti che la durata della guerra.\nIl protagonista del gioco \u00e8 un mercenario, che il giocatore potr\u00e0 scegliere tra i 9 messi a disposizione degli sviluppatori (scelta tutto sommato ininfluente ai fini di gioco e trama, poich\u00e9 non vi sono differenze tra i protagonisti n\u00e9 nel modo in cui questi interagiscono con gli NPC), il quale decide di recarsi in Leboa Sako per raccattare un bel gruzzolo di soldi e diamanti; il suo compito \u00e8 quello di uccidere lo Sciacallo affinch\u00e9 la guerra termini e la pace sia ristabilita.\nAppena arrivato nel paese con l'aereo il nostro protagonista assume un tassista locale chiedendogli di portarlo a Pala, la capitale; durante il viaggio su una vecchia jeep color giallo, che funge da taxi, la nostra guida/tassista ci mostra alcune spettacolari zone di questa parte d'Africa incluse la meravigliosa savana e la lussureggiante giungla. Dopo aver superato svariati villaggi e posti di blocco il taxi raggiunge la capitale, che ha l'aspetto di una piccola cittadina formata da vecchi edifici coloniali sopra il letto del fiume.\nAll'improvviso il nostro protagonista viene colpito da una brutta forma di malaria e sviene davanti all'hotel dove dovrebbe alloggiare; al suo risveglio si trova in una delle stanze dell'albergo insieme ad un uomo che sta frugando nei suoi bagagli. Dopo aver terminato la perquisizione, l'uomo rivela di essere \"Lo Sciacallo\" e di sapere che il protagonista \u00e8 un mercenario inviato per ucciderlo e per troncare la guerra. Lo Sciacallo quindi minaccia il mercenario prima con un machete, intimandogli di evitare di mettersi contro di lui oppure a provare ad ucciderlo, dopo di che tira fuori una pistola Colt 1911 e gliela punta in testa. Viene per\u00f2 interrotto da l'ennesima guerriglia scoppiata tra l'APR e l'UFLL nelle strade di Pala; per paura di essere scoperto nell'hotel dai soldati di una fazione, Lo Sciacallo abbandona in fretta la stanza dimenticandosi la pistola e il machete. Dopo qualche minuto il protagonista riprende le forze, assai limitate dalla malaria, prende la pistola e il machete ed esce dall'hotel finendo proprio nel bel mezzo dello scontro armato. Non avendo abbastanza colpi, rimane ferito e sviene per la seconda volta. Dopo parecchie ore il mercenario si risveglia scoprendo di essere stato catturato da un manipolo di soldati dall'UFLL (o APR) dai quale viene assunto per combattere la rivale APR (o UFLL); non avendo scelta il protagonista accetta e, dopo essersi equipaggiato con un fucile d'assalto G-3 e lanciarazzi, viene mandato a combattere alcuni soldati nemici che avevano preso il possesso di un piccolo avamposto nella giungla. Dopo essersi equipaggiato ed essersi curato con delle pillole contro la malaria il protagonista \u00e8 ormai pronto per cambiare la storia del Leboa Sako.\nIl giocatore potr\u00e0 scegliere con quale fazione allearsi e quindi determinare il corso della trama di Far Cry 2, durante il gioco, il giocatore incontra diversi mercenari che lo aiuteranno in caso di bisogno e per cui il giocatore potr\u00e0 compiere missioni secondarie, e oltre a questo incontra anche un giornalista di nome Reuben Olwangembi che gli chiede di trovare le cassette dello Sciacallo sparse per il territorio. Dopo parecchie avventure ad un certo punto il giocatore finir\u00e0 comunque per rincontrare Lo Sciacallo, (in Bowa Seko) che ha un piano per far terminare il conflitto e per salvare numerosi civili. Dunque il protagonista segue le indicazioni dello Sciacallo, uccidendo i capi delle due fazioni (che progettavano una tregua per distogliere l'attenzione dell'occidente) e recuperando una valigetta di diamanti, inimicandosi cos\u00ec il gruppo di mercenari che ha collaborato con il protagonista durante il gioco, che progettava una fuga e avrebbe pagato un aereo con quei diamanti. Successivamente il protagonista riandr\u00e0 dallo Sciacallo che \u00e8 intenzionato a far fuggire numerosi civili che altrimenti verrebbero sterminati da un esercito composto da entrambe le fazioni, per farlo vuole far crollare un costone di una montagna per bloccare temporaneamente l'avanzata dell'esercito e corrompere le guardie di frontiera con i diamanti recuperati in modo che non blocchino la fuga dei civili, ma non ha tempo per fare tutto da solo, quindi chiede al protagonista di scegliere: o fa detonare la dinamite che far\u00e0 crollare il costone roccioso, morendo nell'esplosione visto che pu\u00f2 essere innescata solo a distanza ravvicinata, oppure va dalle guardie di frontiera e successivamente, finito il lavoro, si pianta una pallottola in testa, per cercare di impedire che il conflitto si riaccenda.\nNaturalmente qualunque scelta faccia il giocatore sia Lo Sciacallo che il mercenario che impersona il giocatore moriranno, ma a Leboa Sako, nonostante il conflitto sia finito, non ci sar\u00e0 un governo stabile.\nNonostante venga dato per morto dal governo, il corpo dello Sciacallo non viene rinvenuto, lasciando la sua fine nel mistero.\nModalit\u00e0 di gioco.\n\"Far Cry 2\" \u00e8 uno sparatutto in prima persona in cui i giocatori prendono il controllo di un mercenario in una nazione fittizia dell'Africa orientale senza nome nel bel mezzo di una guerra civile. Il personaggio giocabile \u00e8 selezionato da un pool di nove mercenari disponibili; i restanti otto e alcuni altri personaggi mercenari non giocabili vengono distribuiti nel mondo una volta avviato il gioco. L'ambiente copre una variet\u00e0 di terreni, che vanno dal deserto, alla savana alla giungla. Il mercenario ha accesso a una selezione di trenta armi da fuoco tra cui pistole, fucili d'assalto, lanciarazzi, fucili di precisione e mortai. Pu\u00f2 anche essere usato un machete per le uccisioni nella mischia. Molte missioni in \"Far Cry 2\" comportano l'assalto o l'infiltrazione negli accampamenti, molti dei quali contengono rifornimenti. Il mercenario pu\u00f2 adottare un assalto frontale o avvicinarsi e portare a termine la propria missione usando la furtivit\u00e0, oltre a presentare una serie di opzioni diverse all'interno di questi approcci per completare una missione. \nDopo l'area del tutorial di apertura, il mercenario pu\u00f2 vagare liberamente attraverso l'ambiente aperto del gioco, completando le missioni della storia principale e le missioni secondarie sia per le due principali fazioni del gioco che per un terzo gruppo indipendente, i sotterranei, in aree cittadine neutrali. Gli altri mercenari trovati nel mondo aperto sono soprannominati amici e possono essere trovati negli insediamenti o tenuti prigionieri da una delle fazioni. A seconda delle interazioni, hai un amico preferito e un secondo preferito, che quando una missione viene accettata chiamer\u00e0 per offrire informazioni opzionali e supporto in combattimento. Se i compagni vengono feriti durante le missioni e non vengono curati in tempo, muoiono e verranno rimossi permanentemente dal resto del gioco. Il giocatore pu\u00f2 salvare i propri progressi in case sicure catturate dalle forze nemiche; le versioni PlayStation 3 e Xbox 360 consentono solo salvataggi in case sicure, mentre la versione Microsoft Windows consente al giocatore di salvare ovunque. Nelle case sicure, il mercenario pu\u00f2 riposare e far avanzare il tempo di gioco usando il suo orologio. \nLa salute del giocatore \u00e8 rappresentata da una barra che mostra cinque sezioni, che non si rigenerano se esaurite completamente. Quando la salute scende a una barra, si entra in uno stato critico e la funzione di cura attiva un filmato in cui il mercenario cura manualmente le ferite. Se il mercenario fallisce, apparir\u00e0 un Buddy per salvarli e cercare di portarli in salvo, ma se vengono abbattuti di nuovo il gioco termina e deve essere riavviato da un salvataggio precedente. La salute pu\u00f2 essere ripristinata solo usando le sirette, di cui il mercenario ne porta un numero limitato. Fin dall'inizio del gioco, il mercenario soffre di malaria, che colpisce a intervalli regolari e provoca disorientamento e offuscamento della vista. Gli attacchi di malaria devono essere curati con la medicina, che pu\u00f2 essere ottenuta solo dal Sottosuolo completando le missioni per loro. Nel corso del gioco, le azioni del mercenario aumentano la loro reputazione, sbloccando pi\u00f9 missioni ma anche facendo diffidare dei clandestini, rendendo pi\u00f9 difficile l'acquisizione della medicina. \nIl mercenario pu\u00f2 navigare il mondo a piedi, viaggiare tra zone sicure utilizzando le linee di autobus e utilizzare veicoli per viaggiare tra cui jeep e quad, barche per fiumi e un deltaplano. La navigazione \u00e8 molto pi\u00f9 semplice utilizzando una mappa e un GPS portatile, oltre ad altri dispositivi come un localizzatore per le cache dei diamanti insanguinati della valuta di gioco. Se un veicolo viene danneggiato durante il combattimento, deve essere riparato. Al di fuori delle zone sicure, il mercenario verr\u00e0 attaccato quando si trova nel raggio di un gruppo ostile. Un elemento notevole del mondo aperto \u00e8 la fisica realistica e gli effetti ambientali, come il fuoco che si diffonde attraverso un'area se illuminata e le tempeste di polvere che causano una visibilit\u00e0 ridotta. I nemici sono anche progettati per reagire e adattarsi in base alle tattiche del mercenario e alla loro attuale reputazione. Diverse specie di animali possono essere incontrate nel gioco e sono in grado di distrarre il nemico oltre a renderli consapevoli della presenza del giocatore. L'equipaggiamento e le armi possono essere acquistati solo usando diamanti insanguinati, altrimenti dovranno essere recuperati dall'ambiente e sconfitti i nemici. Le pistole recuperate si degradano nel tempo, alla fine si inceppano brevemente e devono essere liberate per funzionare di nuovo, o permanentemente e devono essere scartate. \nOltre alla campagna per giocatore singolo, \"Far Cry 2\" include una modalit\u00e0 multiplayer online competitiva separata, con squadre di un massimo di quattro giocatori che si schierano nel conflitto e si contendono gli obiettivi. Il gameplay multiplayer \u00e8 basato sulle classi, con sei classi disponibili, e incorpora gli stessi elementi fisici e ambientali del gioco principale. Le modalit\u00e0 disponibili includono due tipi di Deathmatch, una versione di Cattura la bandiera in cui i giocatori combattono per il controllo di un grande diamante di sangue e \"Rivolta\" in cui i capitani delle squadre devono catturare i nodi. Le partite sono classificate, con la squadra vincente che guadagna premi in base al proprio punteggio. Tutte le versioni includono un editor di mappeper creare layout di livello per multiplayer. Consente ai giocatori di creare terreni, che vanno dalle aree rocciose ai percorsi d'acqua, e posizionare arbusti ed edifici nelle aree disponibili. livelli sono condivisi online tramite Internet per Windows e su console tramite PlayStation Network e Xbox Live. \nPersonaggi.\nPersonaggi giocabili\nPersonaggi di supporto\nAltri personaggi\nDatori di lavoro e avversari\nAPR \nUFLL\nArmi.\nNel gioco sono presenti parecchie armi tra cui:\nfucili d'assalto, fucili a pompa (shotgun), fucili di precisione, pistole, mitragliatrici, lanciagranate, mine, granate, lanciafiamme, molotov e mortai.\nIl giocatore potr\u00e0 portare con s\u00e9 solo un'arma per ogni categoria:\nUn machete;\nUn'arma primaria (fucili d'assalto, fucili da cecchino, fucili a pompa e il lanciagranate MGL-140);\nUn'arma secondaria (pistole, pistole mitragliatrici, lanciagranate M79, esplosivo C4);\nUn'arma speciale (lanciarazzi, mitragliatrici, mortai, lanciafiamme e fucili a dardi).\nA causa della scarsa qualit\u00e0 costruttiva delle armi stesse, sono soggette a deterioramento, e necessitano di essere sostituite periodicamente, per evitarne l'inceppamento e addirittura l'esplosione.\nAmbientazione, caratteristiche e interazione.\nIl gioco \u00e8 ambientato in Africa, in uno dei tanti stati centro-africani dilaniati da sanguinose guerre civili (probabilmente il Ciad, infatti la prima parte del gioco \u00e8 ambientata nei dintorni di Pala, citt\u00e0 del Ciad appunto; nel gioco sono per\u00f2 anche presenti dei villaggi Dogon, popolazione maliana). Infatti nel luglio 2007, Ubisoft ha inviato una squadra di sviluppatori in Africa per svolgere una pi\u00f9 approfondita ricerca per il gioco e alcuni membri del team di Ubisoft Montreal hanno trascorso 2 settimane in diversi luoghi del continente africano e nelle aree intorno al Kenya per compiere riprese fotografiche reali di fauna selvatica. Il team ha utilizzato quindi in fase di sviluppo il materiale per riprodurre un ambiente quanto pi\u00f9 realistico possibile.\nIl giocatore potr\u00e0 muoversi con diversi mezzi, quali camion pesanti, berline anni novanta, fuoristrada, idroscivolanti, deltaplani e un fuoristrada armato con una mitragliatrice pesante. Il tutto avviene in tempo reale e in circa 50 chilometri di aree all'aria aperta tipiche del continente africano che vanno dalla steppa alla savana, dalla giungla al deserto e che, grazie al nuovo motore grafico denominato Dunia Engine creato appositamente per \"Far Cry 2\", \u00e8 possibile godere di un ciclo diurno-notturno, musica dinamica e ambienti realistici spesso distruttibili; in particolare il fuoco pu\u00f2 propagarsi in maniera particolarmente realistica.\nIl \"Dunia engine\" consente al giocatore di interagire con l'ambiente, che si tratti di un cespuglio rotto perch\u00e9 investito con l'auto o di una casa danneggiata da una granata o dal colpo di un bazooka, e consente al giocatore di trovare diversi modi per completare le missioni. Ad esempio: \u00e8 possibile usare delle molotov per dar fuoco all'erba secca e il fuoco si propagher\u00e0, attivando esplosivi e uccidendo i nemici che incontrer\u00e0 sul suo cammino. Lo stesso succeder\u00e0 con le capanne o sparando agli esplosivi vicino all'erba. Il gioco gestisce anche il tempo e i cambiamenti atmosferici: anch'essi influenzano il giocatore nelle missioni. Di notte \u00e8 possibile entrare furtivamente negli accampamenti; la pioggia indebolisce gli effetti del fuoco e velocizza il deterioramento delle armi. Sono presenti due modalit\u00e0: multiplayer e giocatore singolo.\nEditor mappe.\nIl gioco permette di creare delle grandi mappe pubblicabili online. Grazie al potente editor, le mappe possono essere molto dettagliate e varie. Per esempio si possono creare deserti, citt\u00e0 africane, fitte foreste o vastissime bidonville. Tutte queste mappe possono essere rese pi\u00f9 dettagliate da molti elementi tipici del continente africano come vasi, ceste o chioschi che danno pi\u00f9 realismo ai luoghi, e possono essere arricchite con textures che cambiano zone del suolo rendendole sabbiose, rocciose ecc.\nSi possono anche creare rilievi o depressioni per dare vita a canyon, fiumi o ad alte montagne. Le mappe possono essere scaricate da Internet ed essere giocate da una vastissima community di persone che sfrutteranno gli elementi forniti dal creatore della mappa, come mitragliatrici su treppiede, per vincere la sfida proposta (che pu\u00f2 variare dal semplice Death-match alla caccia al diamante).\nEspansioni.\nL'unico DLC di Far Cry 2 \u00e8 \"The Fortune's Pack\" che include nuovi veicoli e armi sia per la modalit\u00e0 singolo giocatore che per quella multigiocatore.\nI Contenuti del DLC \"The Fortune's Pack\" per Far Cry 2 sono:\nModalit\u00e0 singolo giocatore\nTre nuove armi:\nDue nuovi veicoli:\nModalit\u00e0 multigiocatore\n- Quattro nuove mappe:\n- Le nuove armi e veicoli per la modalit\u00e0 singolo giocatore sono disponibili anche in quella multigiocatore\nSviluppo.\nIl gioco \u00e8 stato sviluppato da parte di Ubisoft Montreal, che il 30 marzo 2006 ha comunicato di aver acquisito tutti i diritti di propriet\u00e0 intellettuale relativi al brand di Far Cry dagli ideatori dello stesso, i Crytek. L'annuncio di \"Far Cry 2\" ha avuto luogo il 19 luglio 2007 a Parigi, da parte di Ubisoft, la quale ha dichiarato che il gioco era in fase di sviluppo, e sarebbe stato messo in commercio nella primavera del 2008.\nNel dicembre del 2007, Ubisoft ha annunciato un ritardo nello sviluppo, spostando la data di uscita al 21 ottobre 2008 su PC, PlayStation 3 e Xbox 360. Il gioco \u00e8 stato infine commercializzato il 21 ottobre 2008 su tutte e tre le piattaforme.\nAccoglienza.\nLa rivista \"Play Generation\" lo classific\u00f2 come il quarto miglior gioco d'azione del 2008."}
{"id": "1902157", "revid": "1632387", "url": "https://it.wikipedia.org/wiki?curid=1902157", "title": "Fallen Angel (Uriah Heep)", "text": "Fallen Angel \u00e8 il dodicesimo album in studio del gruppo musicale rock britannico Uriah Heep pubblicato nel settembre 1978. \u00c8 anche l'ultimo con John Lawton alla voce."}
{"id": "1902160", "revid": "124234508", "url": "https://it.wikipedia.org/wiki?curid=1902160", "title": "Levosulpiride", "text": "La levosulpiride \u00e8 un farmaco appartenente alla famiglia delle \"benzammidi sostituite\" utilizzato per il trattamento di un ampio spettro di disturbi: il principale \u00e8 nel trattamento di disturbi digestivi di vario genere essendo un efficace antiemetico e antidispeptico, procinetico ed in grado perci\u00f2 di accelerare lo svuotamento gastrico, sia quando causati da patologie fisiche che da disturbi somatoformi (ansia e somatizzazioni). Per queste indicazioni \u00e8 comunemente utilizzato in una formulazione in gocce.\nA dosaggi pi\u00f9 elevati trova utilit\u00e0 come antidepressivo, ansiolitico e neurolettico.\n\u00c8 una molecola chirale e rappresenta infatti l\u2019enantiomero levogiro della sulpiride (venduto come miscela racemica) e con cui condivide gran parte delle propriet\u00e0 terapeutiche ed effetti collaterali.\nFarmacodinamica.\nIn analogia all'isomero sulpiride, la molecola si lega selettivamente e con un effetto antagonista i recettori D2 (e in misura minore ai D3) della dopamina, principalmente a livello periferico e solo a dosi pi\u00f9 elevate a quello del sistema nervoso centrale. Rispetto all'enantiomero destrogiro, la levosulpiride mostra una pi\u00f9 elevata rapidit\u00e0 d'azione nonch\u00e9 una maggiore selettivit\u00e0.\nLevosulpiride agisce anche come agonista del recettore della serotonina 5-HT4, il che conferisce alla molecola un effetto pro-colinergico responsabile delle propriet\u00e0 anti-dispeptiche e pro-cinetiche.\nA dosaggi elevati, similmente alla sulpiride, lega i recettori dopaminergici centrali: a basse dosi ha un effetto antagonista sui recettori presinaptici di tipo D2, determinando quindi una disinibizione della trasmissione dopaminergica e mostrando un effetto antidepressivo, mentre a dosaggi elevati blocca anche i post-sinaptici determinando effetti anti-psicotici. Determina inoltre a livello centrale una disinibizione della trasmissione glutaminergica mediata dai recettori D4 della dopamina, l'attivazione del recettore GHB e l'induzione dell'espressione genica che concorrono ai suoi effetti antidepressivi, ansiolitici e antipsicotici.\nAltri effetti del farmaco consistono nell'inibizione dell'emesi indotta da apomorfina, iperprolattinemia, lieve diminuzione delle resistenze vascolari periferiche. Studi sperimentali hanno permesso di evidenziare anche un aumento della motilit\u00e0 e del flusso sanguigno a livello gastrico. Verosimilmente quest'ultimo effetto potrebbe essere responsabile dell'azione curativa osservata sulle ulcere gastriche in modelli animali (roditori e primati).\nFarmacocinetica.\nLevosulpiride dopo somministrazione per via orale viene rapidamente assorbita dal tratto gastrointestinale. La concentrazione plasmatica massima (Cmax) viene raggiunta entro 3 ore dall'assunzione. L'emivita del farmaco si aggira intorno alle 4 ore. Il farmaco viene eliminato dall'organismo prevalentemente per via urinaria.\nUsi clinici.\nLevosulpiride \u00e8 indicata in caso di dispepsia, anoressia, pirosi, nausea e vomito, senso di tensione epigastrica, eruttazioni, meteorismo, diarrea o stipsi.\n\u00c8 inoltre indicata in caso di disturbi neurologici quali cefalea postprandiale, cefalea a grappolo, cefalea muscolo-tensiva, emicrania classica e in disturbi psichiatrici quali stati depressivi, disturbi somatoformi e schizofrenie acute e croniche in particolare quelle con prevalenza di sintomi negativi. Il farmaco si \u00e8 dimostrato efficace nei soggetti con vertigini di origine centrale o periferica, nonch\u00e9 del dolore miofasciale, degli acufeni e dell'eiaculazione precoce.\nLevosulpiride presenta un'efficacia sostanzialmente sovrapponibile a quella della cisapride nel ridurre tempi di svuotamento gastrico ma gli studi hanno evidenziato che alcuni sintomi che hanno un forte impatto sulle attivit\u00e0 quotidiane dei pazienti, quali nausea, vomito e senso di saziet\u00e0 precoce, migliorano in maniera pi\u00f9 evidente con levosulpiride che non con cisapride.\nNel trattamento della dispepsia, si \u00e8 dimostrata ugualmente tollerabile ma significativamente pi\u00f9 efficace di domperidone e metoclopramide nel migliorare i sintomi della patologia.\nNel trattamento dell'eiaculazione precoce comporta notevoli miglioramenti in circa la met\u00e0 dei pazienti trattati. Nel trattamento acuto delle psicosi, la somministrazione di levosulpiride \u00e8 meno efficace ma pi\u00f9 tollerabile di quella di aloperidolo.\nEffetti collaterali.\nIl farmaco mostra una buona tollerabilit\u00e0, sia nel breve che nel lungo termine, in particolare alle dosi comunemente utilizzate nel trattamento dei disturbi gastrici. Studi ne hanno mostrato l'assenza di effetti collaterali da accumulo, da sospensione, tolleranza quando utilizzato nel trattamento dei disturbi psichiatrici. Studi su animali non sembrano mostrare effetti sulla prole, tuttavia in via precauzionale ne \u00e8 sconsigliata l'assunzione durante la gravidanza.\nIn caso di somministrazione prolungata nel tempo, levosulpiride agendo sull'asse ipotalamo-ipofisi-gonadi, pu\u00f2 comportare l'insorgenza di alcuni disturbi quali amenorrea, ginecomastia, galattorrea, iperprolattinemia e alterazioni della libido.\nEffetti simili sono stati registrati anche con l'utilizzo di molti altri farmaci neurolettici.\nIl farmaco in rari casi pu\u00f2 comportare un prolungamento dell'intervallo QT, aritmie ventricolari (torsione di punta, tachicardia ventricolare, fibrillazione ventricolare) fino all'arresto cardiaco; sono stati inoltre segnalati disturbi del movimento quali discinesie, tremori e segni di parkinsonismo in particolare alle dosi utilizzate nel trattamento dei disturbi psichiatrici.\nControindicazioni.\nLevosulpiride \u00e8 controindicata in soggetti con ipersensibilit\u00e0 nota al principio attivo oppure a uno qualsiasi degli eccipienti presenti nella formulazione farmaceutica.\n\u00c8 inoltre controindicata in soggetti affetti da feocromocitoma potendo causare una crisi ipertensiva verosimilmente dovuta al rilascio di catecolamine dal tumore. Nel caso dovessero verificarsi queste crisi ipertensive \u00e8 possibile trattare il paziente con fentolamina. Non deve essere utilizzata in soggetti affetti da epilessia, oppure negli stati maniacali e nelle fasi maniacali delle psicosi maniaco-depressive.\nAvvertenze.\nLa levosulpiride deve essere usata con cautela in pazienti con fattori di rischio per tromboembolismo venoso (segnalazione di casi di tromboembolismo venoso in pazienti trattati con antipsicotici), per prolungamento dell'intervallo QT dell'elettrocardiogramma, per ictus (aumento del rischio di eventi cerebrovascolari in pazienti con demenza trattati con antipsicotici atipici. In questa classe di pazienti inoltre l'uso degli antipsicotici \u00e8 stato associato a un lieve aumento della mortalit\u00e0).\nLa levosulpiride non deve essere somministrata quando la stimolazione della motilit\u00e0 gastrointestinale pu\u00f2 essere pericolosa (emorragia gastrointestinale, perforazione intestinale, ostruzione meccanica dell'intestino).\nLa levosulpiride non deve essere somministrata in gravidanze n\u00e9 durante l'allattamento. L'esposizione ad antipsicotici tipici o atipici, inclusa levosulpiride, durante il terzo trimestre di gravidanza pu\u00f2 indurre nel neonato sintomi extrapiramidali o di astinenza. Sono stati segnalati: agitazione, ipertonia, ipotonia, tremore, sonnolenza, stress respiratorio, disturbi dell'assunzione di cibo."}
{"id": "1902161", "revid": "144796", "url": "https://it.wikipedia.org/wiki?curid=1902161", "title": "Deodato di Milano", "text": "Note biografiche.\nDeodato (\"Deusdedit\") fu il successore di Costanzo sulla cattedra milanese. In questo periodo della storia della Chiesa ambrosiana, i vescovi risiedevano a Genova, dove fin dal 569 una parte del clero e della popolazione milanese si era rifugiata a causa dell'invasione longobarda.\nLa sua elezione.\nCostanzo mor\u00ec il 3 settembre, presumibilmente dell'anno 600, come si evince da una lettera di Gregorio Magno, datata a settembre 600, nella quale il pontefice ricorda il vescovo defunto e insieme accetta l'elezione, fatta all'unanimit\u00e0 dal clero milanese residente a Genova, del diacono Deodato come suo successore. Il pontefice invita il clero milanese a procedere al pi\u00f9 presto alla consacrazione dell'eletto, e per questo motivo incarica il \"notarius\" Pantaleone di verificarne le qualit\u00e0 e di mettere in atto le procedure per la sua consacrazione. Tuttavia il mese successivo la consacrazione non era ancora avvenuta, perch\u00e9 papa Gregorio, scrivendo a Pantaleone, lo invita ad affrettarsi a raggiungere Genova per organizzare la cerimonia.\nQuesti dati storici rendono priva di fondamento l'affermazione riportata dalla tradizione storiografica meneghina, secondo la quale, alla morte di Costanzo, la sede sarebbe rimasta vacante per un anno e tredici giorni.\nIn base alla lettera di Gregorio Magno del mese di settembre 600, e se sono esatti i dati riportati da un antico \"Catalogus archiepiscoporum Mediolanensium\", secondo il quale l'episcopato di Deodato dur\u00f2 28 anni, 1 mese e 14 giorni fino alla sua morte il 30 ottobre, l'elezione di Deodato sarebbe avvenuta il 16 settembre 600.\nIl suo episcopato.\nScarne sono le informazioni sulla vita e l'operato di Deodato, noto unicamente grazie all'epistolario di papa Gregorio, morto nel 604.\nNella lettera del mese di settembre 600 si accenna al fatto che, alla morte di Costanzo, il re longobardo Agilulfo si era mosso per eleggere un suo candidato sulla sede ambrosiana, sperando in un ritorno dei vescovi a Milano, e minacciando contestualmente la confisca dei beni della Chiesa milanese. Papa Gregorio rassicura i suoi interlocutori che mai avrebbe accettato un vescovo imposto dai Longobardi e che non c'era di che preoccuparsi per i beni della Chiesa milanese, che si trovavano in Sicilia o nei territori occupati dai bizantini, dunque fuori dalla portata di Agilulfo. In questa lettera il vescovo milanese \u00e8 chiamato \u00abVicario di sant'Ambrogio\u00bb (\"vicarius Ambrosii sancti\"), quasi a riconoscere il ruolo di sant'Ambrogio quale padre della Chiesa milanese.\nPrima di maggio 602 Deodato si rec\u00f2 in visita dal papa a Roma, come risulta da una lettera di Gregorio Magno del mese di maggio di quell'anno. In questa lettera, il pontefice affronta la questione dei beni che il predecessore di Deodato, Costanzo, aveva lasciati per testamento alla nipote Luminosa, ma che Deodato rivendicava per la Chiesa milanese in quanto acquisiti quando Costanzo era gi\u00e0 vescovo. Gregorio ricorda a Deodato che alcuni di questi beni erano di propriet\u00e0 della famiglia di Costanzo, a cui appartenevano ancor prima di essere eletto vescovo di Milano.\nL'ultima lettera di Gregorio Magno in cui si parla di Deodato risale al mese di maggio 603. Un vescovo di nome Teodoro, la cui sede vescovile \u00e8 ignota, ma che quasi sicuramente era un suffraganeo della provincia ecclesiastica milanese, aveva gi\u00e0 dato problemi al vescovo Costanzo rifiutandosi di sottoporsi alla sua autorit\u00e0 e fuggendo perci\u00f2 in Gallia. Costretto a rientrare in Italia su ordine di papa Gregorio nel 599, mosse nuovamente accuse al successore di Costanzo, Deodato. Il pontefice rassicur\u00f2 il vescovo milanese che Teodoro sarebbe stato oggetto di una indagine, affidata al vescovo Venanzio, probabilmente vescovo di Luni, bench\u00e9 non sia escluso che si tratti dell'omonimo vescovo di Perugia.\nSecondo il \"Catalogus archiepiscoporum Mediolanensium\", Deodato mor\u00ec il 30 ottobre, verosimilmente nell'anno 628, e fu sepolto nella chiesa di San Siro. Il medesimo \"catalogus\" gli assegna 90 anni di vita, cifra che alcuni autori ritengono eccessiva e che forse andrebbe corretta in 60 anni."}
{"id": "1902166", "revid": "144796", "url": "https://it.wikipedia.org/wiki?curid=1902166", "title": "Asterio di Milano", "text": "Biografia.\nPoco si sa della sua vita prima dell'elezione alla cattedra episcopale. Proveniva da una delle famiglie aristocratiche rifugiatesi quasi ottant'anni prima con la corte arcivescovile milanese a Genova. Prima della sua elezione era gi\u00e0 membro del clero di Milano.\nIn un passo del \"Historia ecclesiastica gentis Anglorum\" di Beda il Venerabile relativo alla vita di Sant'Osvaldo di Northumbria, si fa cenno di come Asterio avesse consacrato vescovo Birino di Dorchester, considerato l'evangelizzatore dei Sassoni, su mandato di papa Onorio I.\nA Genova mor\u00ec il 4 luglio 640. Fu sepolto nella chiesa di San Siro, probabilmente fondata dalla comunit\u00e0 milanese della citt\u00e0."}
{"id": "1902167", "revid": "204012", "url": "https://it.wikipedia.org/wiki?curid=1902167", "title": "Neurolettici", "text": ""}
{"id": "1902168", "revid": "1543377", "url": "https://it.wikipedia.org/wiki?curid=1902168", "title": "Rolls-Royce Turbom\u00e9ca RTM322", "text": "Il Rolls-Royce Turbom\u00e9ca RTM322 \u00e8 un motore aeronautico turboalbero prodotto dall'azienda Rolls-Royce Turbom\u00e9ca Limited, una joint venture tra la Rolls-Royce plc e Turbom\u00e9ca.\nIl motore, progettato principalmente per soddisfare una vasta gamma di modelli di elicottero per uso militare e commerciale, pu\u00f2 essere usato anche per applicazioni marittime ed industriali.\nLa prima commessa venne ricevuta nel 1992 per la motorizzazione di 44 Merlin HM1 ed entrati in servizio nella Royal Navy nel 1998."}
{"id": "1902173", "revid": "123506651", "url": "https://it.wikipedia.org/wiki?curid=1902173", "title": "The Fast and the Furious", "text": ""}
{"id": "1902174", "revid": "144796", "url": "https://it.wikipedia.org/wiki?curid=1902174", "title": "Forte di Milano", "text": "Biografia.\nEletto arcivescovo di Milano, fu costretto gi\u00e0 dal 641 ad abbandonare la citt\u00e0 di Genova dove gli arcivescovi milanesi, gi\u00e0 da ottant'anni, si erano rifugiati nell'impossibilit\u00e0 di poter ottenere il governo effettivo della loro diocesi, occupata dal Regno Longobardo.\nL'abbandono di Genova, era dovuto alla calata di Rotari, re longobardo, in Liguria, il che port\u00f2 l'arcivescovo Forte a rifugiarsi presso il Papa, rinunciando al proprio incarico ed affidando l'amministrazione della diocesi a Giovanni Bono, suo successore.\nMor\u00ec a Roma nel 643."}
{"id": "1902179", "revid": "288806", "url": "https://it.wikipedia.org/wiki?curid=1902179", "title": "Rally dei Mille Laghi", "text": ""}
{"id": "1902181", "revid": "729019", "url": "https://it.wikipedia.org/wiki?curid=1902181", "title": "A\u00e9riane Swift", "text": "Lo Swift Light \u00e8 un'ala volante monoposto in compositi e quindi molto leggera della societ\u00e0 belga A\u00e9riane. L'acronimo SWIFT sta per Swept Wing with Inboard Flap for Trim.\nCon un'apertura alare di quasi 13 metri, assomiglia ad un aliante, ma pesa solo 50 chili. Il pilota pu\u00f2 decollare a piedi da un pendio come un delta. La guida per\u00f2 non avviene con lo spostamento del peso come nei deltaplani, ma attraverso alettoni e flaps, come in un aereo a tre assi.\nCon questo velivolo Manfred Ruhmer. ha stabilito il record di distanza di 778\u00a0km per il volo libero.\nStoria.\nQuesto veleggiatore rappresenta il matrimonio di due progetti con obiettivi analoghi, realizzato da due gruppi con diverse competenze. Nel gennaio del 1986, Brian Robbins, Craig Catto e Eric Beckman si misero al lavoro per costruire un nuovo deltaplano con prestazioni migliori rispetto a quelli disponibili al momento. Per la Brightstar, fabbrica di deltaplani, Brian Robbins ed Eric Beckmann, con l'aiuto di Craig Catto, iniziarono lo sviluppo dell'Odyssey, un deltaplano ad ala rigida. Il longherone era formato da un tubo stampato a \"D\" di fibra di vetro, Kevlar, fibra di carbonio, le centine in alluminio e il rivestimento in Mylar. Il primo prototipo fu terminato nel marzo del 1986 ed un programma di prove port\u00f2 al suo rapido sviluppo nel corso dei seguenti due anni. Brian Porter divent\u00f2 pilota della BrightStar nel 1988 e port\u00f2 l'Odyssey al primo posto nel 1989 durante il campionato nazionale americano. Nonostante questo successo, era evidente che restava ancora molto da fare per sviluppare un'ala rigida ad alte prestazioni.\nA due ore di macchina dalla BrightStar, presso la Stanford University, nel 1985 era stato avviato uno studio relativo alla progettazione di una vela ad alte prestazioni con alcuni obiettivi come quelli del progetto Odyssey. Ilan Kroo, un professore nel dipartimento di aeronautica della Universit\u00e0 di Stanford, teneva un corso per la progettazione aerodinamica di una simile ala, con un gruppo di studenti laureati, utilizzando i primi computer e generando un sacco di carta. Sebbene le prestazioni stimate erano impressionanti e il design era stato accuratamente analizzato, il tutto appariva solo come un esercizio accademico. Il progetto prese il nome SWIFT (Swept Wing with Inboard Flap for Trim).\nSteve Morris, uno degli studenti, incontr\u00f2 Brian Porter in un Fly-In a McClure e cos\u00ec i due gruppi di costruttori vennero in contatto. Brian Robbins, uno dei costruttori dell'Odyssey, pens\u00f2 che forse Ilan Kroo e Steve Morris avrebbero potuto migliorare i profili dell'Odyssey; Ilan Krooe Steve Morris pensarono che avrebbero potuto migliorare l'aerodinamica dei controlli per la gestione del deltaplano. Come Brian parl\u00f2 dell'Odyssey e Ilan Kroo descrisse il design aerodinamico, fu subito chiaro che un nuovo design era possibile e Brian avrebbe potuto costruire un nuovo prototipo. Quattro mesi pi\u00f9 tardi, nel dicembre del 1989, lo SWIFT faceva i primi balzi da una piccola collina a Marin County.\nDesign aerodinamico.\nIl disegno dello SWIFT ha avuto inizio con uno studio sui requisiti per il cross-country. Ilan aveva scritto un articolo nel 1982 sul Deltaplane Magazine. In esso egli descrive che tipo di vela sarebbe necessario per volare in cross-country, prendendo in considerazione la distribuzione delle termiche misurate da Dick Johnson. Una delle conclusioni di tale studio \u00e8 stata che ci volevano almeno prestazioni tra 15 e 18. In quel tempo, solo una dozzina di voli oltre le 100 miglia erano stati compiuti da deltaplani. Uno dei fattori che limitano le distanze di volo nei deltaplani \u00e8 la loro velocit\u00e0. Le termiche si sviluppano in un tempo limitato durante le ore diurne. Con velocit\u00e0 di crociera inferiori ai 20 nodi, si deve volare per un periodo di cinque ore per andare oltre le 100 miglia. Per il cross-country quindi ci vogliono, non solo buone prestazioni per arrivare alla prossima termica, ma anche una buona velocit\u00e0. Aerodinamicamente si raggiungono queste caratteristiche con grandi aperture alari e con un alto carico per metro quadro. Ma se l'ala deve essere lanciata a piedi, essa deve essere leggera (apertura non troppo grande) e avere un basso carico alare. Studi pi\u00f9 dettagliati sulle registrazioni dei voli di George Mitchell nella zona Reno, suggerivano che un aliante lanciato a piedi con le prestazioni necessarie era possibile. Si stabilirono gli obiettivi da raggiungere e si iniziarono i lavori per definire la geometria dell'ala.\nVelocit\u00e0 minima di discesa verticale 0.5\u00a0m/s\nRapporto portanza:resistenza 20:1\nRapporto portanza:resistenza a 60 nodi 15:1\nVelocit\u00e0 di stallo: non superiore a quello esistente per deltaplani\nPeso: meno di 90 libbre\nControllabilit\u00e0 molto buona a bassa velocit\u00e0 per la sicurezza del volo\nLe polari nella figura illustrano l'importanza della pulizia aerodinamica, soprattutto per gli alianti leggeri ad alta velocit\u00e0. La figura mostra anche come il tasso di discesa previsto dello SWIFT confrontato con gli altri alianti, \u00e8 di una classe superiore ai deltaplani e vicino allo Schweizer 1.26, veleggiatore a velocit\u00e0 fino a circa 60 nodi.\nUlteriori evoluzioni.\n\u2666 Millennium, versione pi\u00f9 economica in tubi e tela della Bright Star Gliders, primi esemplari 1997\n\u2666 SWIFT LIGHT PAS (Swift Light con kit di motorizzazione motore a 4 tempi carenato)\n\u2666 SWIFT Elektro sviluppato da Manfred Ruhmer\n\u2666 SWIFT STOL Electro sviluppato da Livio Mengotti"}
{"id": "1902182", "revid": "1632387", "url": "https://it.wikipedia.org/wiki?curid=1902182", "title": "Conquest (Uriah Heep)", "text": "Conquest \u00e8 il tredicesimo album in studio del gruppo musicale rock britannico Uriah Heep pubblicato nel febbraio 1980.\n\u00c8 l'ultimo disco a cui partecipa il tastierista/organista Ken Hensley. Alle registrazioni partecipano, solo in questo disco, il batterista Chris Slade e il cantante John Sloman."}
{"id": "1902185", "revid": "144796", "url": "https://it.wikipedia.org/wiki?curid=1902185", "title": "Antonino di Milano", "text": "Biografia.\nDella vita di sant'Antonino non si hanno notizie significative. Secondo una tradizione durata almeno fino al XIX secolo, veniva presentato come membro della famiglia aristocratica milanese dei Fontana.\nDi lui si sa che cerc\u00f2 di favorire la fusione tra gli abitanti della Lombardia ed i longobardi, persuadendo re Ariperto I, nipote di Teodolinda, a convertirsi alla fede cattolica.\nAlla sua morte, con l'arrivo in citt\u00e0 dei monaci cassinesi, che si stabiliranno nella chiesa di San Simpliciano, si apprender\u00e0 che il suo corpo (dalla morte nel 661) era stato deposto in questa chiesa e ivi venerato; successivamente san Carlo Borromeo da qui inizier\u00e0 una solenne cerimonia di traslazione per meglio qualificare le sue sante spoglie."}
{"id": "1902191", "revid": "1776051", "url": "https://it.wikipedia.org/wiki?curid=1902191", "title": "Maurisilio di Milano", "text": "Biografia.\nLa vita di San Maurisilio \u00e8 per la maggior parte avvolta nel mistero.\nPer quanto riguarda il suo episcopato, \nCulto.\nNon \u00e8 ricordato nel Martirologio Romano e la prima opera che lo cita espressamente \u00e8 il \"Beroldo Nuovo\" del XIII secolo. Gli antichi messali ambrosiani ponevano la sua festivit\u00e0 il 31 marzo ma dal momento che la festa cadeva nel periodo della Quaresima, San Carlo Borromeo, nel 1578, decise arbitrariamente di togliere il suo nome dal calendario ambrosiano insieme ad altri santi.\nOggi, san Maurisilio, \u00e8 venerato nella basilica milanese di san Satiro, dove nel IX secolo le sue reliquie furono traslate dall'arcivescovo Ansperto e in riconoscenza di questo, ancora nel 1793, l'arcivescovo Filippo Visconti, accord\u00f2 ai presbiteri di questa parrocchia, il diritto all'officiatura dedicata a San Maurisilio con rito solenne.\nLa sua festivit\u00e0 venne nuovamente spostata ad opera del cardinale Karl Kajetan von Gaisruck nell'Ottocento al 23 agosto, ma la disposizione dur\u00f2 finch\u00e9 egli fu in vita, per ritornare poi al 31 marzo.\nLe ossa del santo, dal 1611, riposano ufficialmente sotto l'altare della basilica di San Satiro gi\u00e0 citata."}
{"id": "1902193", "revid": "125670670", "url": "https://it.wikipedia.org/wiki?curid=1902193", "title": "John Lawton", "text": "\u00c8 famoso per essere stato il cantante degli Uriah Heep.\nBiografia.\nSi \u00e8 trasferito giovanissimo in Germania come cantante dei Lucifer's Friend. Contemporaneamente ha cantato anche con Les Humphries Singers. Nel settembre 1976 ha abbandonato entrambi i gruppi per unirsi agli Uriah Heep, con i quali \u00e8 rimasto fino all'agosto del 1979. Successivamente \u00e8 ritornato nelle due antiche formazioni, e ha cantato anche in numerose altre band. Inoltre ha all'attivo brani da solista."}
{"id": "1902194", "revid": "123919877", "url": "https://it.wikipedia.org/wiki?curid=1902194", "title": "Otilonio bromuro", "text": "Lotilonio bromuro \u00e8 un sale (bromuro) di ammonio quaternario. \u00c8 un agente spasmolitico, particolarmente attivo sulla muscolatura liscia del tubo digerente. La sostanza \u00e8 un principio attivo usato come antispasmodico intestinale, il cui meccanismo di azione ancora non \u00e8 totalmente compreso in base a quanto riportato nella letteratura medica. In Italia il farmaco \u00e8 venduto dalla societ\u00e0 farmaceutica Menarini con il nome commerciale di \"Spasmomen\", nella forma farmaceutica di confetti. Viene inoltre commercializzato dalla medesima societ\u00e0 anche come associazione precostituita otilonio bromuro e diazepam con il nome di \"Spasmomen somatico\".\nFarmacodinamica.\nOtilonio bromuro agirebbe direttamente sulla contrazione muscolare, con l'effetto di annullare lo spasmo muscolare, sopprimendo cos\u00ec il dolore e ripristinando il normale funzionamento degli organi e visceri coinvolti. Probabilmente tale effetto implica un blocco del rilascio del calcio dai depositi intracellulari, una interferenza con sistemi calmodulina dipendenti, e verosimilmente comporta anche il blocco del rilascio di trasmettitori dalle terminazioni nervose che innervano le cellule muscolari lisce a livello dei visceri.&lt;br&gt;\nL'effetto inibitorio sulla motilit\u00e0 di diverse aree del sistema digestivo provocato da otilonio bromuro, quando co-somministrato con diazepam, \u00e8 indipendente rispetto a quello della benzodiazepina e d\u00e0 luogo ad effetti additivi o addirittura ad un effetto di potenziamento.&lt;br&gt;\nIl farmaco oltre all'effetto selettivo miorilassante e spasmolitico, \u00e8 privo degli effetti collaterali propri dei farmaci anticolinergici o degli effetti sistemici degli antagonisti dei canali del calcio. Gli studi clinici e l'esperienza post-marketing evidenziano come otilonio bromuro agisca sullo spasmo e sull'ipertono della muscolatura liscia senza alterare la normale peristalsi intestinale.\nFarmacocinetica.\nDopo somministrazione orale l'assorbimento del farmaco nel tratto gastrointestinale \u00e8 minimo. Studi sperimentali effettuati su pazienti volontari sani dimostrano che otilonio bromuro marcato con C14 dopo assunzione orale viene riscontrato nel plasma umano solo in tracce.&lt;br&gt;\nLa maggior parte della piccola quota di farmaco assorbita viene eliminata dall'organismo attraverso la bile e pu\u00f2 essere recuperata nelle feci, in forma quasi completamente immodificata, come dimostrato da esami cromatografici delle feci stesse. Questi risultati discendono dalla scarsa liposolubilit\u00e0 del composto.\nUsi clinici.\nOtilonio bromuro viene utilizzato nel trattamento della sindrome del colon irritabile, di altri disturbi funzionali dell'intestino e del dolore addominale, acuto e cronico, in particolare se legato a spasmo della muscolatura liscia. Viene inoltre utilizzato nel trattamento delle sindromi dolorose del tratto gastroenterico, del tratto urinario e del tratto genitale femminile.\nEffetti collaterali ed indesiderati.\nIn corso di trattamento si possono osservare senso di secchezza delle fauci, disturbi dell'accomodazione visiva, cardiopalmo e tachicardia. Inoltre alcuni soggetti possono riferire sonnolenza, nausea, vertigini o confusione, dolore addominale, cefalea e ritenzione urinaria.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo.\nTra le precauzioni per l'uso, analogamente ad altre sostanze dotate di azione antagonista muscarinica, otilonio bromuro va usato con cautela e sotto il consiglio del medico nei soggetti affetti da ipertrofia prostatica, glaucoma, tendenza alla ritenzione urinaria, ileo paralitico.\nDosi terapeutiche.\nNell'adulto la dose consigliata \u00e8 pari a 20\u201340\u00a0mg (equivalenti ad 1 o 2 confetti), dalle 2 alle 3 volte al giorno e preferibilmente dopo l'assunzione di cibo.&lt;br&gt;\nIn ogni caso la posologia deve essere attentamente stabilita dal medico curante e guidata dalla risposta individuale alla terapia, poich\u00e9 sia la dose terapeutica massima che la durata del trattamento non sono stati ancora completamente definiti.\nGravidanza e allattamento.\nOtilonio bromuro non deve essere utilizzato nel primo trimestre di gravidanza. Nelle donne gravide a partire dal secondo trimestre e nelle donne che allattano al seno il farmaco deve essere utilizzato solo nei casi di effettiva necessit\u00e0 e dopo una attenta valutazione del rapporto rischio/beneficio."}
{"id": "1902197", "revid": "144796", "url": "https://it.wikipedia.org/wiki?curid=1902197", "title": "Ampelio di Milano", "text": "Biografia.\nSucceduto a san Maurisilio dopo quattro anni di vacanza della sede arcivescovile milanese a causa degli eventi politici del tempo, Sant'Ampelio ebbe vita a noi ancora oscura. Secondo una certa tradizione, il suo nome sarebbe in realt\u00e0 un soprannome derivato dalla parola greca \"ampelius\" che significa vino, del quale le sue parole in predicazione pare avessero l'ebrezza.\nL'unica testimonianza della sua vita si trova nella \"Codice di Beroldo\" della Biblioteca Ambrosiana, la quale attribuisce gi\u00e0 in vita ad Ampelio diversi miracoli e una forte opera di evangelizzazione nella sua diocesi, in particolare contro gli ariani che tendevano ad \"umanizzare\" il figlio di Dio, indebolendo quindi il concetto divino legato a Ges\u00f9. Secondo la medesima cronaca, il suo operato venne appoggiato da Teodota, moglie di Grimoaldo, re dei longobardi. \nLe sue spoglie vennero ritrovate da San Carlo Borromeo sul finire del Cinquecento e vennero riposte nella basilica milanese di san Simpliciano dove gi\u00e0 riposavano quelle del suo predecessore, san Maurisilio."}
{"id": "1902200", "revid": "144796", "url": "https://it.wikipedia.org/wiki?curid=1902200", "title": "Mansueto Savelli", "text": "Biografia.\nOriginario probabilmente di Roma, era stato scelto dal pontefice in quanto membro della ricchissima e potentissima famiglia romana dei Savelli, che imperava sulla citt\u00e0 e che annover\u00f2 tra le proprie file anche un pontefice e molti uomini di chiesa del tempo, che ricoprirono gli incarichi pi\u00f9 prestigiosi della corte pontificia.\nNel 679 radun\u00f2 a Milano i propri vescovi provinciali per un sinodo per contrastare il diffondersi dell'eresia del monotelismo e scrisse una lettera all'imperatore Costantino IV, ricomponendo cos\u00ec la diocesi intorno ad un'unica figura dell'arcivescovo metropolita. Pare che le sue disposizioni sinodali vennero tenute in grande considerazione da papa Agatone quando quest'ultimo convoc\u00f2 il Terzo concilio di Costantinopoli nel 680.\nMor\u00ec a Milano nel 681.\nPosizioni teologiche.\nMansueto sostenne fortemente la posizione teologica del duotelismo di Ges\u00f9: ci\u00f2 consisteva nel credere che in Ges\u00f9 fossero presenti sia una volont\u00e0 divina che umana. Secondo il vescovo, tale posizione era pi\u00f9 vicina a una lettura maggiormente profonda del Vangelo e per questo si scagli\u00f2 contro i sostenitori del monotelismo."}
{"id": "1902201", "revid": "36426", "url": "https://it.wikipedia.org/wiki?curid=1902201", "title": "Ritratto del Cardinal Tommaso Inghirami", "text": ""}
{"id": "1902202", "revid": "124123", "url": "https://it.wikipedia.org/wiki?curid=1902202", "title": "Maria di Corico", "text": "Era figlia di Oscin, signore di Corico, e della sua seconda moglie Giovanna di Taranto, vedova del re Oscin d'Armenia.\nNel 1340 spos\u00f2 il re Costantino V d'Armenia (1313, \u2020 1362); da questa unione nacquero:\nNel 1369 spos\u00f2 il re Costantino VI d'Armenia (..., \u2020 1373).\nIl terzo marito fu Ottone di Brunswick."}
{"id": "1902203", "revid": "599013", "url": "https://it.wikipedia.org/wiki?curid=1902203", "title": "European Space Research Organization", "text": "L'European Space Research Organisation (Organizzazione Europea per la Ricerca nello Spazio - ESRO) \u00e8 un'organizzazione creata da alcuni paesi europei il 14 giugno 1962 (sebbene poi l'esistenza legale venne sancita solo il 20 marzo 1964) allo scopo di avviare progetti in campo satellitare indipendenti dalle due potenze spaziali dell'epoca, la NASA e l'agenzia spaziale sovietica.\nTra il 1968 e il 1972 l'ESRO pot\u00e9 festeggiare i primi successi: sette satelliti di ricerca vennero posti in orbita grazie all'utilizzo di lanciatori statunitensi.\nStoria.\nL'idea della creazione in Europa di un potere indipendente nel campo spaziale risale all'inizio degli anni sessanta. Nel 1962, fermamente convinti che \"l'unione fa la forza\", 6 paesi europei (Belgio, Francia, Germania, Italia, Paesi Bassi e Regno Unito) con la partecipazione dell'Australia, crearono l'ELDO (\"European Launcher Development Organisation\") con lo scopo di progettare e costruire un lanciatore indipendente dalle due potenze spaziali dell'epoca. Nello stesso anno (e precisamente il 14 giugno), gli stessi paesi, pi\u00f9 la Danimarca, la Spagna, la Svezia e la Svizzera firmarono un accordo per la fondazione dell'ESRO, che venne poi creata ufficialmente il 20 marzo 1964 allo scopo di avviare progetti in campo satellitare.\nLe missioni dell'ESRO.\nI primi programmi spaziali scientifici europei furono sviluppati sotto l'egida dell'ESRO che tra il 1968 e il 1972 mise in orbita, per mezzo di lanciatori americani, 7 satelliti:\nUnificazione di ESRO e ELDO: nasce l'ESA.\nDieci anni pi\u00f9 tardi, i membri di queste 2 organizzazioni decisero di riunire le loro diverse attivit\u00e0 in un unico ente. Nel luglio del 1973 durante una conferenza interministeriale dei 10 paesi europei svoltasi a Bruxelles, si delinearono i principi costitutivi dell'Agenzia Spaziale Europea (ESA). Nel 1975 venne lanciata la prima missione da parte dell'Agenzia che sarebbe poi diventata l'ESA; si trattava della sonda Cos-B che aveva lo scopo di analizzare le emissioni di raggi gamma dell'universo. Nello stesso anno, l'Irlanda divenne membro dell'ESA e il 30 ottobre 1980 la ratifica dell'accordo sanc\u00ec l'esistenza legale dell'ESA."}
{"id": "1902210", "revid": "80598", "url": "https://it.wikipedia.org/wiki?curid=1902210", "title": "Un disco per l'estate 1968", "text": "Alla quinta edizione di \"Un disco per l'estate\" parteciparono 56 canzoni. Nella prima selezione, effettuata dopo una serie di trasmissioni radiofoniche quotidiane in onda dal 21 aprile all'8 giugno 1968, e dopo quattro passerelle televisive in onda tra il 20 e il 28 maggio, ne vennero scelte 24 per la gara televisiva.\nLa gara televisiva, articolata in due serate eliminatorie (13 e 14 giugno) e una finale (15 giugno), si concluse con la vittoria di Riccardo Del Turco e del suo motivo pi\u00f9 popolare, \"Luglio\".\nIn questa edizione si afferma il duo vocale Franco IV e Franco I, che ottiene un notevole successo commerciale con \"Ho scritto t'amo sulla sabbia\", cos\u00ec come Maurizio Arcieri che, pur escluso dalla diretta televisiva, riesce ad entrare in Hit parade con \"Cinque minuti e poi...\". Altre clamorose esclusioni dalla diretta televisiva riguardano due cantautori che diverranno celebri in seguito: Lucio Battisti e Lucio Dalla.\nIl brano di Mario Zelinotti entrer\u00e0 in classifica nell'interpretazione di Mina, che ne incider\u00e0 una cover qualche mese dopo la conclusione del concorso canoro, presentandola alla Mostra Internazionale di Musica Leggera di Venezia.\nLa casa discografica napoletana KappaO pubblic\u00f2, contemporaneamente all'LP ufficiale della kermesse, un 33 giri con le cover delle canzoni finaliste, interpretate da giovani cantanti emergenti."}
{"id": "1902212", "revid": "201394", "url": "https://it.wikipedia.org/wiki?curid=1902212", "title": "Blood, Sweat and No Tears", "text": "Blood, Sweat and No Tears \u00e8 il primo album di studio del gruppo hardcore punk statunitense Sick of It All. \u00c8 stato pubblicato il 12 luglio 1989 e contiene le tracce incluse nell'EP \"Sick of It All\"."}
{"id": "1902217", "revid": "1073227", "url": "https://it.wikipedia.org/wiki?curid=1902217", "title": "Das Kabinett des Doktor Caligari", "text": ""}
{"id": "1902221", "revid": "110157", "url": "https://it.wikipedia.org/wiki?curid=1902221", "title": "Just Look Around", "text": "Just Look Around \u00e8 il secondo album di studio del gruppo hardcore punk statunitense Sick of It All."}
{"id": "1902237", "revid": "729019", "url": "https://it.wikipedia.org/wiki?curid=1902237", "title": "Heckler &amp; Koch HK4", "text": "La HK4 \u00e8 una pistola semiautomatica prodotta dalla Heckler &amp; Koch dal 1968 al 1984. La HK4 \u00e8 stata la prima pistola prodotta dall'azienda tedesca.\nUtilizzata prevalentemente dalla polizia federale tedesca, l'arma era conosciuta con il nome P11.\nNel 1971 furono prodotti 2000 esemplari commemorativi, con la targa del nome ed il grilletto realizzati in oro.\nCaratteristiche.\nLa pistola HK4 \u00e8 stata progettata in parti modulari, in modo da poter utilizzare quattro tipi di munizioni differenti soltanto cambiando la canna, la molla di ritorno ed il caricatore.\nI quattro calibri utilizzabili sono .22 Long Rifle, .25 ACP, .32 ACP e .380 ACP.\nL'arma \u00e8 ad azione singola e doppia a massa battente.\nProduzione.\nPer il mercato civile sono stati prodotti 26550 pezzi, con numero di serie da 10001 a 36550; per le forze di polizia tedesche ne sono stati prodotti 12400, con numeri da 40001 a 52400; altri 8700 pezzi sono stati realizzati per il mercato statunitense, con numeri di produzione da 001 a 8700 ed importati da Harrington &amp; Richardson."}
{"id": "1902240", "revid": "79968", "url": "https://it.wikipedia.org/wiki?curid=1902240", "title": "Piano Sichelschnitt", "text": ""}
{"id": "1902241", "revid": "188323", "url": "https://it.wikipedia.org/wiki?curid=1902241", "title": "Motore a iniezione d'acqua", "text": "In un motore a combustione interna l'iniezione d'acqua, detta anche iniezione antidetonante, si realizza mediante la nebulizzazione di acqua, liquido inerte, nel flusso in ingresso dell'aria o della miscela aria-combustibile; questo pu\u00f2 avvenire sia all'interno del condotto di aspirazione dei motori, sia direttamente nel cilindro.\nLo scopo dell'iniezione acquosa \u00e8 quella di raffreddare alcune parti che possono produrre preaccensione della miscela combustibile, nonch\u00e9 di aumentare il rapporto di compressione e ridurre gli inquinanti.\nStoria.\nIl primo ad avere l'idea di iniettare acqua nel motore a combustione interna fu Pierre Hugon nel 1865 sul suo motore a gas. Egli si accorse come ci\u00f2 eliminasse i difetti di accensione e di mantenimento costante del moto. Speriment\u00f2 poi il sistema anche su motori a olio leggero e a olio pesante, riscontrando i medesimi miglioramenti oltre a una maggior pulizia da depositi catramosi. Not\u00f2 anche un'evidente diminuzione dell'usura nei componenti meccanici e migliori affidabilit\u00e0 e raffreddamento delle parti interne del motore.\nQuesta tecnologia fu per\u00f2 poi ignorata per molto tempo.\nI soli motori prodotti in serie ad utilizzare questo sistema furono motori per aerei a elica della seconda guerra mondiale tra cui:\nInvece per il trasporto su gomma ci furono poche altre produzioni di motori con questo sistema di serie, ma solo su vetture da competizione non omologate per l'uso stradale tra cui le Ford Escort RS Cosworth 4WD o le monoposto di Formula 1 Ferrari 126 C2 e Ferrari 126 C3. Successivamente, con una versione sviluppata dalla Bosch, il sistema viene applicato per la prima volta su una vettura stradale di serie, la BMW M4 GTS.\nTeoria.\nNei motori a combustione interna, contrariamente a quanto si suol credere, non \u00e8 il calore prodotto dalla combustione del carburante a creare potenza, bens\u00ec la differenza di pressione dei gas in entrata rispetto a quelli prodotti nella camera di combustione. Purtroppo molto calore, e quindi molta energia, va perso con i gas di scarico.\nRapporto di compressione.\nI gas escono a una temperatura notevolmente inferiore, essendo essa stata sottratta dall'acqua per evaporare, difatti l'acqua \u00e8 un composto che evaporando aumenta notevolmente di volume e questo ne fa il mezzo ideale per creare in camera di combustione una pressione pi\u00f9 elevata a parit\u00e0 di volume di gas in ingresso. Di conseguenza aumenta la potenza e diminuisce i consumi a parit\u00e0 di chilometri percorsi, in quanto nei gas in entrata sottrae spazio al carburante. Questa maggior pressione, unitamente al migliorato raffreddamento dei gas entranti, giustifica ancor pi\u00f9 l'utilizzo di acqua nei motori dotati di turbocompressore.\nEssendo l'acqua un liquido incomprimibile, provoca di per s\u00e9 un aumento di rapporto di compressione. Inoltre assorbendo il calore prodotto dalla combustione permette una migliore efficienza del motore e ne allunga la vita diminuendo l'usura e allungando la durata dell'olio motore e delle candele. Grazie alle minori temperature gli ossidi di azoto risultano notevolmente abbattuti.\nPer principio di funzionamento pu\u00f2 essere considerato una via di mezzo tra un motore a combustione interna e motore a vapore.\nImpianto.\nEsistono in commercio diversi sistemi tutti molto costosi, ragion per cui \u00e8 uso degli appassionati impiantare artigianalmente i sistemi creati da s\u00e9. Ci\u00f2 \u00e8 facilitato in quanto la regolazione della quantit\u00e0 \u00e8 automatica, ovvero una volta trovata la proporzione ideale questa \u00e8 indipendente dal regime del motore in quanto a bassi giri pu\u00f2 utilizzare pi\u00f9 acqua mentre ad alti giri deve utilizzare meno acqua per ogni giro, questo \u00e8 ottenuto semplicemente erogando una quantit\u00e0 di acqua costante. L'acqua \u00e8 immessa immediatamente a valle della valvola a farfalla tramite un nebulizzatore tipo aerosol.\nNelle macchine dotate di questa elaborazione \u00e8 usuale ridurre il flusso al circuito di raffreddamento poich\u00e9 la funzione refrigerante del radiatore \u00e8 pressoch\u00e9 superflua. Se il radiatore \u00e8 sprovvisto di valvola termostatica che lo esclude quando la temperatura del fluido scende eccessivamente si corre il rischio di sottrarre eccessivo calore utile al motore con effetto deleterio.\nUtilizzando questo sistema \u00e8 possibile montare turbocompressori molto pi\u00f9 spinti. \nAlcuni, solo con lo scopo di aumentare la potenza a parit\u00e0 di cilindrata in auto da corsa, utilizzano una miscela di acqua demineralizzata e metanolo. Negli Stati uniti questo metodo \u00e8 noto come \"anti-detonant injection\" o \"ADI\". D'inverno \u00e8 comunque utile aggiungere un po' di metanolo come antigelo.\nUn'elaborazione molto pi\u00f9 estrema consiste nel sostituire i pistoni normali con pistoni a testa bombata, definiti anche rialzati o a tetto, in modo da aumentare il rapporto di compressione allo scopo di aumentare la potenza specifica, operazione possibile in quanto grazie alle temperature di lavoro pi\u00f9 basse e all'assenza di depositi carboniosi \u00e8 praticamente eliminato il pericolo di detonazione.\nDifetti.\nQuesta soluzione ha come difetti:\nUtilizzi.\nA seconda del motore miglioramenti nella potenza possono essere ottenuti anche con la sola iniezione di acqua. L'iniezione di acqua pu\u00f2 anche ridurre le emissioni di NOx e di monossido di carbonio.\nAviazione.\nL'iniezione di acqua pu\u00f2 essere usato nei motori a getto quali motori a turbogetto o a turboalbero per l'aviazione come sistema momentaneo per aumentarne la spinta in particolari situazioni, quali l'incremento della spinta a bassa velocit\u00e0 e al decollo.\nMotori ciclo otto.\nNei motori a ciclo Otto l'effetto di raffreddamento indotto dall'iniezione di acqua permette il raggiungimento di rapporti di compressione pi\u00f9 alti, riducendo il problema del battito in testa dovuto alla detonazione della miscela. In alcune applicazioni dei motori a ciclo Otto questo vantaggio pu\u00f2 essere sfruttato per ottenere maggiori prestazioni in combinazione con la sovralimentazione (compressore volumetrico o turbocompressore) e con altre modifiche nel funzionamento del motore, come ad esempio una regolazione pi\u00f9 aggressiva della fasatura di accensione.\nF1.\nNel 1982 e 1983 la Ferrari sviluppa ed utilizza con beneficio l'Emulsystem che venne utilizzano con il motore Tipo 021 per le vetture 126 C2 e 126 C3, un sistema che permette d'iniettare benzina con microgocce d'acqua, la quale sarebbe stata contenuta nel sedile del pilota, che avrebbe svolto il ruolo di tanica da 20 litri, questo sistema permise al motore Ferrari di non surriscaldare i suoi componenti interni, di abbassare le temperature operative e scongiurare la detonazione, oltre a guadagnare in affidabilit\u00e0.\nGasolio bianco.\nUna tecnologia simile \u00e8 utilizzata nei motori Diesel miscelando grazie ad un emulsionante gasolio e acqua. Il processo di miscelazione \u00e8 applicabile grazie ad una maggiore affinit\u00e0 del gasolio verso l'acqua. Ci\u00f2 non \u00e8 praticabile nei motori a benzina dato che l'idrofobia della benzina \u00e8 troppo elevata e quindi la miscelazione non \u00e8 stabile: l'acqua e la benzina non restano in soluzione, ma si separano.\nNei motori a ciclo diesel il combustibile viene spruzzato dagli iniettori in fase liquida per cui un'emulsione di gasolio e acqua non subisce, come avviene nei motori a ciclo Otto con la benzina, una fase di evaporazione. Questo comporta che la miscela acqua-gasolio non rischia una distillazione frazionata in camera di combustione come la rischierebbe una emulsione acqua-benzina in camera di scoppio. Il gasolio non \u00e8 polare, mentre l'acqua \u00e8 polare, e non esiste un solvente che li solubilizzi in una soluzione ternaria, esistono stabilizzatori di emulsione a base acida o basica."}
{"id": "1902242", "revid": "339392", "url": "https://it.wikipedia.org/wiki?curid=1902242", "title": "Cercopiteco barbuto", "text": ""}
{"id": "1902243", "revid": "149726", "url": "https://it.wikipedia.org/wiki?curid=1902243", "title": "Cercopiteco mona", "text": ""}
{"id": "1902248", "revid": "149726", "url": "https://it.wikipedia.org/wiki?curid=1902248", "title": "Leopardus ocelot", "text": ""}
{"id": "1902252", "revid": "1544559", "url": "https://it.wikipedia.org/wiki?curid=1902252", "title": "Layla (singolo)", "text": "Layla \u00e8 una canzone del gruppo Derek and the Dominos, pubblicata nell'album \"Layla and Other Assorted Love Songs\", del 1970. Il brano \u00e8 diviso in due parti: la prima parte \u00e8 composta da Eric Clapton, interprete di tutta la canzone, \u00e8 caratterizzata da tre strofe intervallate da un ritornello e accompagnate dalle chitarre di Clapton e Duane Allman; la seconda parte \u00e8 composta da Jim Gordon e si tratta un lungo pezzo strumentale seguito dalla ripresa del ritornello (di nuovo cantato da Clapton) della prima parte.\nIspirata dall'amore, all'epoca non corrisposto, di Clapton per Pattie Boyd, moglie del suo amico George Harrison, quando venne pubblicata ebbe poco successo.: in seguito, per\u00f2, ottenne buoni riscontri di critica e di pubblico, soprattutto dell'album \"Unplugged\" pubblicato dallo stesso Clapton nel 1992; inoltre, nel 2004, la rivista \"Rolling Stone\" l'ha inserita nella lista delle 500 migliori canzoni di tutti i tempi, al 27\u00ba posto.\nContesto.\nNel 1966, George Harrison spos\u00f2 Pattie Boyd, una modella incontrata durante le riprese di \"Tutti per uno\" (titolo originale \"A Hard Day's Night\"). Negli ultimi anni del decennio, Harrison e Clapton strinsero una forte amicizia. Clapton lavor\u00f2 alla chitarra di \"While My Guitar Gently Weeps\", canzone di Harrison pubblicata nel \"White Album\" dei Beatles, sebbene il suo lavoro non gli sia stato attribuito, mentre Harrison suon\u00f2 la chitarra in \"Badge\", dall'album \"Goodbye\" dei Cream, utilizzando uno pseudonimo. In quel periodo Clapton si accorse di essere innamorato di Pattie Boyd.\nIl titolo, \"Layla\", fu ispirato dal romanzo in versi \"Majnun e Leyl\u00e0\", del poeta classico azero Nezami. Clapton venne a sapere della storia di Nezami dal suo amico Ian Dallas, che all'epoca si stava convertendo all'Islam. La storia narra di una principessa, costretta a sposare, per volont\u00e0 di suo padre, un uomo diverso da colui che era perdutamente innamorato di lei, causando la pazzia di quest'ultimo (in arabo e persiano, \"Majnun\" significa \"pazzo\"). La storia colp\u00ec molto Clapton, che associ\u00f2 la storia al suo rapporto con Pattie Boyd.\nPattie Boyd divorzi\u00f2 da Harrison nel 1977 e spos\u00f2 Clapton nel 1979, per poi divorziare anche da lui nel 1989 dopo diversi anni di separazione.\nRegistrazione.\nDopo lo scioglimento dei Cream, Clapton prov\u00f2 a unirsi a diversi artisti, tra i quali i Blind Faith e il duo Delaney and Bonnie. Nella primavera del 1970 venne a sapere che il gruppo di supporto del duo (composto dal bassista Carl Radle, dal batterista Jim Gordon e dal tastierista Bobby Whitlock) avrebbe lasciato il duo di l\u00ec a poco. Clapton colse l'opportunit\u00e0 per formare il gruppo dei Derek and the Dominos.\nNella seconda met\u00e0 del 1970 Duane Allman, della Allman Brothers Band si un\u00ec alla band di Clapton come \"guest\". Clapton e Allman, che gi\u00e0 si ammiravano a vicenda, furono presentati da Tom Dowd a un concerto degli Allman Brothers. I due divennero presto buoni amici. Dowd aveva gi\u00e0 lavorato con Clapton nel periodo in cui faceva parte dei Cream. Miss\u00f2 i master di \"Layla\" e, con il gruppo formato e Dowd come produttore, \"Layla\" fu registrata in una versione di circa tre minuti. In seguito, Clapton convinse Jim Gordon ad aggiungere a \"Layla\" un pezzo che gli aveva sentito suonare. Circa tre settimane dopo la registrazione dei suoi primi tre minuti, la canzone era completa.\nStruttura.\nCaratterizzata da una matura e complessa composizione, in cui si sovrappongono diverse chitarre, \"Layla\" \u00e8 formata da due movimenti, ognuno caratterizzato da un riff. Il primo movimento, che si alterna tra le chiavi di re minore (per il ritornello) e do diesis minore per i versi, \u00e8 incentrato sul riff caratteristico di \"Layla\", suonato attraverso \"hammer on\", \"pull-off\", \"bending\" e \"power chord\". Comunemente si ritiene che il riff sia stato creato da Allman, che avrebbe adattato una melodia vocale di \"As the Years Go Passing By\" di Albert King, tratta dall'album del 1967 \"Born Under a Bad Sign\". La prima parte \u00e8 caratterizzata anche dall'assolo di chitarra \"overdubbed\", un duetto tra la \"slide guitar\" di Allman e il \"bending\" di Clapton. Allman riusciva a suonare note pi\u00f9 alte di quanto fosse possibile utilizzando le tecniche standard.\nIl secondo movimento, creato da Jim Gordon, \u00e8 comunemente denominato la \"piano coda\" di \"Layla\", in cui sono presenti, oltre alle numerose chitarre, ben due tracce di pianoforte, sapientemente sovrapposte, suonate dallo stesso Jim Gordon e da Bobby Whitlock.\nSuccesso.\nCome gi\u00e0 sottolineato, all'inizio la canzone segu\u00ec il destino dell'album, che non ebbe molto successo, in quanto, anche secondo Clapton, considerato come un album di una \"band\" sconosciuta. Allo scarso successo iniziale contribu\u00ec anche la lunghezza del pezzo, improponibile in radio. Una versione della durata di 2:43 fu pubblicata come singolo nel marzo del 1971 dalla Atco, ma raggiunse solo il cinquantunesimo posto in classifica.\nQuando fu ripubblicata nella compilation \"The History of Eric Clapton\" e poi ancora come singolo nel 1972, raggiunse il settimo posto nel Regno Unito e il decimo negli Stati Uniti. I critici furono sempre favorevoli al pezzo. Dave Marsh, in \"The Rolling Stone Illustrated History of Rock and Roll\" scrisse \u00abci sono pochi momenti nel repertorio del rock registrato in cui un cantante o un autore raggiungono una tale profondit\u00e0 in se stessi da far provare a chi li ascolta la sensazione di star assistendo a un omicidio o a un suicidio... per me \"Layla\" \u00e8 il pi\u00f9 grande di essi\u00bb.\nLa canzone fu pubblicata ancora nel 1982, ottenendo un successo anche maggiore (quarto posto nel Regno Unito). Fu utilizzata anche come canzone in spot televisivi (come quelli della Opel in Europa e della Vauxhall nel Regno Unito tra il 1987 e il 1995) e film (tra i quali \"Quei bravi ragazzi\", di Martin Scorsese, in cui \u00e8 possibile ascoltarne la \"coda\").\nNel 1992 una versione \"unplugged\" di \"Layla\" fu inserita nell'album denominato, appunto, \"Unplugged\", nato da un concerto tenuto da Clapton per il programma televisivo \"MTV Unplugged\". Questa versione raggiunse il dodicesimo posto negli Stati Uniti, ma non entr\u00f2 in classifica nel Regno Unito. In seguito, nello stesso anno, vinse un Grammy come miglior canzone rock, battendo anche \"Smells Like Teen Spirit\" dei Nirvana."}
{"id": "1902271", "revid": "123524694", "url": "https://it.wikipedia.org/wiki?curid=1902271", "title": "J\u00f6rg Immendorff", "text": "Biografia.\nJ\u00f6rg Immendorff studia all'Accademia di Belle Arti di D\u00fcsseldorf e ha come docente Joseph Beuys. A causa del carattere turbolento e contestatore \u00e8 espulso dall'istituto agli inizi degli anni 60 per motivi politici e per le azioni neo-dada da lui messe in atto che causano danni alla scuola. Nonostante un'indole sempre rivolta a combattere ogni forma di istituzione e di potere, riesce a laurearsi e dal 1969 al 1980 insegna pittura in un istituto scolastico pubblico. Continua a condurre una vita dissoluta, a momenti violenta, facendo uso d'alcool e droghe e praticando ogni forma di sessualit\u00e0. Nei primi anni 80, con un gruppo di anarchici e di ambientalisti, partecipa all'occupazione abusiva di alcune case comunali a Berlino, espropriate e poi difese dalle cariche della polizia. Di nuovo ha guai con la giustizia. Lasciata la cattedra fissa e la Germania per alcuni anni diventa contrattista e tiene seminari e stage in molte Accademie e Universit\u00e0 europee. Nel 1984 apre il bar \"La Paloma\", vicino alla Reeperbahn, una delle strade pi\u00f9 famose del quartiere malfamato di St.Pauli, ad Amburgo. Per alcuni anni quello diventa il luogo di ritrovo dell'avanguardia artistica tedesca. Nel 1989 accetta di diventare docente di pittura presso la St\u00e4delschule di Francoforte sul Meno. Poi, chiamato dal direttore e dal collegio dei docenti, ricopre la stessa cattedra presso l'Accademia di Belle Arti di D\u00fcsseldorf, proprio in quella scuola che pi\u00f9 di vent'anni prima lo aveva allontanato. Nel 2000 si sposa con una sua ex studentessa, la bulgara Oda Jaune, ragazza bellissima, modella e indossatrice, pi\u00f9 giovane di lui di trent'anni. Nel 2001 la coppia ha una bambina, a cui d\u00e0 il nome di Ida, lo stesso della madre di Immendorff. Nel mese di agosto del 2003 viene arrestato nella lussuosa suite di un albergo di D\u00fcsseldorf. Quando la polizia fa irruzione \u00e8 assieme a sette prostitute e ad alcuni amici, dei quali, alcuni, sono elementi della malavita cittadina. Nella suite viene ritrovata una grossa quantit\u00e0 di cocaina. Anche il suo studio viene perquisito e gli agenti trovano altra cocaina. Al processo, tenutosi nel luglio 2004, ammette di aver organizzato orge tra il febbraio del 2001 e l'agosto del 2003 e che ha usato droghe di vario tipo perch\u00e9 malato cronico (infatti, nel 1998, a Immendorff \u00e8 stata diagnosticata la Sindrome di Lou Gehrig - sclerosi laterale amiotrofica), poi quale espressione del suo orientalismo e perch\u00e9, sotto quell'effetto, riesce a dipingere e scolpire con pi\u00f9 energia. Quindi, spinto dalla moglie e dal suo avvocato, accetta di collaborare con la Giustizia, rivelando il nome del criminale che lo rifornisce di stupefacenti. Alla fine del procedimento, per l'aiuto dato alla Legge, \u00e8 condannato a solo 11 mesi di reclusione e a una multa di 150000 Euro. Sospeso dall'insegnamento durante il processo, viene riammesso quale docente all'Universit\u00e0. Mancino di nascita, con l'aggravarsi della malattia, inizia a dipingere con la mano destra. Nel novembre del 2005 viene ricoverato d'urgenza all'ospedale perch\u00e9 non riesce a respirare. I medici gli praticano una tracheotomia. Nel 2006 \u00e8 costretto su una sedia a rotelle e smette di dipingere. Muore a 61 anni il 27 maggio del 2007.\nPercorso artistico.\nLe sue opere giovanili risentono di elementi cari al Surrealismo e spesso sono intrise di un pesante Simbolismo che fa capo alle idee politiche che pratica. Uno dei suoi primi lavori, notati dalla critica, s'intitola provocatoriamente \"H\u00f6rt auf zu malen!\", cio\u00e8 \"Stop col dipingere!\".\nTra la fine degli anni 60 e gli inizi degli anni 70 \u00e8 uno dei membri pi\u00f9 attivi del movimento artistico tedesco \"Neue Wilde\". Nel 1970 inizia una stretta collaborazione con un altro grande artista tedesco, A. R. Penck.\nNel 1973 ha una mostra personale presso la storica Kunstverein Hannover di Hannover.\nRaggiunge la notoriet\u00e0 con una serie di sedici grandi dipinti titolata \"Caf\u00e8 Deutschland\" (1977-1984) ispirati dall'arte di Renato Guttuso e dal conflitto ideologico tra Germania Ovest e Germania Est, quindi tra lo stile di vita figlio di certi modelli americani, quelli capitalistici, consumistici, omologanti, e la repressione dittatoriale praticata nell'allora Est Europa, a quei tempi sotto la dominazione dell'URSS. \u00c8 una denuncia che l'anarchico Immendorff scaglia contro il mondo Occidentale nella sua totalit\u00e0; da un lato contro \"la societ\u00e0 della mercificazione finto liberale\" dall'altro \"contro il comunismo totalitario\", cos\u00ec lui dice.\nNell'ultima fase della vita si dedica al raffigurare soggetti pi\u00f9 ironici, definendosi \"il pittore scimmia\" per come il suo gesto espressionista diviene sempre pi\u00f9 regressivo, infantile, semplice. E la scimmia \u00e8, anche, l'animale-icona che pi\u00f9 volte rappresenta nelle sue opere, in modo che con fattezze da scimmie diventano gli uomini politici, i personaggi televisivi, gli attori, gl'intellettuali e gli artisti asserviti al potere e all'economia.\nMolto legato all'Italia e a quell'arte, espone con artisti come Mario Merz, Mimmo Paladino, Nino Longobardi, Gino De Dominicis, Enzo Cucchi, Gian Ruggero Manzoni, Francesco Clemente, Michelangelo Pistoletto.\nNel 1997 vince il pi\u00f9 importante premio d'arte al mondo, il MARCO, ritirato al Museo d'Arte Contemporanea di Monterrey, in Messico. La giuria, ogni anno, \u00e8 composta dai pi\u00f9 famosi critici d'arte del pianeta. Nel 1998 riceve la medaglia dell'Ordine al Merito della Repubblica Federale di Germania. Ha esposto pi\u00f9 volte alla Biennale di Venezia e a Documenta di Kassel, negli USA, in Giappone, in Canada, in Australia. I suoi quadri e le sue sculture sono presenti nei pi\u00f9 importanti musei europei e mondiali.\nAltri progetti.\nJmmendorf si \u00e8 occupato attivamente anche di Mail Art (Vedi \"il recupero della memoria\" di Eraldo Di Vita"}
{"id": "1902273", "revid": "300067", "url": "https://it.wikipedia.org/wiki?curid=1902273", "title": "David Dixon", "text": "Biografia.\nLa sua carriera \u00e8 iniziata negli anni settanta come attore teatrale, a cui poi si sono affiancate le partecipazioni in diverse serie televisive britanniche ed in alcuni film. Oltre a questo ha collaborato ai dialoghi degli sketch della serie televisiva Three of a Kind."}
{"id": "1902278", "revid": "287204", "url": "https://it.wikipedia.org/wiki?curid=1902278", "title": "Lzy", "text": ""}
{"id": "1902279", "revid": "1543377", "url": "https://it.wikipedia.org/wiki?curid=1902279", "title": "Saman\u00e1", "text": "Saman\u00e1 \u00e8 una citt\u00e0 di 108.179 abitanti (dati del 2012) della Repubblica Dominicana. \u00c8 il capoluogo ed il centro maggiore della provincia omonima.\nStoria.\nSaman\u00e0 \u00e8 stata fondata nel 1756 ed \u00e8 divenuta municipio nel 1865. Il suo nome completo \u00e8 Santa B\u00e1rbara de Saman\u00e1 ma \u00e8 caduto in disuso.\nGeografia fisica.\nCaratteristiche.\nLa cittadina sorge al centro e sul lato meridionale della penisola omonima, lungo la baia di Saman\u00e1, ed affaccia sull'Oceano Atlantico. Dista 170\u00a0km da Santo Domingo e circa 200 da Santiago de los Caballeros.\nL'esteso territorio comunale conta 2 isolette (Bacardi) di fronte ala spiaggia di Cayo Levantado, le localit\u00e0 di Los Cacaos ed El Valle ed i capi di Punta Balandra, Cabo Saman\u00e1 e Cabo Cabr\u00f3n, questi ultimi 2 circoscriventi la Bahia de Rinc\u00f3n.\nSuddivisione.\nSaman\u00e1 comprende 3 distretti municipali: \nEconomia.\nL'economia cittadina si basa principalmente sul turismo, la pesca e l'agricoltura.\nInfrastrutture e trasporti.\nSaman\u00e1 \u00e8 il capolinea di una piccola linea ferroviaria usata principalmente per il trasporto di canna da zucchero. Essa conta altres\u00ec la presenza di un aeroporto, non distante dal centro urbano. Nel 2008 \u00e8 stata inaugurata l'autostrada Saman\u00e0-Santo Domingo che permette di spostarsi tra le due citt\u00e0 in meno di tre ore.\nMedia.\nGli isolotti \"Bacardi\", situati nel comune, sono stati il luogo delle prime 3 edizioni del reality show italiano \"L'isola dei famosi\"."}
{"id": "1902285", "revid": "287204", "url": "https://it.wikipedia.org/wiki?curid=1902285", "title": "Saman\u00e0", "text": ""}
{"id": "1902286", "revid": "1013865", "url": "https://it.wikipedia.org/wiki?curid=1902286", "title": "Provincia di Saman\u00e1", "text": "Saman\u00e1 \u00e8 una delle 32 province della Repubblica Dominicana. Il suo capoluogo \u00e8 la citt\u00e0 omonima.\nGeografia fisica.\nLa provincia si trova nella zona nord-orientale dello stato, ed il suo territorio \u00e8 costituito quasi per intero da una penisola, omonima, che affaccia sull'Oceano Atlantico. Negli ultimi anni \u00e8 stata dotata di un aeroporto internazionale e di una autostrada che collega le citt\u00e0 di Saman\u00e0 e Sanchez alla capitale Santo Domingo: sviluppi recenti della Provincia.\nAmministrazione.\nLa provincia si suddivide in 3 comuni. Il capoluogo Saman\u00e1 \u00e8 ulteriormente suddiviso in 3 distretti municipali:\nMedia.\nLa provincia \u00e8 stata luogo delle prime tre edizioni del reality show italiano \"L'isola dei famosi\"."}
{"id": "1902288", "revid": "599013", "url": "https://it.wikipedia.org/wiki?curid=1902288", "title": "Pablo Nassar", "text": "Carriera.\nMilit\u00f2 nel G\u00f6tzis in Austria, nel Municipal P\u00e9rez Zeled\u00f3n e nell'Alajuelense in Costa Rica. Con i \"manudos\" vinse i titoli del 2002 e del 2003."}
{"id": "1902290", "revid": "1543377", "url": "https://it.wikipedia.org/wiki?curid=1902290", "title": "Erick Scott", "text": "Carriera.\nClub.\nHa giocato per la LD Alajuelense da maggio 2001 a marzo 2004. Segn\u00f2 13 gol nel 2001-02 e 20 nel 2002-03. Fece il suo esordio con i \"Rojinegros\" il 1\u00ba maggio 2001. Nel marzo 2004 pass\u00f2 ai Columbus Crew. Per la stagione 2004-05 ritorna alla LD Alajuelense. Quindi passa al Marath\u00f3n squadra honduregna. Nel 2008 firma per lo Shanghai Shenhua, per poi tornare al Marath\u00f3n. Per l'inizio della stagione 2009-2010 torna nuovamente alla LD Alajuelense.\nNazionale.\nScott \u00e8 anche un membro della squadra Nazionale della Costa Rica con la quale gioca dal 2002 e ha competuto nella Gold Cup 2003 e in diverse gare di qualificazione per il Mondiale di Germania 2006.\nEra un membro della squadra U-20 della Costa Rica al Campionato del Mondo Giovanile del 2001 in Argentina."}
{"id": "1902292", "revid": "729019", "url": "https://it.wikipedia.org/wiki?curid=1902292", "title": "Pietro Spinazzi", "text": "Biografia.\nPietro Spinazzi era nativo di Parma e partecip\u00f2 fin da giovane, a Firenze, ai primi moti mazziniani del 1831. Nel 1848 era stato comandante dei parmensi partecipando alla prima guerra di indipendenza combattendo in Lombardia come capitano comandante la 1\u00aa Colonna mobile dei volontari. L'anno successivo, nel 1849, organizz\u00f2 un corpo di bersaglieri e con pochi uomini dom\u00f2 la reazione a Empoli. Per tale azione il 13 febbraio fu dichiarato cittadino benemerito di Toscana dal Circolo del popolo di Firenze.\nEsule a Genova per dieci anni, nel 1859 con lo scoppio della seconda guerra di indipendenza fu capitano dei \u201cCacciatori delle Alpi\u201d nel 3\u00ba Reggimento, 2\u00ba Battaglione, 5\u00aa Compagnia agli ordini di Nino Bixio. A fine agosto 1859, a guerra ormai finita, figurava comandante a Bormio del Battaglione volontari valtellinesi.\nSi arruol\u00f2 nell'esercito regolare sabaudo, con il grado di capitano, stabilendosi nuovamente a Genova, per lasciarlo nel 1860 per seguire Giuseppe Garibaldi nella campagna dell'Italia meridionale al seguito della spedizione guidata da Luigi Pianciani, detta anche spedizione Terranova, forte di circa 8.940 uomini. Maggiore della 2\u00aa Brigata \"Parma\", comandata dal colonnello Tharrena, giunse in Sicilia via nave sbarcando a Palermo, l'11 agosto, e pochi giorni, a Milazzo, sostitu\u00ec al comando della Brigata lo stesso colonnello Tharrena dimessosi in polemica con il comando generale in quanto cambiata le destinazione di impiego della sua unit\u00e0.\nDurante la campagna guid\u00f2 l'ex 2\u00aa Brigata \"Tharrena\", composta da 700 uomini circa, sempre agli ordini di Nino Bixio, comandante della 18\u00aa Divisione dell'esercito meridionale, e per il valore dimostrato, il 1\u00ba ottobre nella battaglia del Volturno, durante il combattimento di Ponti della Valle di Maddaloni, fu elogiato ufficialmente dallo stesso, promosso al grado di tenente colonnello e proposto della croce al valore militare di Savoia che poi non ottenne.\nTerminata la campagna, nel 1862, ottenne di essere nuovamente integrato nell'esercito regolare regio. Continu\u00f2 il suo impegno politico e sempre nello stesso anno fu rappresentante dei Deputati dell'opposizione democratica parlamentare nell'assemblea di Genova del 9-10 marzo.\nDal 1862 al 1870, con altri 24 patrioti ed ex ufficiali garibaldini parmensi, fu costantemente controllato dalla polizia del Regno. Cos\u00ec risulta dalle relazioni dei prefetti di Parma conservate presso l'Archivio di Stato cittadino.\nQuando, nel 1866, con lo scoppio della terza guerra di indipendenza si aprirono i bandi di reclutamento per gli ufficiali del Corpo Volontari Italiani in vista della guerra contro l'Austria, prestava servizio a Genova come tenente colonnello in un reggimento di fanteria.\nNominato comandante del 2\u00ba Reggimento Volontari Italiani condusse, secondo le accuse del tempo, una guerra personale non curandosi degli ordini dello stato maggiore garibaldino. Manc\u00f2 all'assedio del Forte d'Ampola, disperse il Reggimento in vari avamposti in Val Vestino, sfibr\u00f2 le sue truppe sul Monte Nota a Tremosine e nell'inutile attacco a Pieve di Ledro, ma soprattutto non contribu\u00ec alla battaglia di Bezzecca pur trovandosi a pochi chilometri di distanza e in posizione favorevole per contrastare l'artiglieria austriaca. Posto agli arresti per ordine di Garibaldi, il 13 settembre, a Brescia, fu giudicato da una commissione d'inchiesta che sentenzi\u00f2 per\u00f2 la sua innocenza da ogni accusa. Il processo ebbe una vasta eco sulla stampa nazionale.\nIl processo.\nMentre sul piano a Bezzecca infuriava la battaglia, il colonnello Pietro Spinazzi, sordo all'appello di Garibaldi, rimaneva inoperoso sul monte Nota \u201c\"con quattro compagnie stanche (la 1\u00aa, 2\u00aa, 10\u00aa, e 12\u00aa), sfinite di forze, con malati i soldati e senza munizioni\"\u201d.\nLo Spinazzi nonostante il fragore dello scontro e del tiro intenso dell'artiglieria che si doveva pur sentire in distanza anche sul monte bresciano, decise di non intervenire con i suoi uomini. Egli, a sua difesa, neg\u00f2 e spergiur\u00f2 sempre di non aver mai udito rumori di sorta, solo qualche fucilata, cos\u00ec come di non essere mai stato avvisato da qualcuno di quello che avveniva pochi chilometri pi\u00f9 in l\u00e0. Solo nel pomeriggio cominci\u00f2 senza fretta a scendere nella valle sottostante. Lasci\u00f2 come presidio sul monte una forza consistente di sei compagnie del 10\u00ba reggimento e si diresse alla volta di Pieve di Ledro in attesa di eventi, ove era gi\u00e0 accampato il capitano Luciano Mereu con le solite tre compagnie.\nQuesta volta l'esasperazione di Garibaldi, nei confronti dello Spinazzi, aveva raggiunto il culmine e la carriera militare di costui aveva ormai le ore contate. Accompagnato dal capitano Ettore Filippini, si rec\u00f2 prontamente a rapporto da Garibaldi a Tiarno di Sotto. Fu un colloquio dai toni cordiali, a suo dire, nel quale illustr\u00f2 tutte le operazioni precedenti, tanto che il Generale congedandolo gli affid\u00f2 una nuova missione notturna di particolare importanza: la ricognizione segreta sul monte Linsino, ove si supponeva fossero concentrate un gran numero di forze nemiche; l'operazione sar\u00e0 poi condotta con successo dal maggiore Luigi Castellazzo al comando della 10\u00aa compagnia del tenente Osvaldo Bussi.\nIn realt\u00e0 Garibaldi, nonostante le apparenze, non era rimasto soddisfatto delle spiegazioni del suo alto ufficiale e, il giorno dopo, si avvi\u00f2 a Pieve di Ledro per incontrare nuovamente lo Spinazzi e approfondire ulteriormente lo spinoso argomento. Fu una conversazione imbarazzante fra i due soldati. Garibaldi lo racconta nelle sue \"Memorie\" in questo modo: \u00abIl 22 io feci una gita in carrozza sino a Pieve di Ledro, ove trovai il colonnello Spinazzi con parte del 2\u00ba reggimento. Si osservi che Pieve \u00e8 a un tiro di carabina da Bezzecca. Chiesi a quel colonnello da quanto tempo si trovava in quella posizione, e mi rispose da tre giorni. Io rimasi confuso e domandai perch\u00e9 non avea preso parte al combattimento del giorno antecedente. Mi disse per mancanza di munizioni. Lo lasciai, e ordinai al generale Ernesto Haug che lo arrestasse\u00bb.\nIl giudizio del Generale diventa poi durissimo: \u00abNel contegno del colonnello Spinazzi pare vi fossero sintomi di demenza, poich\u00e9 la condotta antecedente di quel capo, per quanto sapessi, non era stata vigliacca; poi, per codardo che possa essere un uomo, non poteva, con parte d'un reggimento che aveva valorosamente combattuto, rimanersi indifferente ad un chilometro da Bezzecca, ove la pugna dur\u00f2 dall'alba sino alle due pomeridiane, ove il cannone avea ruggito per nove ore, ed erano accanitamente impegnati dodicimila uomini da una parte e dall'altra [\u2026] Pare per\u00f2 che lo Spinazzi non si trovasse il 21 a Pieve di Ledro, bens\u00ec sul monte Nota che domina ad ostro quel paese (ci\u00f2 che conferma la mia opinione di demenza in quello sventurato ufficiale), e che sul monte Nota riunisse un consiglio de' suoi ufficiali, i quali decisero di marciare verso il campo di battaglia, ove finalmente, per troppa lentezza, giunsero tardi. Il 2\u00ba reggimento con un capo attivo poteva compiere una parte gloriosa in quella giornata. Esso si trovava appunto alle spalle del nemico, quando questo occupava Bezzecca, e impadronendosi delle alture a levante, che dominano quel villaggio, avrebbe completato un trionfo che poteva costare agli austriaci la loro artiglieria e molti prigionieri. Basta portarsi sul luogo per capacitarsi della veridicit\u00e0 della mia asserzione. Al contrario, quel bel reggimento rimaneva inoperoso, senza giovarci menomamente\u00bb.\nChiamato a rapporto, il giorno 23, presso la sede del Quartier Generale di Storo, gli fu notificato l'arresto di rigore, l'avvio del giudizio di un consiglio di guerra, sostituito nei giorni seguenti da una commissione d'inchiesta e il cambio del comando di reggimento con il colonnello Giovanni Acerbi. L'annuncio della sanzione disciplinare cadde, come una tegola, sulla testa del povero Spinazzi che, al riguardo, scrive: \u201c\"Attonito, penso, esamino il mio passato e non so darmi ragione di tale fatto. Mi si ordina di deporre la sciabola e mi si fa condurre dal deputato Pianciani\"\u201d.\nAffranto, giorni dopo prese carta e penna lagnandosi con Garibaldi per l'accaduto: \u00ab1866 luglio 28, Storo. Generale. Ho esaminato la mia condotta nella giornata del 21 corrente, ed ho la coscienza di poter dire francamente di non meritare il di Lei sdegno, n\u00e9 le umiliazioni cui sono costretto subire. Il mio Generale, che sprezza le basse passioni e le personalit\u00e0, vorr\u00e0 accordarmi di essere ascoltato, ch\u00e9 ogni accusato ne ha il diritto. Sempre suo. Pietro Spinazzi\u00bb.\nGaribaldi non ascolt\u00f2 la supplica, anzi il 31, dalla canonica di Creto, sede del Quartier Generale, eman\u00f2 le direttive per l'insediamento della commissione d'inchiesta: \nIl 28 agosto, a Brescia, ebbe inizio la prima seduta della commissione coordinata, a seguito della ricusazione giuridica dell'imputato, dal generale Vincenzo Giordano Orsini in sostituzione di Ernesto Haug. Il dibattimento non si limit\u00f2 ad analizzare le fasi del mancato apporto alla battaglia di Bezzecca, ma indag\u00f2 minuziosamente su tutto l'operato del colonnello chiedendo spiegazioni in particolare sul trasferimento da Magasa alla Val di Ledro, sul mancato assedio del Forte d'Ampola e la disubbidienza agli ordini del generale Ernesto Haug.\nCos\u00ec scrive lo Spinazzi nel suo memoriale al riguardo: \u00ab[\u2026] L'interrogatorio abbracci\u00f2 gran parte delle mie operazioni anteriori al 21 luglio. Si vollero minutamente conoscere le ragioni per cui movessi piuttosto per la Valle Lorina, Val Michele, Vesio e Monte Nota, anzich\u00e9 da Magasa piegare verso Bondone, come mi era stato indicato col dispaccio 15 luglio N.o 871. Alla quale domanda risposi che pi\u00f9 ragioni mi avevano provato essere quella per me tenuta, la via che pi\u00f9 consonava col concetto del Generale. [\u2026] Un'altra ragione era quella che da Magasa marciando su Bondone doveva necessariamente abbandonare Valle Lorina, primo obiettivo della marcia, per la qual mossa avrei marciato relativamente a Ampola a ponente, anzich\u00e9 a levante [\u2026] Fui addimandato delle ragioni per cui il mio reggimento fosse tanto frazionato, alla quale domanda affatto fuori luogo, perch\u00e9 il frazionamento dei Corpi era un sistema tanto erroneo, quanto generale, risposi essere per mia sventura in causa di ordini dello Stato Maggiore Generale. Perch\u00e9 mi avessi scelto di preferenza, per scendere in Valle di Ledro, Monte Nota anzich\u00e9 un altro punto pi\u00f9 centrale, ad esempio Tremalzo, Cel, o Tomlone. Al che risposi che cos\u00ec vollero le circostanze ed i riflessi che feci sull'insieme dei movimenti che si operavano all'estremo sinistro della nostra linea di operazione, i quali pienamente concordavano coll'ordine che m'ebbi l'11 luglio [\u2026] Fra le tante altre domande pur quella mi si fece se avessi ricevuto un dispaccio dal generale Haug in data del 15 o 16 luglio statomi rimesso alla Costa. Non potevo ricevere alla Costa dov'era il 13 e non pi\u00f9 il 14 un dispaccio del 15 o 16 luglio, meno che non fosse nato equivoco con altro dispaccio in data 15 luglio a me pervenuto a Magasa, ma che era diretto al capitano Bartolomeo Bezzi Castellini, comandante un distaccamento che tenevo a Monte Caplone [\u2026] Fui richiesto anche dell'ora e delle ragioni per cui scesi da Nota in Valle di Ledro il 21 luglio. L'ora dissi di non ricordare [\u2026]\u00bb.\nDopo cinque sedute, ascoltate la difesa imputato e le numerose testimonianze, tra le quali quella del capitano Ergisto Bezzi e del maggiore Luigi Castellazzo, il 13 settembre, la commissione decret\u00f2 l'assoluzione del colonnello Spinazzi da ogni accusa motivandola con la seguente deliberazione: \u201cConstatando alla Commissione d'inchiesta dalle prove testimoniali assunte, che il tenente colonnello Spinazzi Pietro non si trovava in Pieve di Ledro n\u00e9 con tutto n\u00e9 con parte del suo reggimento durante il combattimento del 21 luglio, pu\u00f2 la medesima pronunciare se la condotta del tenente colonnello stesso sia stata militarmente irregolare sotto il punto di vista che le \u00e8 proposto? La Commissione unanimemente risponde di no\u201d.\nSi chiudeva in questo modo una pagina triste e scialba della campagna garibaldina.\nIl dopoguerra.\nStabilitosi a Genova, partecip\u00f2 nel 1867 con Stefano Canzio e Barilli all'organizzazione della spedizione garibaldina nell'Agro Romano volta alla liberazione di Roma.\nNel maggio 1867 fece parte della Commissione del quotidiano mazziniano \"Il dovere\" composta da Giovanni Battista Bruzzone, Giacomo De Marini, Luigi Malatesta, Edoardo Maragliano e Isnardo Sartorio. Il 31 luglio 1869 Spinazzi nominava Osvaldo Gnocchi Viani direttore del quotidiano al posto di Ernesto Pozzi processato e incarcerato per \"attivit\u00e0 sovversive\"."}
{"id": "1902294", "revid": "287204", "url": "https://it.wikipedia.org/wiki?curid=1902294", "title": "Jan Lastuvka", "text": ""}
{"id": "1902296", "revid": "287204", "url": "https://it.wikipedia.org/wiki?curid=1902296", "title": "Religioni in Tanzania", "text": "Non esistono dati statistici ufficiali sulla religioni in Tanzania, poich\u00e9 dopo il 1967 il governo ha escluso questo tema dai censimenti per problemi economici ma soprattutto politici. \nSecondo stime del \"Pew Research Center\" riferite al 2010, il cristianesimo \u00e8 la maggiore religione della Tanzania e i cristiani rappresentano circa il 61% della popolazione; la seconda religione \u00e8 l'islam, seguita da circa il 35% della popolazione; il 2% circa della popolazione segue le religioni africane tradizionali; lo 0,5% circa della popolazione segue altre religioni; il rimanente 1,5% della popolazione non segue alcuna religione. Secondo stime dell\"Association of Religion Data Archives\" (ARDA) riferite al 2015, i cristiani rappresenterebbero circa il 55% della popolazione, i musulmani circa il 30% e le religioni africane tradizionali circa l'11,5%; lo 0,5% circa della popolazione non seguirebbe alcuna religione e la restante parte della popolazione seguirebbe altre religioni. \u00c8 comunque possibile, come avviene in altri stati dell'Africa, che una parte dei cristiani e dei musulmani segua contemporaneamente alcune pratiche e credenze animiste delle religioni africane tradizionali.\nLa costituzione garantisce la libert\u00e0 di religione, diritto che viene salvaguardato anche nella pratica politica. La libert\u00e0 religiosa comprende anche la facolt\u00e0 di cambiare la propria religione; i diritti religiosi possono essere limitati solo per la tutela dell'ordine pubblico e della sicurezza nazionale. Le organizzazioni religiose devono registrarsi presso il Ministero degli Affari interni; le organizzazioni musulmane devono inviare una copia della lettera di approvazione al Consiglio Nazionale Musulmano della Tanzania. Nelle scuole pubbliche l'insegnamento della religione non \u00e8 obbligatorio, ma \u00e8 consentito; l'attivazione dei corsi \u00e8 deciso congiuntamente dagli insegnanti e da rappresentanti dei genitori e l'insegnamento \u00e8 effettuato da volontari o dagli stessi genitori. Gli studenti devono dichiarare la loro religione, in modo da essere correttamente indirizzati ai corsi che la scuola offre; alle studentesse musulmane \u00e8 consentito indossare il hijab, ma non il niqab. L'insegnamento della religione pu\u00f2 essere effettuato anche nelle scuole private. Nelle carceri \u00e8 obbligatorio registrare l\u2019affiliazione religiosa di ogni prigioniero, in modo da potere organizzare nel carcere momenti di culto per i detenuti. Nell'isola di Zanzibar, in maggioranza musulmana, \u00e8 possibile per i musulmani rivolgersi alle corti islamiche per questioni riguardanti il diritto di famiglia o le questioni civili regolate dalla legge islamica. A Zanzibar, il Gran Mufti \u00e8 nominato dal presidente dell'isola, mentre sulla parte continentale del Paese \u00e8 nominato dal Consiglio Nazionale Musulmano della Tanzania. Nonostante la libert\u00e0 religiosa sia garantita, ci sono stati tuttavia episodi di tensione fra le comunit\u00e0 islamica e cristiana, e fra musulmani secolari e fondamentalisti. \nReligioni presenti.\nCristianesimo.\nLa maggioranza dei cristiani tanzaniani sono cattolici (circa il 31% della popolazione); i protestanti sono circa il 29% della popolazione e i cristiani di altre denominazioni sono circa l'1% della popolazione. Altre stime danno i cattolici al 31%, i protestanti al 27% e i cristiani di altre denominazioni al 3%.\nLa Chiesa cattolica \u00e8 presente in Tanzania con 7 sedi metropolitane e 28 diocesi suffraganee. \nI maggiori gruppi protestanti presenti in Tanzania sono i luterani, gli anglicani, i battisti, i pentecostali e i moraviani; sono inoltre presenti metodisti, presbiteriani e avventisti. \nLa Chiesa ortodossa \u00e8 presente in Tanzania con la \"Diocesi di Arusha e della Tanzania centrale\", che dipende dal Patriarcato greco-ortodosso di Alessandria. Gli ortodossi rappresentano meno dello 0,1% della popolazione.\nFra i cristiani di altre denominazioni, sono presenti la Chiesa di Ges\u00f9 Cristo dei Santi degli Ultimi Giorni (i Mormoni) e i Testimoni di Geova. \nIslam.\nIl 99% della popolazione dell'arcipelago di Zanzibar \u00e8 musulmana. Altrove, l'islam \u00e8 diffuso soprattutto sulla costa dell'Oceano Indiano, con comunit\u00e0 di rilievo anche nei principali centri urbani dell'entroterra. I musulmani della Tanzania sono in maggioranza sunniti (circa il 14% della popolazione), con minoranze di sciiti (circa il 7% della popolazione), ahmadiyya (circa il 6% della popolazione) e piccoli gruppi di ibadi, ismailiti, sufi e gruppi non denominazionali.\nReligioni africane.\nAlcuni studiosi stimano che le religioni africane tradizionali continuino in qualche modo ad essere seguite in Tanzania da circa un terzo della popolazione. Tali religioni credono in un Dio supremo e negli spiriti. Molti tanzaniani, nel dare il nome ai loro figli, aggiungono al nome cristiano o musulmano il nome africano di un antenato, per sottolineare un legame con il mondo ancestrale degli spiriti. In caso di malattie e sfortuna, molti tanzaniani si rivolgono ai guaritori e alle loro pratiche tradizionali.\nAltre religioni.\nIn Tanzania sono presenti piccoli gruppi di ebrei, bahai, induisti e buddhisti. "}
{"id": "1902300", "revid": "123922966", "url": "https://it.wikipedia.org/wiki?curid=1902300", "title": "Black &amp; White 050505", "text": "Black &amp; White 050505 \u00e8 il quattordicesimo album in studio del gruppo musicale britannico Simple Minds, pubblicato il 12 settembre 2005.\nLe registrazioni furono completate il 5 maggio dello stesso anno e tale data \u00e8 riportata nel titolo dell'album.\nDall'album fu estratto il singolo \"Home\"."}
{"id": "1902302", "revid": "78881", "url": "https://it.wikipedia.org/wiki?curid=1902302", "title": "Pracrito", "text": "Pracrito (sanscrito; \"pr\u0101k\u1e5bta\" \u092a\u094d\u0930\u093e\u0915\u0943\u0924; shauraseni: \"p\u0101uda\" \u092a\u093e\u0909\u0926; maharashtri: \"p\u0101ua\" \u092a\u093e\u0909\u0905) \u00e8 un termine usato per indicare un'ampia famiglia di lingue e dialetti indoarii medi \"sviluppatisi accanto al sanscrito e raccolti sotto la denominazione complessiva di linguaggi medio-indiani. Notevoli fra essi per antichit\u00e0 e per importanza letteraria il pracrito epigrafico delle iscrizioni di A\u015boka (III sec. a.C.) e il p\u0101li in cui \u00e8 redatto un intero canone buddhistico\". I pracriti divennero lingue letterarie, specialmente grazie a re della casta Kshatriya, ma furono sempre considerati illegittimi dall'ortodossia brahmanica.\nGeneralit\u00e0.\nLa lingua ardhamagadhi (\"mezzo magadhi\"), una forma arcaica della lingua magadhi che fu usata estesamente per scrivere i testi sacri giainisti, \u00e8 spesso considerata come la forma definitiva del pracrito, mentre altre sono considerate varianti della stessa. I grammatici pracriti di solito insegnavano prima la grammatica completa dell'ardhamagadhi, e poi in relazione ad essa definivano le altre grammatiche. Per questa ragione, i corsi che insegnano il \"pracrito\" sono spesso considerati come corsi di insegnamento dell'ardhamagadhi. La lingua p\u0101li (la lingua pracrita liturgica del Buddhismo Theravada) tende a essere trattata come una particolare eccezione rispetto alle varianti della lingua ardhamagadhi, in quanto i grammatici del sancrito classico non la considerano come un pracrito \"per s\u00e9\", presumibilmente per ragioni settarie piuttosto che linguistiche. Altri pracriti sono riportati in antiche fonti storiche, ma non sono pi\u00f9 parlati (come il paisaci).\nAlcuni studiosi moderni seguono questa classificazione includendo tutte le lingue indoarie medie sotto la rubrica dei \"pracriti\", mentre altri enfatizzano lo sviluppo indipendente di queste lingue spesso separate dalla storia del sanscrito da ampie divisioni di casta, religione e geografia. Anche se i pracriti erano visti originariamente come forme \"inferiori\" della lingua, l'influenza che essi ebbero sul sanscrito, permettendogli di essere utilizzato pi\u00f9 facilmente dalla gente comune, come pure la \"sanscritizzazione\" dei pracriti (ossia il processo inverso di penetrazione di forme e vocaboli del sanscrito nei pracriti) diede loro un prestigio culturale progressivamente pi\u00f9 elevato.\nLa stessa parola \"pracrito\" ha una definizione flessibile, essendo tradotto talvolta come \"originale, naturale, schietto, normale, ordinario, abituale\", o \"vernacolare\", in contrasto all'ortodossia letteraria e religiosa del sanscrito. Alternativamente, si pu\u00f2 ritenere che pracrito significhi \"derivato da un originale\", ossia evoluto in modo naturale. In effetti, \"pracrito\" \u00e8 principalmente un termine nativo, che designa i \"vernacoli\" in opposizione al sanscrito.\nI pracriti divennero lingue letterarie, generalmente sotto il patronato di antichi re indiani identificati con i Kshatriya Varna dell'induismo, ma erano considerati come illegittimi dall'ortodossia. Il pi\u00f9 antico uso esistente del pracrito si ritrova nel corpo di iscrizioni dell'imperatore A\u015boka. Oltre questo, il pracrito appare in letteratura nell'ambito del Canone p\u0101li dei buddhisti Theravada, del Canone pracrito dei giainisti, dei grammatici pracriti e nei versi, nei drammi e nelle epiche di quei tempi. Le varie lingue pracrite sono associate alle dinastie dei diversi patroni, con religioni diverse e tradizioni letterarie diverse, come pure alle diverse regioni del subcontinente indiano. Ogni pracrito rappresenta una tradizione distinta della letteratura all'interno della storia dell'India e del Nepal.\nEtimologia.\nSecondo il dizionario di Monier Monier-Williams, i significati pi\u00f9 frequenti del termine sanscrito \"prak\u1e5bta\", dal quale \u00e8 derivata la parola \"pracrito\", sono \"originale, naturale, normale\" e il termine \u00e8 derivato da \"prak\u1e5bti\", \"che si fa o si pone prima o all'inizio, la forma o condizione originale o naturale di qualcosa, sostanza originale o primaria\". In termini linguistici, si usa in contrapposizione a \"sa\u1e43sk\u1e5bta\", \"raffinato, perfezionato\". Un'interpretazione letterale farebbe allora pensare che i pracriti siano pi\u00f9 antichi del sanscrito, nel senso che quest'ultimo sia stato perfezionato (cio\u00e8 si sia evoluto) a partire proprio dai pracriti. Tuttavia, da un punto di vista indoeuropeo comparativo, il sanscrito (specialmente il sanscrito vedico) \u00e8 pi\u00f9 vicino al protoindoeuropeo ricostruito di quanto lo siano i pracriti, sicch\u00e9 il sanscrito appartiene ad uno stadio della storia linguisticamente anteriore.\nNon vi \u00e8 accordo unanime sull'uso del termine \"pracrito\": in un'accezione pi\u00f9 ristretta esso indica soltanto le lingue usate dagli scrittori induisti e dai giainisti, mentre una pi\u00f9 ampia ricomprende anche le lingue buddhiste, quali il p\u0101li, il cosiddetto sanscrito ibrido buddhista e i pracriti epigrafici. Altri pracriti includono il g\u0101ndh\u0101r\u012b e il pais\u0101ci, che \u00e8 noto attraverso le citazioni dei grammatici. Le lingue moderne dell'India settentrionale si svilupparono dai pracriti, dopo lo stadio intermedio della lingua apabhra\u1e43\u015ba.\nPracriti drammatici.\nI pracriti drammatici erano quelli che erano ideati specificamente per l'uso nei drammi e in altre opere letterarie. Ogni volta che il dialogo era scritto in un pracrito, al lettore era fornita anche una traduzione sanscrita. Nessuno di questi pracriti nacque come vernacolo, ma alcuni finirono per essere usati come tali quando il sanscrito perse terreno.\nLa locuzione \"pracriti drammatici\" spesso si riferisce ai tre pi\u00f9 importanti di essi: sauraseni, magadhi e maharashtri. Tuttavia, vi erano parecchi altri pracriti usati meno comunemente che cadono anch'essi in questa categoria. Questi includono pracya, bahliki, daksinatya, sakari, candali, sabari, abhiri, dramili e odri. Vi era una struttura sorprendentemente rigida per l'uso di questi diversi pracriti nei drammi. I personaggi parlavano ciascuno un pracrito diverso in base al loro ruolo e alla loro estrazione; ad esempio, il dramili era la lingua degli \"abitanti della foresta\", il sauraseni era parlato \"dall'eroina e dalle sue amiche\" e l'avari era parlato da \"truffatori e canaglie\".\nIl maharashtri, la radice del moderno marathi, \u00e8 un caso particolarmente interessante. Il maharashtri era usato spesso per la poesia e, come tale, divergeva dalla grammatica sanscrita vera e propria principalmente per adattare la lingua al metro dei diversi stili di poesia. Questa nuova grammatica resistette, il che condusse, tra le altre anomalie, alla caratteristica flessibilit\u00e0 della lunghezza delle vocali nel marathi."}
{"id": "1902303", "revid": "105581768", "url": "https://it.wikipedia.org/wiki?curid=1902303", "title": "Giovanna D'Arco (Rossini)", "text": "Giovanna D'Arco \u00e8 una cantata su testo di autore anonimo per voce sola (nel registro di contralto) con accompagnamento al pianoforte incentrata sulla figura di Giovanna d'Arco e composta da Gioachino Rossini nel 1832.\nIn tempi moderni \u00e8 stata rielaborata in forma orchestrale da Salvatore Sciarrino e da Marco Taralli. La versione di Sciarrino \u00e8 stata commissionata dal Rossini Opera Festival del 1989 e ha visto come interprete della prima esecuzione Teresa Berganza sotto la direzione di Alberto Zedda. \u00c8 stata poi riproposta ancora nel 1997, sempre al Rossini Opera Festival. La versione di Taralli invece \u00e8 stata commissionata nel 2011 dal Festival Rossini in Wildbad ed interpretata da Marianna Pizzolato sotto la direzione di Antonino Fogliani.\nStoria.\nNon \u00e8 nota la data della prima esecuzione, anche se \u00e8 pensabile che essa sia prossima a quella di composizione. Il manoscritto autografo ha come intestazione:\nIn quello stesso anno, Rossini aveva conosciuto Olympe P\u00e9lissier, che diverr\u00e0 sua sposa nel 1846, dopo la morte della prima moglie Isabella Colbran, ad Aix-les-Bains, ed \u00e8 considerabile che abbia composto la cantata in omaggio all'eroina di Francia come segno di gratitudine per le cure prestategli da Olympe per la malattia che lo aveva colpito pochi mesi dopo il loro incontro.\nDai numerosi resoconti biografici su Rossini si ha invece notizia di un'esecuzione della cantata in data 1\u00ba aprile 1859, in una serata musicale tenuta dal compositore pesarese nella sua casa parigina nella quale era uso intrattenere gli amici pi\u00f9 intimi e le diverse personalit\u00e0 dell'alta societ\u00e0 della capitale. L'autore stesso accompagn\u00f2 al pianoforte la cantante Marietta Alboni in un'esecuzione che emozion\u00f2 tanto gli interpreti quanto i presenti all'ascolto.\nLe versioni orchestrali.\nEsistono due versioni per orchestra della cantata rossiniana: la prima \u00e8 quella del compositore e musicista Salvatore Sciarrino, configurata su stilemi prettamente rossiniani e in grado di palesare in maniera maggiormente esplicita quanto la partitura per pianoforte poteva solo abbozzare. La seconda \u00e8 stata commissionata al compositore Marco Taralli dal Festival Rossini in Wildbad nel 2011 e presenta un approccio compositivo pi\u00f9 moderno e meno legato ai modelli strumentali rossiniani.\nNon si hanno conferme storicamente definite riguardo l'ipotesi che Rossini abbia elaborato nei primi anni 1850 la cantata in una versione per orchestra: in effetti, frammenti di una nuova versione (limitati ad un paio di recitativi) sono pervenuti ad oggi, ma lasciano supporre che il compositore abbia atteso ad un nuovo originale lavoro, organizzato intorno a pagine preesistenti, il cui testo potrebbe essere stato fornito dal latinista Luigi Crisostomo Ferrucci.\n\u00c8 noto invece, per voce dei suoi numerosi biografi, che Rossini prese pi\u00f9 volte in considerazione in et\u00e0 matura la possibilit\u00e0 di tornare a comporre un'opera lirica - dopo l'addio al teatro avvenuto nel 1829 con la messa in scena del \"Guglielmo Tell\" - sulla base di due o tre libretti differenti concernenti la figura della \"pulzella d'Orl\u00e9ans\", che tuttavia non incontrarono il suo gradimento.\nStruttura.\nLa cantata \"Giovanna D'Arco\" \u00e8 strutturata in due arie operistiche ciascuna delle quali preceduta da un recitativo.\nAlcuni passaggi paiono essere ricalcati, talvolta con autocitazioni esplicite e quasi testuali, da precedenti opere di Rossini destinate al teatro, come nel caso della seconda aria, derivata dall'aria di Calbo dal \"Maometto secondo\":\nLa voce utilizzata, quella del contralto, ha un valore specifico e tende a riprendere e a rimarcare il \"canone\" - in questo caso \"ribaltato\" al femminile ma sempre in chiave di belcanto - dei personaggi maschili del Rossini \"serio\". Questa ipotesi parrebbe suffragata anche dal mezzo scelto, ovvero la cantata da camera che all'epoca - 1832 - era gi\u00e0 sufficientemente in disuso e da tempo abbandonata dallo stesso compositore.\nNel primo recitativo, la protagonista medita sul valore della sua missione che si accinge a compiere, soffermandosi a riflettere sui valori del luogo nat\u00eco e della \"dolce famiglia\". Ed \u00e8 alla madre che Giovanna dedica la prima aria, in forma di andantino grazioso in forma tripartita ABA.\nNel secondo recitativo, pensieri di guerra assalgono la protagonista portati da un \"angiol di morte\". L'aria che segue sviluppa il concetto dapprima in forma di maestoso, poi con la sottolineatura accentuata dall'accompagnamento strumentale del piano e quindi con una cabaletta finale. Questa seconda aria, in particolare, lascia ampio spazio ai virtuosismi dell'interprete."}
{"id": "1902304", "revid": "287204", "url": "https://it.wikipedia.org/wiki?curid=1902304", "title": "Froylan Ledezma", "text": ""}
{"id": "1902306", "revid": "123922949", "url": "https://it.wikipedia.org/wiki?curid=1902306", "title": "Cry (album Simple Minds)", "text": "Cry \u00e8 il tredicesimo album in studio del gruppo musicale britannico Simple Minds.\n\u00c8 stato pubblicato il 1\u00ba aprile 2002, anche se su internet era gi\u00e0 circolato parecchie settimane prima.\nDall'album sono stati estratti i due singoli \"Cry\" e \"Spaceface\"."}
{"id": "1902310", "revid": "161374", "url": "https://it.wikipedia.org/wiki?curid=1902310", "title": "T-55", "text": ""}
{"id": "1902315", "revid": "647919", "url": "https://it.wikipedia.org/wiki?curid=1902315", "title": "Malattia di Graves", "text": ""}
{"id": "1902316", "revid": "1568601", "url": "https://it.wikipedia.org/wiki?curid=1902316", "title": "Lo stregone (arte rupestre)", "text": "Lo Stregone \u00e8 un dipinto rupestre trovato in una caverna conosciuta come \"Il Santuario\" a Trois-Fr\u00e8res, Ari\u00e8ge, in Francia. Sembra descrivere un uomo vestito come un cervo (o, alternativamente, un essere met\u00e0 uomo, met\u00e0 cervo). Il dipinto \u00e8 datato circa al XIII millennio a.C.\nSia che rappresenti un dio, uno sciamano, un sacerdote o qualcos'altro, la figura danzante dello \"Stregone\" \u00e8 un teriomorfo, una fusione simbolica di forme umane e animali che possono essere trovate in molte culture. I teriomorfi solitamente fondono assieme la forma umana con animali che sono direttamente importanti per la cultura locale, per esempio come cibo. Quindi l'immagine viene comunemente interpretata come uno sciamano che svolge un rituale propizio alla caccia; tuttavia questa interpretazione non pu\u00f2 essere provata, n\u00e9 l'immagine si pu\u00f2 direttamente collegare al successivo \"Dio cornuto\" delle regioni celtiche.\nAlcuni credono che si possono discernere altri animali all'interno dell'immagine: le mani sono state descritte come simili a quelle degli orsi e la faccia sia quella di un uccello . Quello su cui si \u00e8 d'accordo \u00e8 che le gambe e le braccia sono umane, come lo sono i genitali e vi sono dei parallelismi con altre antiche immagini nelle quali arti umani sono attaccati a un animale, solitamente un bisonte, per creare una figura bipede."}
{"id": "1902320", "revid": "1782831", "url": "https://it.wikipedia.org/wiki?curid=1902320", "title": "Jaclyn Smith", "text": "Attiva prevalentemente in televisione, \u00e8 nota soprattutto per il ruolo di Kelly Garrett nella serie televisiva \"Charlie's Angels\", interpretato dal 1976 al 1981.\nBiografia.\nJacquelyn Ellen Smith \u00e8 nata a Houston, Texas, figlia di Jack Smith, un dentista, e Margaret Ellen Hartsfield. Dopo il college, si trasfer\u00ec a New York con l'obiettivo di diventare ballerina, ma ben presto inizi\u00f2 a lavorare come modella in spot televisivi e sulle riviste (fu anche testimonial per Wella, come le sue future colleghe Farrah Fawcett e Cheryl Ladd) e le sue aspirazioni si spostarono nel campo della recitazione. Cominci\u00f2 quindi a ottenere piccole parti in diversi telefilm (\"La famiglia Partridge, A tutte le auto della polizia, Switch, Disneyland\") e film per la televisione, finch\u00e9 nel 1975, all'et\u00e0 di 30 anni, fu scelta fra centinaia di candidate dai produttori Aaron Spelling e Leonard Goldberg per un nuovo telefilm in preparazione\": Charlie's Angels\".\nCharlie's Angels.\nIl 21 marzo 1976 venne trasmesso l'episodio pilota di \"Charlie's Angels\" che riscosse molto gradimento, nonostante i dubbi dell'emittente ABC. La serie fu messa in lavorazione ed esord\u00ec ufficialmente qualche mese pi\u00f9 tardi, il 22 settembre 1976. La trama prevedeva tre belle e dinamiche investigatrici private, gli \"Angeli di Charlie\" - Farrah Fawcett (all'epoca nota come Farrah Fawcett-Majors) nel ruolo di Jill, Kate Jackson come Sabrina e la Smith come Kelly - lavorare per l'agenzia investigativa del misterioso Charles Townsend (John Forsythe); quest'ultimo, soprannominato Charlie, non appariva mai (se non di spalle) e comunicava con le ragazze solo tramite un altoparlante; le tre investigatrici erano affiancate dall'assistente John Bosley (David Doyle) nel ruolo di spalla comica.\nIl telefilm ebbe un grosso successo, non solo negli Stati Uniti ma anche all'estero, guadagnandosi anche una copertina di \"Time\"; in Italia arriv\u00f2 nel 1979 e fu uno dei pi\u00f9 popolari trasmessi dalle allora emergenti emittenti locali. La serie continu\u00f2 per cinque stagioni, con alterne fortune e varie sostituzioni delle attrici protagoniste, quando un progressivo calo degli ascolti delle ultime stagioni ne decret\u00f2 la conclusione definitiva nel 1981: la Smith fu l'unica attrice ad aver partecipato a tutti gli episodi. La celebrit\u00e0 raggiunta con il telefilm le permise di proseguire la carriera di attrice televisiva in produzioni che ebbero grande successo negli anni 80 e che la resero uno dei volti pi\u00f9 amati della televisione americana di quel periodo, facendole guadagnare dalla stampa l'appellativo di \"Regina delle miniserie\".\nCarriera successiva.\nNel frattempo, nel 1980 Jaclyn Smith aveva interpretato accanto a Robert Mitchum il thriller \"Nightkill\", che avrebbe dovuto essere il suo lancio sul grande schermo; l'uscita al cinema venne per\u00f2 annullata e il film trasmesso direttamente in TV. Dopo di allora, l'attrice si dedicher\u00e0 soprattutto alle produzioni televisive, eccetto sporadiche eccezioni.\nNel 1981, terminata l'esperienza di \"Charlie's Angels\", la Smith venne scelta per recitare come protagonista nella miniserie televisiva \"Jacqueline Bouvier Kennedy\": la sua interpretazione della moglie di John F. Kennedy fu molto apprezzata e le fece ottenere una nomination ai Golden Globe. Nel 1983 \u00e8 protagonista della miniserie televisiva \"La rabbia degli angeli\", basata sul romanzo di Sidney Sheldon, e del suo seguito del 1986, \"La rabbia degli angeli - La storia continua\". Nel film del 1985 \"D\u00e9j\u00e0 Vu - Amore e morte\" \u00e8 stata diretta da Tony Richmond, all'epoca suo marito. Nel 1989 \u00e8 comparsa nel film televisivo \"La resa dei conti,\" e ottiene il ruolo di protagonista della serie thriller \"Christine Cromwell\", durata per\u00f2 solo una stagione; lo stesso anno ha ricevuto una stella sulla Hollywood Walk of Fame.\nAltri film TV e miniserie in cui l'attrice ha recitato in quel periodo includono \"Identit\u00e0 bruciata\" (a fianco di Richard Chamberlain), \"George Washington\", \"A casa di Babbo Natale\", \"Florence Nightingale\", \"Viaggio sentimentale\", \"L'impossibile vendetta\", \"Tra le braccia del killer\" e alcuni adattamenti dei romanzi di Danielle Steel, tra cui \"Album di famiglia\". In quegli stessi anni viene scelta dalla Max Factor come testimonial dei suoi prodotti, comparendo cos\u00ec sulle riviste di tutto il mondo; la collaborazione con la casa di cosmetici la porter\u00e0 nel 1989 a lanciare anche un profumo personalizzato, \"Jaclyn Smith's California\".\nNegli anni 90 ha interpretato soprattutto film per la televisione, oltre a iniziare un'attivit\u00e0 di imprenditrice lanciando una collezione di abbigliamento e accessori per la catena di grandi magazzini Kmart che ha avuto molto successo negli Stati Uniti.\nDagli anni 2000 torna a comparire in diverse serie televisive; dal 2002 al 2004, ha avuto il ruolo ricorrente di Vanessa Cavanaugh nella serie TV \"The District\".\nNel 2003 esce al cinema il film \"Charlie's Angels - Pi\u00f9 che mai\", omaggio al celebre telefilm, e la Smith, unica fra le protagoniste dell'epoca, vi appare con un breve cameo nel suo ruolo storico di Kelly Garrett. Nello stesso anno combatte contro un cancro al seno. Nel corso della cerimonia degli Emmy Awards del 2006 si riunisce alle sue ex-colleghe di \"Charlie's Angels\" Kate Jackson e Farrah Fawcett dopo trenta anni, per un tributo ad Aaron Spelling.\nNel 2010, a 65 anni, \u00e8 tornata a interpretare, dopo cinque anni di assenza, un ruolo per la NBC nella serie \"Law &amp; Order - Unit\u00e0 vittime speciali\"; due anni dopo compare in due episodi del telefilm \"\", interpretando la madre del personaggio David Hodges.\nRiconoscimenti.\nGolden Globe.\nNomination:\nDoppiatrici italiane.\nNelle versioni in italiano dei suoi film, Jaclyn Smith \u00e8 stata doppiata da:"}
{"id": "1902321", "revid": "123924627", "url": "https://it.wikipedia.org/wiki?curid=1902321", "title": "The Best of Simple Minds", "text": "The Best Of Simple Minds \u00e8 una raccolta del gruppo musicale britannico Simple Minds del 2001."}
{"id": "1902322", "revid": "1573940", "url": "https://it.wikipedia.org/wiki?curid=1902322", "title": "Pandalina brevirostris", "text": "Pandalina brevirostris () \u00e8 un gamberetto della famiglia Pandalidae.\nDistribuzione e habitat.\nReperibile nell'oceano Atlantico fino alla Norvegia e nel Mar Mediterraneo, attorno ai 20-30 metri di profondit\u00e0 ma anche fino a 1000 metri. \u00c8 comune nel mare del Nord. Durante la notte si avvicina alla superficie.\nDescrizione.\nPresenta un rostro piuttosto corto e cromatofori rossi, arancioni o giallastri su uno sfondo pallido. Difficilmente supera i 3,3 cm. Somiglia a \"Pandalina profunda\".\nBiologia.\nAlimentazione.\n\u00c8 onnivoro.\nRiproduzione.\nIl periodo riproduttivo \u00e8 variabile ma rimane sempre tra giugno e settembre nel mar Mediterraneo."}
{"id": "1902324", "revid": "132266", "url": "https://it.wikipedia.org/wiki?curid=1902324", "title": "Causa di beatificazione", "text": ""}
