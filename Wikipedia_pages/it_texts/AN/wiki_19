{"id": "1823879", "revid": "287204", "url": "https://it.wikipedia.org/wiki?curid=1823879", "title": "Comunicazione letteraria nell'antica Roma", "text": "La comunicazione letteraria nell'antica Roma costituiva per gli intellettuali e gli eruditi autori di opere scritte un impegno molto diverso dai nostri costumi.\nIl pubblico letterario.\nLa questione filologica della comunicazione letteraria nell'antica Roma \u00e8 resa di difficile comprensione dalla necessit\u00e0 di identificare quanti fossero i cittadini romani in grado di leggere e scrivere e quindi ricevere, capire e apprezzare il messaggio letterario.\nVari autori si sono impegnati nel calcolare la percentuale di alfabetizzati nella Roma antica ma \u00e8 chiaro come, in assenza di riscontri oggettivi, queste indicazioni siano piuttosto opinabili. Recenti studi hanno accertato l'estrema limitatezza del pubblico letterario per quanto riguarda la totalit\u00e0, compresi plebei e servi, della popolazione, mentre il grado di alfabetizzazione fosse evidentemente pi\u00f9 elevato nella classe colta, naturale destinataria delle opere letterarie. W. H. Harris (op.cit.) calcola che alla fine del IV secolo a.C. i senatori e, alla fine del II secolo, i membri delle famiglie pi\u00f9 agiate e in genere chiunque, all'inizio dell'impero, esplicasse un ruolo nella politica, ed anche quasi tutti i legionari (ma non gli ausiliari), fossero in grado di leggere e scrivere. Questo, evidentemente non vuol dire che l'estensione del pubblico letterario interessato alla produzione letteraria coincidesse con quella degli alfabetizzati, ma che, anzi, \u00e8 naturale pensare che coloro che apprezzassero il messaggio letterario costituissero un\"\u00e9lite\" di amatori e specialisti.\nPer quegli autori particolarmente attenti ad una forma raffinata e a contenuti specialistici, il pubblico letterario doveva essere molto limitato ed anzi, alcuni critici della letteratura latina antica sono portati a pensare che fosse nella stessa volont\u00e0 degli autori un'idea assolutamente elitaria della letteratura tale che farebbe escludere quella che noi oggi chiamiamo la pubblicazione delle opere, che \u00e8 diretta invece ad un pubblico variamente composito.\nNel mondo antico, dove tra autore e lettore sussisteva spesso una comunanza di classe e di interessi, si proponeva per\u00f2 anche questa idea moderna della comunicazione ad un pi\u00f9 vasto pubblico letterario che, in et\u00e0 augustea e postaugustea, apparteneva a diverse condizioni sociali e che aspirava ad assumere, anche tramite la partecipazione alla comunicazione letteraria, lo stile di vita delle classi sociali pi\u00f9 elevate e di cui quindi l'autore antico doveva tener conto nell'indirizzare i suoi messaggi culturali.\nLa produzione dei libri.\nCerto \u00e8 che gli antichi uomini di lettere romani ignoravano quello che noi indichiamo come la pubblicazione delle opere scritte.\nFino alla fine della Repubblica le opere venivano redatte in pi\u00f9 copie nella casa stessa dell'autore o del suo mecenate e quindi distribuite ad amici e conoscenti di cui si apprezzava il giudizio o nei confronti dei quali si avevano particolari obblighi.\nCicerone affidava i suoi manoscritti ad Attico che aveva installato un laboratorio prima ad uso privato, poi trasformato in qualcosa di molto simile a una casa editrice. Cesare, uomo di alti ideali, ma anche fortemente pragmatico, gli avrebbe facilitato il reperimento di una clientela creando, sull'esempio di quello che era stato fatto nel Museo di Alessandria, la prima biblioteca pubblica romana, che Asinio Pollione port\u00f2 poi a termine.\nQuesta interpretazione di un Attico come vero e proprio editore \u00e8 stata per\u00f2 contestata nel senso che \u00e8 vero che Attico aiutasse il suo amico nella copiatura domestica delle sue opere, che anche lo stesso Cicerone si procurava con suoi scribi personali, e che poi le diffondesse tramite le sue amicizie in Roma e lontano da Roma, ma \u00e8 stato rilevato, proprio dall'epistolario di Cicerone, come questi inviasse ad Attico copie non definitive delle sue opere per averne suggerimenti e correzioni. Quando era soddisfatto della stesura finale, Cicerone autorizzava la trascrizione dell'opera che da questo momento poteva essere letta e copiata da chiunque ne venisse in possesso. Quindi bisogna vedere in Attico non un editore ma piuttosto un revisore che diffondeva privatamente gli scritti definitivi. Questa, secondo alcuni interpreti della comunicazione letteraria antica era la forma prevalente della circolazione privata delle opere nel periodo ciceroniano e anche in quello precedente.\nLe \"librerie editrici\".\nLe interpretazioni concordano nell'attribuire all'inizio del I secolo d.C. l'inizio di una diffusione pubblica delle opere a seguito della costituzione di biblioteche pubbliche anche nelle province dell'Impero che portavano con s\u00e9 la nascita di vere e proprie librerie editrici (\"bibliopolae-librarii\"). Orazio ricorda i Sosii, proprietari di un negozio di \"volumina\" nel Vicua Tuscus nel Foro, Tito Livio e Seneca facevano i loro acquisti da Doro: molto nota anche la bottega di Trifone che vendeva le \"Istitutioni oratorie\" di Quintiliano e gli \"Epigrammi\" di Marziale\nQuesti commercianti vendevano a prezzi molto alti le copie che i loro schiavi specializzati copiavano e, mentre dall'autore dell'opera si facevano pagare per la copiatura, dei libri che essi vendevano nessun guadagno ne veniva all'autore. Secondo il diritto romano alle opere scritte si applicava il principio \"superficies solo cedit\" per cui ogni modifica che si aggiunge appartiene al proprietario del terreno: quindi tutto ci\u00f2 che veniva scritto sulle pergamene o su i \"papyrii\" di propriet\u00e0 del libraio apparteneva a lui.\nLe letture pubbliche.\nAi poeti che esordivano nella letteratura e ai letterati poveri non rimaneva che utilizzare la lettura pubblica per farsi conoscere dal grande pubblico. D'altra parte questo era uno strumento per il potere politico per controllare in maniera discreta quella produzione letteraria ritenuta pericolosa per il regime e diffondere invece le opere che esaltassero il principe.\nI funzionari addetti alle biblioteche pubbliche avevano la facolt\u00e0 di escludere le opere non gradite mentre favorivano la diffusione di quelle amiche del potere politico cos\u00ec come aveva fatto Asinio Pollione nella prima biblioteca romana introducendo la lettura pubblica del \"De bello civili\" del suo amico Cesare.\nSi diffuse cos\u00ec la moda delle letture pubbliche anche presso i personaggi pi\u00f9 importanti a cominciare da Augusto che ascoltava pazientemente \u00abcoloro che gli venivano a leggere non solo versi e storia, ma anche arringhe e dialoghi\u00bb. Lo stesso Claudio, che aveva ambizioni di storico, leggeva in pubblico le sue opere e bench\u00e9 fosse impedito dalla balbuzie e dalla timidezza, la sala si riempiva di pubblico plaudente; ma accadde che uno spettatore obeso durante la lettura, facesse crollare con fragore sotto il suo peso un banco suscitando le risate di tutti. Claudio ci rimase male ma non rinunci\u00f2 a far leggere i suoi scritti da un liberto dalla voce aggraziata. Lo stesso Domiziano, che affettava grande amore per la poesia, leggeva i suoi versi in pubblico.\nL'imperatore Adriano fece costruire a sue spese un edificio apposito per le letture: l\"Atheneum\", una specie di piccolo teatro che i letterati in cerca di facile fama, riproposero nelle loro domus facendo allestire un'apposita stanza, l\"auditorium\", destinata alla lettura, come quella che ad esempio che i ricchi amici di Plinio il Giovane, Calpurnio Pisone e Titinio Capitone, si erano fatta costruire.\nL\"auditorium\".\nNella stanza destinata alla lettura vi era un palco dove l'autore, agghindato per l'occasione in modo accurato, per sedurre gli ascoltatori non solo con la bellezza del suo scritto, ma anche con quella del proprio aspetto, leggeva la sua opera; dietro di lui una tenda nascondeva gli invitati che non volevano comparire. L'uditorio stava seduto su sedie con spalliere nei primi posti, gli altri su sgabelli meno comodi. Tutti erano stati invitati con bigliettini appositi (\"codicilli\") e ognuno aveva il programma della seduta (\"libelli\").\nNon tutti si potevano permettere questo apparato che il generoso Titinio Capitone prestava ai colleghi pi\u00f9 poveri ma che altri, pi\u00f9 concretamente, affittavano a cari prezzi.\nAlcuni, come Plinio il Giovane, preferivano leggere le loro opere a un gruppo di amici che invitavano nel triclinium dove ai letti venivano aggiunte delle sedie. I letterati pi\u00f9 poveri che non potevano affittare un auditorium o che non avevano un locale adatto, mettevano in atto un particolare stratagemma: dove notavano un gruppo di persone nel Foro, s'intrufolavano nel mezzo e, srotolato il loro \"volumen\", iniziavano a leggere tra la curiosit\u00e0 degli astanti.\nLa \"recitatio\".\nDi solito le recitazioni riguardavano poesie lette dallo stesso autore a cui assisteva un pubblico che si presume variamente interessato; Orazio e Marziale ci testimoniano altres\u00ec che questo spettacolo di letture nelle strade ad ogni ora del giorno e in qualunque stagione o in appositi locali causava alcune volte la reazione del pubblico che dava segni di noia dedicandosi a discorrere con il vicino dei fatti propri o d'insofferenza, lasciando di nascosto la \"recitatio\" o abbandonandosi a un sonno ristoratore. Racconta Plinio il Giovane che una volta tra il pubblico era presente un famoso giurista, Javoleno Prisco a cui, essendo il personaggio pi\u00f9 importante presente, l'autore prima di iniziare la lettura, secondo l'etichetta stabilita, si era rivolto con la frase di rito: \u00abPrisce, iubes?\u00bb (\u00abPrisco, comandi che inizi?\u00bb); al che l'interpellato, probabilmente colto di sorpresa mentre pensava a tutt'altro, rispose: \u00abEgo vero non iubeo\u00bb (\u00abMa no, non comando niente\u00bb) suscitando le risa del pubblico mentre l'autore rimaneva interdetto con il suo volumen tra le mani.\nQuesto dimostra come il pi\u00f9 delle volte gli invitati alle recitazioni fossero presenti per un rapporto di amicizia con l'autore o per assolvere con un atto di cortesia a obblighi sociali. \u00c8 pur vero che questa per molti era l'occasione di conoscere opere che non avrebbero mai letto, le quali dal momento della lettura-spettacolo potevano considerarsi come pubblicate, cos\u00ec che chi aveva provato interesse poteva acquistarle e leggerle per suo conto.\nLa recitatio in vero pu\u00f2 essere considerata, quando avveniva nell\"auditorium\" o durante un banchetto, un vero e proprio spettacolo poich\u00e9 l'autore incaricava per la lettura dei testi uno schiavo specializzato (\"anaghn\u00f3stes\"), che rendesse migliore l'effetto scenico. Alcune volte, per non annoiare con una lunga \"recitatio\" sullo stesso argomento, si alternavano letture di varia natura: poesie, arringhe di celebri avvocati, discorsi di politici, orazioni funebri gi\u00e0 pronunciate e testi teatrali. Quanto ci\u00f2 stimolasse l'interesse dell'uditorio \u00e8 facile immaginare.\nTra i difetti delle letture pubbliche va poi annoverato soprattutto quello di allontanare il testo dalla sua viva realt\u00e0 di riferimento: un conto \u00e8 sentire pronunciare l'arringa di un avvocato in tribunale un conto \u00e8 ascoltarla dalla ipnotica melodiosa voce di un liberto.\nDa alcuni storici questa vera e propria moda della \"recitatio\" \u00e8 stata considerata un segno di decadimento della educazione letteraria, che diventava sempre pi\u00f9 formalistica, e della stessa letteratura che vedeva gli autori accontentarsi dei successi e delle riverenze di un uditorio pubblico fatto da amici compiacenti o da colleghi che si aspettavano che venisse loro contraccambiato il favore. Il letterato cio\u00e8, che scriveva per un pubblico, in attesa di frasi ad effetto e di sentenze memorabili, viveva nella comoda convinzione di aver scritto qualcosa di notevole senza sforzarsi in alcun modo di mettersi in discussione per la creazione di opere pi\u00f9 valide."}
{"id": "1823882", "revid": "216538", "url": "https://it.wikipedia.org/wiki?curid=1823882", "title": "Kyte Surf", "text": ""}
{"id": "1823883", "revid": "216538", "url": "https://it.wikipedia.org/wiki?curid=1823883", "title": "Kite Surf", "text": ""}
{"id": "1823889", "revid": "16773188", "url": "https://it.wikipedia.org/wiki?curid=1823889", "title": "Presepi", "text": ""}
{"id": "1823900", "revid": "46291", "url": "https://it.wikipedia.org/wiki?curid=1823900", "title": "Galeopsis tetrahit", "text": "La canapetta comune (nome scientifico Galeopsis tetrahit ) \u00e8 una piccola pianta erbacea dai fiori labiati appartenente alla famiglia delle Lamiaceae.\nEtimologia.\nLinneo nel 1753 nel creare il nome generico di queste piante ha pensato indubbiamente alla forma di \u201celmo\u201d del labbro superiore della corolla. \"Galeopsis\" \u00e8 un antico nome greco/latino (derivato da \"galea\" = casco) gi\u00e0 usato da Gaio Plinio Secondo (Como, 23 \u2013 Stabiae, 25 agosto 79]), scrittore, ammiraglio e naturalista romano, per qualche pianta simile alle ortiche. L'epiteto specifico (\"tetrahit\") significa \"quattro volte\" o anche \"separato in quattro\", probabilmente un nome generico usato in passato dal medico francese e botanico Matthias de l'Obel (1538-1616).\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 579\" del 1753.\nDescrizione.\nQuesta specie di piante pu\u00f2 raggiungere i 10 \u2013 60\u00a0cm di altezza. La forma biologica \u00e8 terofita scaposa (T scap), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie.\nRadici.\nLe radici sono tipo fittone.\nFusto.\nLa parte aerea del fusto \u00e8 eretta, ascendente; nella parte alta \u00e8 ramosa e si presenta quasi corimbosa. La sezione del fusto \u00e8 tetragona a causa della presenza di fasci di collenchima posti nei quattro vertici, mentre le quattro facce sono concave. Ai nodi il fusto \u00e8 ingrossato-clavato (per accumulo di acqua) e ricoperto da setole patenti e spesso da brevi peli ghiandolari. In genere la pubescenza \u00e8 distribuita sulle facce opposte alternativamente.\nFoglie.\nLe foglie sono picciolate ed hanno una forma pi\u00f9 o meno ovale (ma anche lanceolata); hanno una disposizione opposta, ossia sono inserite a due a due a livello dei nodi; sono sub-pubescenti e il margine fogliare possiede 6 \u2013 10 denti ottusi per lato; la base della foglia e allargata mentre l'apice \u00e8 acuminato. Dimensioni delle foglie: lunghezza del picciolo 1 \u2013 3\u00a0cm; larghezza della lamina 1 \u2013 4\u00a0cm; lunghezza della lamina 5 \u2013 8\u00a0cm. \nInfiorescenza.\nL'infiorescenza \u00e8 del tipo verticillata: i fiori (6 \u2013 10) sono disposti nei verticilli delle ascelle fogliari. Alla base dell'infiorescenza sono presenti inoltre dei peli ghiandolari nerastri e a volte delle piccole brattee.\nFiore.\nI fiori sono ermafroditi, zigomorfi (il calice \u00e8 pi\u00f9 o meno attinomorfo), tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (calice e corolla sono formati da cinque elementi).\nFrutti.\nIl frutto (di tipo schizocarpo) \u00e8 formato da quattro tetracheni sub \u2013 sferici (nucule) inseriti nella parte bassa del calice.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Galeopsion segetum\" \u00e8 relativa alle comunit\u00e0 che si sviluppano su ghiaioni mobili con rocce da acide a neutre, in aree da collinari a montane, e rappresentano stadi pionieri e spesso lungamente durevoli. L'alleanza ha una distribuzione che si estende su tutta la parte subatlantica dell\u2019Europa occidentale, in centro Europa, sulle Alpi e sui Carpazi.\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Il genere \"Galeopsis\" si compone di qualche decina di specie, otto delle quali vivono in Italia e nell'ambito della famiglia sono descritte all'interno della sottofamiglia Lamioideae caratterizzata dallo stilo di tipo ginobasico e dal polline 3-colpato con 2 celle. Nelle classificazioni pi\u00f9 vecchie la famiglia \u00e8 chiamata Labiatae.\nIl numero cromosomico di \"Galeopsis tetrahit\" \u00e8: 2n = 32..\nVariabilit\u00e0 e ibridi.\nLa specie \"Galeopsis tetrahit\" \u00e8 considerata allopoliploide derivata dall'ibrido fra \"Galeopsis speciosa\" e \"Galeopsis pubescens\" (come la specie \"Galeopsis bifida\" ). Alcune caratteristiche sono costanti, ma altre no come ad esempio:\nLa tabella seguente evidenzia alcune differenze morfologiche tra le varie specie ibridogene:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nIndustria.\nDalla pianta \u00e8 possibile ricavare fibre e olio."}
{"id": "1823905", "revid": "287204", "url": "https://it.wikipedia.org/wiki?curid=1823905", "title": "Vaso Cubrilovic", "text": ""}
{"id": "1823911", "revid": "206545", "url": "https://it.wikipedia.org/wiki?curid=1823911", "title": "Lu minaturi/Nina e lu capurali", "text": ""}
{"id": "1823936", "revid": "1216132", "url": "https://it.wikipedia.org/wiki?curid=1823936", "title": "Il pescatore", "text": "Il pescatore \u00e8 una canzone scritta da Fabrizio De Andr\u00e9 con la musica di Franco Zauli e Gian Piero Reverberi, fu pubblicata con il singolo Il pescatore/Marcia nuziale.\nContenuto.\nIl brano, diventato negli anni uno dei pi\u00f9 popolari del cantautore genovese, narra di un anziano pescatore che, addormentatosi in spiaggia al tramonto, viene svegliato dal sopraggiungere di un assassino in fuga, che gli chiede del pane e del vino per saziarsi e dissetarsi. Il pescatore gli fornisce quanto richiesto, senza \"neppure guardarsi intorno\", poi l'assassino si dilegua. Sopraggiungono poi due gendarmi in cerca del fuggiasco, che chiedono al pescatore se ne ha notato il passaggio, ma il vecchio non risponde in quanto sembra di nuovo profondamente addormentato, facendo trasparire un sorriso.\nSingolo del 1978.\nNel 1978 il brano fu riproposto in un 45 giri in cui il lato B era \"Carlo Martello\"; la ristampa fu realizzata con le vecchi matrici rispettivamente del 27 novembre 1970 (Lato A) e \"Carlo Martello ritorna dalla battaglia di Poitiers\" nella versione del 1967.\nNella sua versione originale, si tratta di un brano acustico, dove De Andr\u00e8 canta accompagnato semplicemente da una chitarra acustica, un basso e brevi fraseggi di una chitarra solista. Il ritornello del brano \u00e8 costituito da una melodia fischiettata, senza testo.\nVersione dal vivo.\nNel 1979 il brano venne totalmente riarrangiato dalla Premiata Forneria Marconi, in occasione del tour che li ha visti lavorare assieme. In questa versione la velocit\u00e0 di esecuzione viene aumentata, vengono aggiunti all'arrangiamento anche batteria e violino, i fraseggi musicali tra una strofa e l'altra si fanno pi\u00f9 curati e tecnicamente impegnativi ed il ritornello fischiettato viene sostituito da un \u00abLa La La La-La La-La La\u00bb cantato con lo stesso ritmo, eseguito in coro da tutta la band. Tale versione fu utilizzata da De Andr\u00e8 anche per i concerti successivi."}
{"id": "1823940", "revid": "287204", "url": "https://it.wikipedia.org/wiki?curid=1823940", "title": "Riserva naturale Foce Sele-Tanagro", "text": "La riserva naturale regionale Foce Sele-Tanagro \u00e8 un'area naturale protetta gestita dall'Ente Riserve \"Foce Sele-Tanagro\" e \"Monti Eremita Marzano\" situata nella provincia di Salerno e Avellino.\nTerritorio.\nIstituita ai sensi della legge regionale 33/1993 dalla Regione Campania, si estende per 7284 ettari lungo la fascia litoranea che fiancheggia la foce del fiume Sele nei Comuni di Capaccio-Paestum e di Eboli, sulle sponde dei fiumi Sele, Tanagro, Calore e dei torrenti Platano Bianco e Melandro.\nL\u2019area naturale protetta interessa trentanove comuni, nelle province di Avellino e di Salerno. Si tratta di un territorio caratterizzato da elevatissima qualit\u00e0 ambientale, riconosciuta a livello europeo, come testimoniato dalla presenza al suo interno di ben tre Zone di Conservazione Speciale (ZCS) e una Zona di Protezione Speciale (ZPS): ZCS Fasce litoranee a destra e sinistra del fiume Sele, ZCS Alta Valle del fiume Calore salernitano, ZCS fiumi Tanagro e Sele, ZPS Medio corso del Fiume Sele-Persano.\nNel suo territorio sono presenti, inoltre, l\u2019Oasi di Persano, una zona umida di interesse internazionale riconosciuta ai sensi della Convenzione di Ramsar del 1971, che ospita numerose e rarissime specie vegetali e animali, le sorgenti termali di Contursi Terme, le Grotte di Pertosa e Castelcivita, siti speleologici di importanza internazionale, il sito archeologico Hera Argiva nel Comune di Capaccio-Paestum. \nComuni.\nAlbanella, Altavilla Silentina, Aquara, Atena Lucana, Auletta, Buccino, Buonabitacolo, Caggiano, Calabritto, Campagna, Capaccio, Caposele, Casalbuono, Castel San Lorenzo, Castelcivita, Colliano, Controne, Contursi Terme, Eboli, Montesano sulla Marcellana, Oliveto Citra, Padula, Pertosa, Petina, Polla, Postiglione, Ricigliano, Romagnano al Monte, Roccadaspide, Sala Consilina, Salvitelle, San Rufo, Sant'Arsenio, Sassano, Senerchia, Serre, Sicignano degli Alburni, Teggiano, Valva.\nFlora.\nLe sponde dei due fiumi sono ricche di boschi igrofili di pioppo, salice ed ontano, oltre a canneti di giunchi.\nLa pineta e la duna.\nLungo i litorali nord e sud della foce del Sele \u00e8 presente una florida pineta impiantata negli anni trenta del secolo scorso durante le operazioni di bonifica dell'Italia Meridionale.\nLa pineta fu messa a dimora con lo scopo di proteggere le aree coltivate dell'entroterra dai danni apportati dalla salsedine specialmente durante le mareggiate.\n\u00c8 costituita da un bosco di pino italico, pino d'Aleppo e nicchie di vegetazione igrofila(pioppo, salice, corniolo, alloro, mirto).\nIl bosco di pino italico \u00e8 habitat naturale del tartufo bianco \u201cbianchetto o marzuolo\u201d e rilevante \u00e8 anche la presenza di orchidee come la Cefalantera bianca. Noti anche gli asparagi e i pungitopi che popolano quei luoghi. Offre rifugio e favorisce lo sviluppo di abbondante avifauna, sia stanziale che migratrice: picchio, poiane, nibbi, gheppi, assioli, barbagianni e corvidi tra gli altri. Il pino d\u2019Aleppo, pi\u00f9 resistente all\u2019aerosol marino, con le chiome modellate naturalmente per resistere al mare \u00e8 la barriera fondamentale per il bosco retrostante.\nSituata fra la pineta e la spiaggia la duna, zona di fondamentale importanza per la stabilizzazione permanente delle sabbie, \u00e8 vero baluardo contro l'erosione costiera. Presenta una vegetazione ricca e variegata; il ginepro, pianta capace di creare piccole fitocenosi, aggregando attorno a s\u00e9 altre piante, i gigli di mare, la calcatreppola, il finocchio e la carota di mare, la gramigna delle spiagge, la santolina di mare, lo sporobolo, il papavero cornuto, specie \u201caliene\u201d di varie provenienze: acacie e timelea, In particolare la timelea \u00e8 una specie che fiorisce dall\u2019autunno alla primavera.\nFauna.\nOspita un gran numero di specie animali legate agli ambienti umidi. Oltre ad anfibi e rettili, come il tritone crestato e l'ululone dal ventre giallo, il Sele ospita la lontra, diventata per i suoi numerosi avvistamenti il simbolo dell'Oasi di Persano, la cui presenza \u00e8 indice di un'ottima qualit\u00e0 ambientale. L'avifauna presenta l'airone cenerino, la gallinella d'acqua ed il germano reale, lo svasso maggiore e il tarabusino, il martin pescatore e finanche il cavaliere d\u2019Italia"}
{"id": "1823941", "revid": "1543377", "url": "https://it.wikipedia.org/wiki?curid=1823941", "title": "Torneo di qualificazione europeo al World Grand Prix 2008", "text": "Il torneo di qualificazione europeo al World Grand Prix di pallavolo femminile 2008 si \u00e8 svolto da 3 al 9 settembre ad Ankara, in Turchia. Alla competizione hanno partecipato 7 squadre nazionali europee e le prime tre classificate si sono qualificate al World Grand Prix 2008.\nPodio.\nCampione.\nGermania\nSecondo posto.\nTurchia\nTerzo posto.\nItalia"}
{"id": "1823942", "revid": "57342", "url": "https://it.wikipedia.org/wiki?curid=1823942", "title": "Clever", "text": ""}
{"id": "1823945", "revid": "742538", "url": "https://it.wikipedia.org/wiki?curid=1823945", "title": "Modellazione 3D", "text": "La modellazione 3D (per esteso modellazione tridimensionale), nella computer grafica 3D, \u00e8 il processo atto a definire una forma tridimensionale in uno spazio virtuale generata su computer; questi oggetti, chiamati modelli 3D vengono realizzati utilizzando particolari programmi software, chiamati modellatori 3D, o pi\u00f9 in generale software 3D.\nQuesto termine viene utilizzato in ambito informatico e si distingue da altri tipi di modellazione tridimensionale, come ad esempio la scultura tradizionale.\nStoria.\nLa storia della Computer grafica 3D \u00e8 naturalmente molto recente, lo stesso termine di grafica computerizzata nasce solo nel 1960.\nUna delle prime rappresentazioni tridimensionali su calcolatore \u00e8 stata quella del famoso \"primo uomo\" o \"Boeing Man\" realizzata da William Fetter; un insieme di linee che descrivevano la sagoma virtuale di un pilota di aereo.\nA partire dal 1959, la General Motors, in collaborazione con la IBM, sviluppa il sistema \"DAC\", uno dei primi sistemi CAD; attraverso una penna ottica e uno schermo sensibile, gli operatori disegnavano delle curve matematiche in uno spazio virtuale, con le quali delimitavano i profili, le sezioni e le superfici delle automobili.\nDella prima met\u00e0 degli anni sessanta \u00e8 anche il sistema chiamato \"Adage\", considerata da molti la prima workstation CAD indipendente.\nLa nascita della modellazione 3D \u00e8 dunque avvenuta in ambito industriale, primariamente come supporto alla progettazione. Da allora i campi di utilizzo della modellazione 3D e della grafica tridimensionale si sono enormenente ampliati, uscendo in buona parte dall'ambito tecnico.\nModellazione nella pratica operativa dalla grafica 3D.\nLa \"modellazione 3D\" pu\u00f2 anche essere fine a s\u00e9 stessa, e in questo caso il modello generato non richiede ulteriori elaborazioni, ma generalmente la modellazione rappresenta il primo \"step\" di una serie di operazioni successive che determineranno l'elaborato finale. Questo primo step, nella specifica area della Computer grafica 3D, non pu\u00f2 mai mancare, e ne rappresenta il presupposto di partenza.&lt;br&gt; \nSi prenda ad esempio un caso particolare abbastanza complesso: la realizzazione di un'\"immagine statica fotorealistica di un personaggio 3D\".\nQuesta comporta i seguenti passaggi essenziali:\nO un caso relativamente pi\u00f9 semplice: \"Corpo in alluminio di un mulinello, realizzato con macchina utensile\".\nCome si nota la realizzazione del \"modello 3D\" \u00e8 posta sempre all'inizio della catena operativa, ed \u00e8 la base delle successive operazioni.\nCampi di impiego della modellazione 3D.\nI sistemi di modellazione vengono impiegati in tutti i campi della Computer grafica 3D, tanto che in taluni casi \"modellazione 3D\" e grafica 3D sono sinonimi.\nTipologie di modellazione.\nDa un punto di vista tipologico, tutta la \"modellazione 3D\", rientra in due grandi famiglie, ognuna riguardante un ben determinato genere di modelli:\nNaturalmente uno stesso oggetto pu\u00f2 contenere sia modellazione organica che geometrica,\noppure pu\u00f2 essere formato da un insieme di parti contenenti sia modelli organici che geometrici.\nTecniche di modellazione 3D.\nSi possono dividere in tre categorie principali:\nChe a loro volta possono venire suddivise in tre distinti generi di modellazione:\nIn alcuni modellatori un oggetto \u00e8 considerato formato da superfici finch\u00e9 queste sono aperte, mentre viene riconosciuto come solido una volta che tutte le superfici siano saldate fra di loro e formino un corpo chiuso.\nIl seguente elenco esamina le diverse tecniche di Modellazione Manuale. Alcune delle tecniche descritte (come ad es. le superfici patch), essendo abbastanza datate, risultano essere superate e obsolete rispetto a tecniche pi\u00f9 recenti e avanzate. Malgrado questo taluni Modellatori 3D, mantengono al loro interno alcuni di questi strumenti come accessori o utilit\u00e0.\nSuperfici patch.\nLa modellazione per patch \u00e8 uno dei sistemi meno recenti utilizzati in grafica 3D, e nel corso del tempo si \u00e8 molto evoluta sviluppando una serie di nuove tecniche. Nella sua forma pi\u00f9 semplice determina delle superfici parametriche generate da quattro o pi\u00f9 curve adiacenti che formino un perimetro chiuso.\nModellazione Spline (superfici).\nLa modellazione spline utilizza la tecnica del \"patching\", precedentemente descritta, e le curve spline. Fondamentalmente un modello realizzato mediante questo sistema \u00e8 formato da una gabbia di curve spline, intersecanti e collegate tra loro. Gli spazi compresi fra tre o quattro curve spline unite nei loro punti di controllo, vengono poi riempiti da patch. Tale sistema si presta soprattutto a realizzare modelli organici.\nCostruzioni Avanzate (solidi e superfici).\nLe costruzioni avanzate utilizzano lo stesso concetto alla base dell'estrusione e della rivoluzione semplice, ma vi aggiungono dei controlli molto pi\u00f9 sofisticati.\nQuesto genere di costruzioni, nel corso degli anni sono state dotate in realt\u00e0 di molti tipi di controllo, si sono aggiunte linee guida supplementari, controlli del tipo di torsione, definizioni di tangenze etc.\nQuesti sistemi di modellazione, per il loro alto grado di precisione, vengono impiegati per lo pi\u00f9 per definire oggetti tecnici o di design industriale.\nModellazione poligonale.\nSi tratta di tecniche basilari nell'ambito della grafica 3D. \nLa \"modellazione poligonale\" opera su superfici organizzate in maglie pi\u00f9 o meno dettagliate di facce poligonali. Queste superfici possono solo approssimare l'oggetto finale se siamo in presenza di un basso livello di poligoni (in questo caso caso l'oggetto viene detto \"Low Poly\"). In altri casi un modello poligonale - a modellazione ultimata - pu\u00f2 essere formato anche da un numero molto elevato di facce.\nI seguenti sistemi procedono dai pi\u00f9 elementari ai pi\u00f9 evoluti:\nModellazione solida.\nLa modellazione solida, o CSG, \u00e8 un tipo di modellazione geometrica, utilizzata soprattutto in ambito tecnico e CAD, Storicamente si inizia a parlare di modellazione solida solo alla fine degli anni '60, mentre il primo modellatore solido commerciale (chiamato Romulus), risale al 1981, seguito poi da Granite di PTC con il rilascio di Pro/ENGINEER nel 1987, che introdusse il concetto di 3D parametrico, e Parasolid, della Unigraphics, nel 1988.\nLa modellazione solida utilizza i seguenti strumenti di base:\nModellazione solida parametrica.\nUna variazione della modellazione solida classica che ha dato grande impulso allo sviluppo di applicazioni CAD \u00e8 stata l'introduzione del concetto di solido parametrico basato su features, che si differenzia dal concetto di modellazione solida tradizionale in quanto il solido viene creato sulla base di operazioni comparabili a quelle da effettuare per realizzare un pezzo reale. \nNella modellazione parametrica, inoltre, i solidi sono governati e messi tra loro in relazione da parametri di tipo fisico, matematico o geometrico.\n&lt;br&gt;L'introduzione di questo sistema di concetti relativo alla modellazione 3D \u00e8 solitamente attribuito agli sviluppi del Dott. Samuel P. Geisberg che port\u00f2 al rilascio del sistema Pro/ENGINEER nel 1987.&lt;br&gt;\nNell'attuale panorama delle proposte CAD industriali la maggioranza dei software pi\u00f9 diffusi hanno adottato questo paradigma sebbene sussistano delle differenze verso l'approccio alla parametricit\u00e0 del modello, alla gestione degli eventi ed alle tecnologie matematiche ed informatiche per realizzarli.\nMetaball.\nLe metaball (o \"blob\"), sono un particolare tipo di primitive utilizzate per realizzare modelli organici, di design o simulazioni di liquidi. Sono delle entit\u00e0 di tipo volumetrico come i voxel, hanno un nucleo centrale che viene visualizzato come superficie implicita e un campo di forza o di \"influenza\" esterno. Quando due metaball vengono accostate reagiscono fra di loro attraverso il campo di forza esterno che le attrae (se \u00e8 positivo) e ne determina la fusione, o le respinge (se \u00e8 negativo), e provoca una sottrazione di volume.\nRealizzato il modello sotto forma di superficie implicita, \u00e8 possibile in genere convertirlo in una mesh poligonale vera e propria, invocando parametri come la densit\u00e0 finale della mesh. \nSono state sviluppate diverse forme di Metaball:\nSuperfici NURBS.\nLa tecnologia NURBS fu introdotta dalla Boeing nel 1975, acronimo di \"non-uniform rational B spline\" (B-Spline razionali non uniformi), viene utilizzata in grafica 3D per realizzare una vasta tipologia di modelli; \u00e8 particolarmente adatta a rappresentare superfici organiche, ad esempio di creature e personaggi, e oggetti di design che richiedano superfici complesse e precise come le automobili. Le superfici NURBS sono superfici matematiche perfettamente smussate, non caratterizzate dalla tipica sfaccettatura delle superfici poligonali, sono facilmente modificabili e controllabili attraverso pochi punti di controllo, chiamati CV (Control Vertices).\nUna superficie NURBS pu\u00f2 essere generata o dalle stesse curve NURBS, attraverso operazioni di estrusione, rivoluzione, lofting, patching e altre, oppure da primitive di tipo NURBS come sfere, cilindri, tori ecc. Le successive modifiche di un modello NURBS, dipendono molto dagli strumenti messi a disposizione dal Software 3D, ma in genere si passa a editare i punti della superficie, o i vertici CV, dove \u00e8 necessario si possono aggiungere o rimuovere curve nelle direzioni U e V, come si possono aggiungere e rimuovere i vertici di controllo nelle curve.\nModellazione solida parametrica.\n\u00c8 un genere di modellazione usata in ambito CAD.La modellazione solida parametrica, nell'ambito della progettazione CAD ha colmato alcune mancanze della modellazione solida semplice. Essa consente di generare i solidi mediante l'immissione di parametri numerici, ad es. l'altezza, la lunghezza, la profondit\u00e0, i raggi e le misure angolari, e di poter intervenire su questi parametri anche dopo aver realizzato il modello, per modificarne e aggiornare la geometria senza doverlo ricostruire. In aggiunta alla modellazione tramite parametri venne introdotto anche il concetto di \"feature\" e di albero di costruzione: in pratica tutte le lavorazioni applicate sul modello solido vengono registrate (come feature), in una specie di albero cronologico che funziona secondo uno schema di dipendenza padre-figlio; \u00e8 possibile in ogni momento della modellazione tornare indietro nell'albero di costruzione, selezionare una feature, editare e modificare i suoi parametri, e aggiornare tutto il modello con i nuovi parametri. La modellazione solida parametrica viene oggi detta \"ibrida\", in quanto molti modellatori CAD hanno aggiunto delle funzioni avanzate di modellazione ibrida solida e di superficie, per potere realizzare modelli pi\u00f9 complessi.\nDi seguito viene schematizzata una sequenza tipo di modellazione solida parametrica; si tratta di uno schema molto semplice, adottabile soprattutto per componenti meccaniche o che comunque non richiedano interventi complessi: \nBisogna ricordare che ogni parametro numerico riguardante gli schizzi di partenza e le feature di lavorazione \u00e8 editabile e modificale in qualsiasi momento della modellazione, cos\u00ec come sono modificabili tutte le opzioni delle feature. Il sistema di lavorazione non procede in un unico senso (come nella Modellazione poligonale a Rifinitura Progressiva) ma \u00e8 reversibile e modificabile all'infinito.\nSuperfici di Suddivisione (Subdivision Surface).\nLe \"Superfici di suddivisione della B-spline di Catmull Clark\" furono Sviluppate da E. Catmull e J. Clark nel 1978. Furono utilizzate per la prima volta nell'ambito della Computer grafica 3D dalla Pixar nel film di animazione \"Geri's Game\", del 1989.\nSono uno strumento di modellazione molto versatile, adatto soprattutto a realizzare modelli organici in maniera semplice e dettagliata. Coniugano assieme le migliori caratteristiche della modellazione poligonale e della modellazione NURBS; come le superfici NURBS sono perfettamente smussate e prive di sfaccettature, ma possono avere come base forme dalla topologia irregolare, tipiche dei modelli poligonali. \nUno dei migliori sistemi per iniziare la modellazione con le superfici di suddivisione \u00e8 proprio quello di convertire un modello poligonale, l'unico requisito importante \u00e8 che la mesh da convertire sia il pi\u00f9 semplice possibile, formata cio\u00e8 da un basso numero di poligoni, questo perch\u00e9 non servono molti poligoni per realizzare delle superfici di suddivisione perfette. Il passaggio da una superficie poligonale a una superficie di suddivisione \u00e8 automatico, e questo vale anche per il processo inverso.\nFondamentalmente le superfici di suddivisione utilizzano le stesse tecniche di modellazione impiegate per le mesh poligonali, con qualche distinguo e con molte pi\u00f9 possibilit\u00e0, come ad esempio poter assegnare un maggiore o minore \"peso\" a ciascun punto della superficie.\nSuperfici implicite (Voxel).\nGeneralmente, pi\u00f9 che rappresentare una tecnica di modellazione, i Voxel vengono usati come dei sistemi per visualizzare geometrie o fenomeni particolari. I voxel generano un volume attorno a un punto geometrico (cio\u00e8 definito e posizionato nello spazio), tale punto viene visualizzato e renderizzato tramite la superficie implicita del voxel.\nLa visualizzazione volumetrica tramite voxel viene impiegata ampiamente in ambito medico, utilizzando i dati tridimensionali provenienti dalle Tomografie computerizzate (TC), e dalle risonanze magnetiche (RM), I modelli generati in tale modo rientrano nella categoria della modellazione da \"scansione tridimensionale\", descritta pi\u00f9 avanti.\nI voxel vengono anche utilizzati nell'ambito della animazione tridimensionale per alcuni tipi di simulazione complessa, come quella degli effetti gassosi, atmosferici e per le esplosioni, similmente possono venire impiegati per realizzare i materiali liquidi e fluidi, come acqua, lava, ecc. mediante motori di generazione particellare, in questo caso il loro l'utilizzo rientra nell'ambito della \"modellazione procedurale\".\nPer quanto concerne la modellazione manuale vera e propria, le superfici implicite possono utilizzare la struttura di geometrie esistenti. Sfruttando la caratteristica dei voxel di creare entit\u00e0 volumetriche attorno a dei punti geometrici, si possono costruire forme particolari, sia materiche che \"immateriali\" utilizzando uno dei sistemi di modellazione qui esaminati (ad es. la modellazione poligonale), e man mano verificare la forma volumetrica che si sta generando.\nI modelli ottenibili possono anche essere simili a quelli realizzati tramite le metaball (che pure sono entit\u00e0 volumetriche), ma generalmente si sfruttano le capacit\u00e0 tipiche dei voxel di generare superfici molto complesse, difficilmente ottenibili in altro modo. Da quanto detto si comprende che l'ambito di utilizzo delle superfici implicite comprende quasi esclusivamente forme e strutture di tipo organico, naturale o immaginario, ma non di tipo geometrico.\nMappe di Displacement.\nIl \"displacement mapping\" \u00e8 una tecnica di modellazione che non utilizza gli strumenti standard di modifica, ma si basa sull'elaborazione di immagini in scala di grigio.\nUtilizza lo stesso principio dell'\"Images mapping\" (mappatura di immagini), ad es. il \"Bump mapping\" (rugosit\u00e0), con la differenza che il displacement interviene sulla geometria del modello, modificandola. Agendo nella direzione \"normale\" della superficie, la mappa di displacement provoca uno spostamento in senso positivo dei punti del modello corrispondenti alle zone chiare dell'immagine, e in senso negativo di quelli corrispondenti alle zone scure. Pu\u00f2 essere considerato come uno strumento di deformazione della mesh attraverso immagini, viene utilizzato sia su modelli organici che geometrici.\nSi possono distinguere due generi di displacement:\nScultura 3D.\nPer indicare questa tecnica si usa anche il termine \"displacement painting\", in quanto deriva dalla comunione di tecniche di displacement map e di tecniche di painting 3D.\n\u00c8 un sistema molto affine a tecniche di scultura tradizionale, opera utilizzando dei pennelli virtuali, variabili in dimensione e funzioni, che, passati sulla superficie del modello vanno a modificarne la geometria in tempo reale, provocando protrusioni, avvallamenti, scalfitture e incisioni, come se si stesse lavorando su un pezzo di argilla.\nI precursori di questa tecnica furono i programmi di painting diretto su mesh, che per\u00f2 non lavoravano sul canale del displacement. Il primo esempio di questo tipo di scultura fu il modulo \"artisan\", impiegato da Maya, ma il capostipite vero e proprio dei modellatori basati su questa tecnologia \u00e8 senza dubbio ZBrush di pixologic, seguito da una serie di altri pacchetti commerciali.\nLa scultura diretta della mesh viene utilizzata soprattutto per la rifinitura e il dettaglio in alta definizione di modelli semplici realizzati con altri metodi, ma pu\u00f2 essere usata anche per definire da zero un modello partendo da primitive semplici come parallelepipedi o sfere. \u00c8 usata in larga misura nella modellazione organica, in particolare nella modellazione e definizioni di personaggi.\nData l'estrema complessit\u00e0 dei modelli ottenuti con questa tecnica (che possono essere formati da molti milioni di poligoni), si rende quasi sempre necessario trasferire i dati tridimensionali della mesh in mappe di displacement o in normal map, utilizzabili in modelli molto pi\u00f9 leggeri.\nTecniche di Rotoscoping.\nNon si tratta di una tecnica di modellazione 3D in senso stretto, Il rotoscoping (o ricalco), \u00e8 piuttosto una tecnica di supporto alla modellazione. In molti casi pu\u00f2 essere di aiuto iniziare la modellazione di un qualsiasi oggetto utilizzando come riferimento delle immagini di sfondo. Queste vengono posizionate e scalate nelle finestre standard di lavorazione del programma 3D, oppure, se si preferisce, possono essere mappate su dei piani paralleli alle viste di lavoro. Per taluni soggetti \u00e8 sufficiente utilizzare una sola immagine di riferimento, per altri, pi\u00f9 complessi, possono servire due o tre immagini, posizionate nelle viste: Frontale, Laterale, Superiore (o inferiore).\nLa tecnica del rotoscoping \u00e8 utilizzabile per ogni tipologia di oggetti, da quelli realizzati in modellazione organica, agli oggetti tecnici realizzati in ambiente CAD.\nUn discorso a parte meritano le successive due voci, in quanto adottano tecnologie e procedure particolari, che le pongono al di fuori della modellazione manuale semplice:\nLa modellazione procedurale.\nLa \"modellazione procedurale\" \u00e8 una modellazione assistita da strumenti software che generano in maniera automatica o semi-automatica la geometria voluta. La qualit\u00e0 dei modelli prodotti \u00e8 in questo caso delegata alle maggiori o minori capacit\u00e0 del software impiegato.\nvi sono varie categorie di software procedurali per quanto concerne la creazione di forme tridimensionali, si possono distinguere i seguenti simulatori e generatori:\nQuesti programmi generano forme tridimensionali sotto forma di mesh, volumi o superfici, impiegabili nei normali software 3D per le applicazioni necessarie.\nGeneralmente sono due i metodi di modellazione usati: o esclusivamente attraverso l'impostazione dei parametri messi a disposizione dal software e l'immissione di dati numerici, dopodich\u00e9 la generazione procede in maniera automatica - o attraverso dei sistemi di modellazione guidata, che consentono un controllo maggiore di quanto si sta realizzando: in questo caso il software segue delle geometrie di guida (curve, mesh etc.), o viene limitato da vincoli esterni. I casi da analizzare sarebbero molti e specifici per ogni tipologia di modellazione procedurale.\nLa scansione tridimensionale.\nRealizzare modelli 3D acquisendoli da oggetti reali rientra in un tipo di modellazione utilizzato in svariati settori; dall'architettura all'industria cinematografica, dalla conservazione dei beni artistici alla medicina, etc.\nEsiste una vasta gamma di strumenti e procedure per ottenere della repliche virtuali di oggetti fisici:\n\u00e8 un sistema versatile che comprende molti tipi di strumenti, a seconda delle dimensioni degli oggetti da scansionare, della risoluzione ecc. , si va da strumenti manuali, piccoli e portatili, a apparecchiature da studio, fisse o mobili, fino a attrezzature da utilizzarsi in spazi aperti per rilevare territori o architetture.\nI sistemi laser, per ogni inquadratura dell'oggetto, producono delle superfici formate da nuvole di punti, varie inquadrature forniranno una serie di nuvole di punti che andranno a comporre il modello 3D, il dettaglio ottenibile con questi sistemi pu\u00f2 essere anche molto elevato. Le tipologie di oggetti scansionabili \u00e8 molto vasta; essendo una tecnica non a contatto e non invasiva, si possono rilevare oggetti morbidi e flessibili come ad es. i corpi umani. \nQuesti sistemi di indagine diagnostica consentono, in una maniera non invasiva, di poter rilevare le strutture anatomiche interne di un corpo umano o animale, non ottenibili con altri sistemi.\nPrincipi di corretta modellazione.\nPer comprendere quale debba essere il giusto utilizzo dei vari sistemi di modellazione bisognerebbe introdurre il concetto di Modello 3D corretto e Modello 3D scorretto. Si deve cio\u00e8 spostare l'attenzione dall'aspetto tecnico della modellazione a un'analisi attenta del modello da realizzare. \nIl processo di modellazione deriva primariamente dalla tipologia del modello da realizzare. La tipologia del modello comporter\u00e0 una prima scelta tra tecniche di modellazione organica e tecniche di modellazione geometrica (non avrebbe senso approcciare la modellazione di un componente meccanico con delle tecniche organiche; come sarebbe un nonsenso voler realizzare una mano umana con un sistema CAD), questo perch\u00e9 ogni tipologia di oggetto \u00e8 associabile in maniera naturale a determinate tecniche e non a altre.\nCi\u00f2 che condizioner\u00e0 la scelta specifica del sistema di modellazione, saranno invece le caratteristiche richieste al modello dalla sua destinazione d'uso. Un modello 3D molto bello da vedersi non \u00e8 necessariamente eseguito correttamente: perch\u00e9 potrebbe essere inadatto all'utilizzo cui \u00e8 destinato (ad es. il modello 3D di un'automobile da usarsi in un videogame, sar\u00e0 necessariamente diverso dal modello CAD della stessa automobile da utilizzarsi per la produzione di serie). \nSi adotter\u00e0 una tecnica di modellazione corretta se sar\u00e0 adeguata primariamente alla tipologia del modello e secondariamente al suo utilizzo finale."}
{"id": "1823946", "revid": "1205085", "url": "https://it.wikipedia.org/wiki?curid=1823946", "title": "Mouvement africain des enfants et jeunes travailleurs", "text": "Il Mouvement africain des enfants et jeunes travailleurs (Maejt, in francese \"Movimento africano dei bambini e dei giovani che lavorano\") \u00e8 una rete di associazioni costituite da bambini e ragazzi che lavorano in 20 paesi dell'Africa occidentale e centrale (tra cui Benin, Costa d'Avorio, Repubblica Democratica del Congo, Burkina Faso, Senegal, Mali, Guinea-Bissau, Guinea, Niger e Togo). \nAttivit\u00e0.\nIl movimento si propone di difendere i diritti dei minori che lavorano attraverso il dialogo con le autorit\u00e0, iniziative di solidariet\u00e0 reciproca, e campagne di sensibilizzazione dell'opinione pubblica locale e internazionale. Le singole associazioni dei diversi paesi sono note come Association des enfants et jeunes travailleurs (Aejt, \"Associazione dei bambini e dei ragazzi che lavorano\"). Associazioni correlate esistono anche in alcuni paesi di lingua inglese, dove vengono chiamate Association of working children and youth (Awcy). Il principale organo del movimento \u00e8 il bollettino \"Lettre de la rue\"; nel 1999 il movimento ha descritto i propri principi e le proprie attivit\u00e0 nel libro \"Voix des enfants d'Afrique\" (\"Voce di bambini d'Africa\"), tradotto nel mondo in varie lingue, incluso l'italiano.\nPrincipi ispiratori.\nIl movimento \u00e8 nato formalmente nel luglio del 1994 a Bouak\u00e9 (Costa d'Avorio), dove si \u00e8 tenuto il primo incontro internazionale. In questa occasione \u00e8 stato stilata la dichiarazione dei principi del movimento, che ha identificato 12 diritti fondamentali che il movimento si prefigge di promuovere e difendere:\nPer contro, il movimento si oppone alle campagne per la lotta indiscriminata al lavoro minorile nel mondo:\nIl movimento ha stretto relazioni con altri movimenti analoghi sorti in altre parti del mondo (per esempio India e Sudamerica e inviato le proprie delegazioni a molti eventi internazionali sulla situazione dei minori nel mondo, come il convegno dell'Unicef sullo sfruttamento del lavoro minorile in Africa occidentale e centrale (Abidjan, Costa d'Avorio 1996) e la sessione speciale sull'infanzia dell'Assemblea generale delle Nazioni Unite (New York 2002)."}
{"id": "1823949", "revid": "14691", "url": "https://it.wikipedia.org/wiki?curid=1823949", "title": "Association des enfants et jeunes travailleurs", "text": ""}
{"id": "1823951", "revid": "14691", "url": "https://it.wikipedia.org/wiki?curid=1823951", "title": "MAEJT", "text": ""}
{"id": "1823952", "revid": "14691", "url": "https://it.wikipedia.org/wiki?curid=1823952", "title": "AEJT", "text": ""}
{"id": "1823953", "revid": "14691", "url": "https://it.wikipedia.org/wiki?curid=1823953", "title": "AWCY", "text": ""}
{"id": "1823956", "revid": "89436", "url": "https://it.wikipedia.org/wiki?curid=1823956", "title": "Vela Luka", "text": ""}
{"id": "1823957", "revid": "287204", "url": "https://it.wikipedia.org/wiki?curid=1823957", "title": "Risca", "text": "Risca \u00e8 un personaggio fittizio del romanzo fantasy \"Il primo re di Shannara\" di Terry Brooks.\nStoria.\nSpecializzato nell'uso delle armi e nell'arte della guerra, Risca \u00e8 stato l'ultimo dei druidi guerrieri, l'ultimo grande conoscitore di tutte le battaglie combattute dal giorno in cui le nuove Razze si erano affacciate sul mondo. Durante la sua permanenza a Paranor ha conosciuto Bremen e ha intrapreso gli studi sulle arti magiche. Quando il vecchio Druido torn\u00f2 per avvertire i suoi pari del ritorno del Signore degli Inganni, Risca abbandon\u00f2 la fortezza scampando allo sterminio dell'ordine druidico e su richiesta dello stesso Bremen si diresse verso le Terre dell'Est per mettere in guardia il suo popolo della venuta dell'Esercito del Nord guidato dallo spietato Brona.\nDa giovane aveva combattuto contro le trib\u00f9 degli Gnomi, fianco a fianco con l'attuale Re dei Nani, Raybur, che conoscendo la sua maestria gli affid\u00f2 le redini della guerra: nonostante gli stratagemmi del druido, l'esercito del Nord era troppo numeroso e organizzato ed esso riusc\u00ec a spingere il popolo dei Nani sin sulle Montagne del Corvo.\nQuando l'esercito del Nord si ritir\u00f2 per attaccare gli elfi, fu Risca a convincere i Nani ad andare in soccorso ai loro antichi alleati, nonostante che questi non avessero prestato alcun aiuto durante l'invasione.\nGrazie all'intervento dei nani l'esercito del Nord fu sconfitto nella Valle di Rhenn: Risca aveva combattuto come un drago in prima linea ma infine aveva ceduto alla moltitudine di ferite che aveva subito."}
{"id": "1823958", "revid": "83531", "url": "https://it.wikipedia.org/wiki?curid=1823958", "title": "Gran Premio degli Stati Uniti d'America-Est 1979", "text": "Il Gran Premio degli Stati Uniti d'America-Est 1979 \u00e8 stata la quindicesima, e ultima, prova della stagione 1979 del Campionato mondiale di Formula 1. Si \u00e8 corsa domenica 7 ottobre 1979 sul Circuito di Watkins Glen. La gara \u00e8 stata vinta dal canadese Gilles Villeneuve su Ferrari; per il vincitore si tratt\u00f2 del quarto successo nel mondiale. Ha preceduto sul traguardo i francesi Ren\u00e9 Arnoux su Renault e Didier Pironi su Tyrrell-Ford Cosworth. Inoltre \u00e8 stata l'ultima gara per Jacky Ickx, Hans-Joachim Stuck e, tra i team, per la Wolf.\nVigilia.\nSviluppi futuri.\nJody Scheckter, a capo dell'associazione dei piloti, annunci\u00f2 la volont\u00e0 degli stessi di chiedere la gestione tecnica dalle gare, in alternativa al potere di FISA e FOCA.\nAspetti tecnici.\nLa Wolf impieg\u00f2 la WR8/9.\nAspetti sportivi.\nLa partenza della gara, prevista inizialmente per le 14:35, venne anticipata di mezz'ora per evitare che vi fosse la sovrapposizione con la visita di Papa Giovanni Paolo II a Washington.\nLa Brabham conferm\u00f2 l'impiego, anche per questo gran premio, dell'argentino Ricardo Zunino. Era stata anche ventilata la possibilit\u00e0 che la casa inglese potesse far debuttare Alain Prost, pilota francese vincitore della F3 francese ed europea della stagione. Anche la McLaren aveva anche proposto al francese la sua vettura, ma Prost aveva declinato l'offerta, ritenendo che un debutto prematuro sarebbe stato un errore, a causa della mancanza di preparazione specifica.\nIl gran premio venne definito \"degli Stati Uniti-Est\", per distinguerlo da quello corso a Long Beach, in aprile, anche se il suo nome ufficiale era \"United States Grand Prix\". A differenza del gran premio precedente tutte le 30 vetture iscritte vennero fatte partecipare alla gara, senza nessuna necessit\u00e0 di effettuare prequalifiche, come era stato prospettato in Canada.\nNelle due ore di prove libere concesse dagli organizzatori al gioved\u00ec, il miglior tempo venne fatto da Alan Jones su Williams in 1'36\"6, davanti a Jean-Pierre Jabouille, staccato di 4 decimi.\nQualifiche.\nResoconto.\nAl venerd\u00ec il circuito fu colpito da una fortissima pioggia. Solo poche vetture testarono il tracciato, e ancora meno tentarono di fare un giro per segnare un tempo da qualifica. Dei sei che cercarono di marcare un tempo significativo, Gilles Villeneuve fu il pi\u00f9 rapido con oltre nove secondi di vantaggio sul secondo, Jody Scheckter. Villeneuve chiuse infatti in 2'01\"437, contro il 2'11\"089 del suo compagno di scuderia.\nIl sabato inizi\u00f2 col sole; Alan Jones fu in testa alla classifica dei migliori tempi con la sua Williams per l'intera sessione, sempre nel tentativo di migliorare l'assetto della sua monoposto. L'australiano conquist\u00f2 la \"pole\" con un vantaggio di 1\"3 secondi sulla Brabham di Nelson Piquet, che fu comunque capace di ottenere la prima fila alla sua prima apparizione sul circuito di Watkins Glen, e bruciando Gilles Villeneuve solo negli ultimi munti.\nIl nuovo campione del mondo, Jody Scheckter, scont\u00f2 dei problemi col motore e trov\u00f2 traffico nei suoi giri migliori tanto da terminare solo sedicesimo, peggio di lui anche l'ex campione del mondo, Mario Andretti, diciassettesimo.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nLa pioggia arriv\u00f2 venti minuti prima della partenza costringendo i piloti a montare gomme da bagnato. Solo due conduttori scelsero di rimanere con le gomme da asciutto: Mario Andretti, che cos\u00ec tentava di risalire dal fondo del gruppo, e Nelson Piquet.\nAlla partenza il brasiliano scivol\u00f2 dietro in classifica a causa della sbagliata scelta delle coperture. La testa venne prese da Gilles Villeneuve, davanti ad Alan Jones; Jody Scheckter, che partiva in ottava fila, scelse una traiettoria esterna alla prima curva per evitare collisioni, ma usc\u00ec di pista, rientrando in fondo al gruppo. Keke Rosberg and\u00f2 in testacoda, e costrinse Bruno Giacomelli a uscire di tracciato e a ritirarsi per un guasto allo sterzo.\nAl termine del primo giro, la classifica vedeva in testa Villeneuve, poi Jones, Carlos Reutemann, Jacques Laffite, Jean-Pierre Jabouille, Clay Regazzoni, Ren\u00e9 Arnoux, Didier Pironi, John Watson e Jean-Pierre Jarier. Dopo due giri Villeneuve aveva gi\u00e0 5 secondi di margine su Jones. Nei primi giri Regazzoni pass\u00f2 sia Jabouille che Laffite, che a sua volta venne passato anche dal pilota della Renault.\nAl terzo giro, Jacky Ickx, che aveva portato la sua Ligier dalla ventiquattresima alla dodicesima posizione, tallonava Derek Daly, lo raggiunse alla curva prima dell'entrata ai box, ma lo colp\u00ec al posteriore, uscendo di pista. Il suo compagno di scuderia Jacques Laffite, che era quinto, and\u00f2 in testacoda il giro seguente nello stesso punto.\nAnche Reutemann abbandon\u00f2 al settimo giro, quando era terzo, per un guasto all'unit\u00e0 per l'estinzione degli incendi, che cadde nell'abitacolo e lo ostacol\u00f2 sulla pedaliera. Sull'altra Lotus, Mario Andretti decise di fermarsi per montare le gomme da bagnato, visto il persistere della pioggia. Ripart\u00ec ventesimo ma si ritir\u00f2 poco dopo col cambio bloccato in quarta marcia.\nJody Scheckter era autore nel frattempo di una lunga rimonta: tredicesimo al secondo giro, si trov\u00f2 nono un giro dopo, sesto al giro 6 e addirittura quarto dopo solo sette giri. La classifica vedeva perci\u00f2, dietro a Villeneuve, Jones, Regazzoni e Scheckter, il duo della Renault Jean-Pierre Jabouille-Ren\u00e9 Arnoux, seguito dalle tre Tyrrell di Jarier, Pironi e Daly. Al 13\u00ba giro Scheckter ebbe la meglio anche su Regazzoni, conquistando il terzo posto. Al giro 18 Jarier fu costretto, da un incidente, al ritiro. Nel giro 20 Rosberg riprese Pironi, che era ottavo, e cerc\u00f2 di passarlo all'interno. Non potendo tenere la traiettoria colp\u00ec la Tyrrell. Pironi fu comunque in grado di proseguire, pur perdendo una posizione a favore di Hans-Joachim Stuck, mentre Rosberg torn\u00f2 ai box per ritirarsi col cambio guasto.\n\"Il gap tra Villeneuve e Jones varia, mentre Regazzoni \u00e8 poco dietro. Quando la pioggia diventa pi\u00f9 insistente, le Michelin montate sulle Ferrari dimostrano una migliore performance; mentre su pista con umidit\u00e0 intermedia le prestazioni migliori erano delle Goodyear montate sulla Williams. Al ventesimo giro, Scheckter, ora rinvenuto al terzo posto da una pessima partenza, va ai box per mettere le slick, cos\u00ec come Regazzoni. Scheckter pi\u00f9 tardi afferm\u00f2 che era ancora presto per il cambio, tanto che la vettura scivolava sul rettilineo, ma il confronto coi tempi di Villeneuve spinse la Ferrari a montare le slick sulla vettura di Scheckter!\"\nDopo i cambi gomma, dietro a Villeneuve e Jones, si pose cos\u00ec Jean-Pierre Jabouille, seguito da Ren\u00e9 Arnoux, poi Daly, Scheckter, Regazzoni e Stuck. Jabouille abbandon\u00f2 al giro 24 per un guasto meccanico.\nAll'inizio del giro 25, la maggior parte delle monoposto montava gomme \"slick\", visto che la pioggia era ormai cessata, tranne i tre battistrada, Villeneuve, Jones e Arnoux. Al giro 29 Regazzoni si ritir\u00f2 per incidente. Il circuito continuava a asciugarsi e Alan Jones riusc\u00ec ad avvicinarsi a Villeneuve, che guidava con due secondi di margine sull'australiano. Al trentunesimo giro, Jones pass\u00f2 a condurre. In soli due giri, l'australiano guadagn\u00f2 3,1 secondi. Villeneuve torn\u00f2 al box per montare le slick al trentaquattresimo giro 34: il canadese impieg\u00f2 solo 18\"78 per l'operazione.\n\"Il box Williams si prepar\u00f2 per cambiare le coperture a Jones al 37\u00ba giro. Dopo molte difficolt\u00e0 nel rimuovere la anteriore destra, sembr\u00f2 che tutto fosse andato per il meglio, e il capo meccanico, davanti alla vettura, fece segno ai meccanici di allontanarsi dalla vettura pronta per partire. Allora il meccanico all'anteriore destra grid\u00f2 che ancora non aveva finito l'operazione, ma la vettura usc\u00ec lo stesso dai box. All'inizio del rettilineo di ritorno, la vettura perse la ruota, Jones usc\u00ec di pista, con l'animo alquanto arrabbiato.\"\nCol ritiro del pilota della Williams Gilles Villeneuve si trovava al comando, con quasi un giro di vantaggio sul compagno di scuderia Jody Scheckter. Terzo era Arnoux che perse in pochi giri due posizioni fino a quando fu richiamato per cambiare le gomme. Rientrato in pista il francese fu capace di riguadagnare il terzo posto, davanti a Daly e Pironi, in soli due giri. Sesto era Hans-Joachim Stuck, davanti a Elio De Angelis e John Watson. Al giro 45 De Angelis entr\u00f2 in zona punti passando Stuck.\nAl giro 48, Scheckter temette che la vettura aveva uno pneumatico forato. Decise di fare ancora un giro per valutare la situazione, ma fu costretto al ritiro a causa del dechappamento della gomma; solo 9 vetture erano ancora in corsa. Derek Daly, quarto, and\u00f2 in testacoda mentre Piquet, dopo aver segnato il primo gpv della carriera, quando era all'inseguimento di John Watson, fu costretto al ritiro per un guasto alle sospensioni, a cinque tornate dal termine.\nVilleneuve rallent\u00f2 vistosamente, tanto da consentire a Elio De Angelis e Hans-Joachim Stuck di sdoppiarsi, ma fu capace di vincere con 48 secondi di margine su Arnoux, terzo era Pironi. La Shadow ottenne con Elio De Angelis i primi punti dell'anno, e gli ultimi in assoluto (primi punti iridati anche per il pilota romano), cos\u00ec come la ATS che colse i primi punti come costruttore (aveva ottenuto dei punti con Jarier ma facendo correre una Penske) grazie a Hans-Joachim Stuck.\nRisultati.\nI risultati del gran premio furono i seguenti:"}
{"id": "1823959", "revid": "729019", "url": "https://it.wikipedia.org/wiki?curid=1823959", "title": "Ex juvantibus", "text": "Ex juvantibus o ex adiuvantibus \u00e8 una locuzione latina che si traduce letteralmente con \"dai giovamenti\".\nIn medicina si parla di \"criterio \"ex juvantibus\"\" per indicare una diagnosi supportata da un tempo di remissione della patologia in seguito ad un dato trattamento.\nClassico esempio \u00e8 quello delle intolleranze alimentari: eliminare dalla dieta la supposta causa dell'intolleranza permette di fare una diagnosi \"ex adiuvantibus\". Questa potr\u00e0 poi essere confermata se la reintroduzione dell'alimento coincide con un ritorno della sintomatologia (\"ex nocentibus\")."}
{"id": "1823965", "revid": "767487", "url": "https://it.wikipedia.org/wiki?curid=1823965", "title": "Dom\u00e8nec Balmanya", "text": ""}
{"id": "1823970", "revid": "1005847", "url": "https://it.wikipedia.org/wiki?curid=1823970", "title": "Provincia di Sucre", "text": "La provincia di Sucre \u00e8 una delle 11 province della regione di Ayacucho nel Per\u00f9.\nIl capoluogo \u00e8 Querobamba.\nGeografia antropica.\nSuddivisioni amministrative.\n\u00c8 divisa in 11 distretti:"}
{"id": "1823974", "revid": "14691", "url": "https://it.wikipedia.org/wiki?curid=1823974", "title": "Guinea Conakry", "text": ""}
{"id": "1823975", "revid": "1005847", "url": "https://it.wikipedia.org/wiki?curid=1823975", "title": "Provincia di Grau", "text": "La provincia di Grau \u00e8 una provincia del Per\u00f9, situata nella regione di Apur\u00edmac.\nConfina a nord-ovest con la provincia di Abancay, a est con la provincia di Cotabambas, al sud con la provincia di Antabamba.\nGeografia antropica.\nSuddivisioni amministrative.\nLa provincia di Grau comprende 14 distretti:"}
{"id": "1823976", "revid": "14691", "url": "https://it.wikipedia.org/wiki?curid=1823976", "title": "Guinea-Conakry", "text": ""}
{"id": "1823977", "revid": "628767", "url": "https://it.wikipedia.org/wiki?curid=1823977", "title": "Chuquibambilla", "text": "Chuquibambilla \u00e8 una citt\u00e0 del Per\u00f9, capoluogo del distretto omonimo e della provincia di Grau."}
{"id": "1823979", "revid": "287204", "url": "https://it.wikipedia.org/wiki?curid=1823979", "title": "La maledizione della tomba egizia", "text": "La maledizione della tomba egizia \u00e8 un racconto incluso in \"Poirot indaga\", la prima raccolta di racconti di Agatha Christie con protagonista il piccolo e geniale investigatore belga Hercule Poirot, pubblicato per la prima volta nel Regno Unito nel 1924.\nTrama.\nPoirot riceve la visita di Lady Willard, la vedova del famoso egittologo, Sir John Willard, l'archeologo che ha scoperto la tomba del faraone Men-her-Ra insieme al finanziatore americano Bleibner. Tutti e due gli uomini sono morti ad una distanza di quindici giorni l'uno dall'altro, Sir John per un attacco cardiaco e il signor Bleibner per avvelenamento del sangue. Pochi giorni dopo il nipote di Bleibner, Rupert, si \u00e8 sparato e la stampa si \u00e8 quindi scatenata nel parlare di maledizione egizia. Il figlio di Lady Willard, Guy, vuole andare in Egitto per proseguire l'opera del padre e la donna ha paura che anche lui possa fare una brutta fine. Poirot afferma di credere nella forza della superstizione e accetta il caso, con gran sorpresa di Hastings.\nCome prima cosa, Poirot si fa mandare da New York informazioni su Rupert Bleibner. Il giovane era una specie di vagabondo che era riuscito a procurarsi la somma necessaria per un viaggio fino in Egitto, dove avrebbe trovato un amico che l'avrebbe aiutato. Suo zio, ad ogni modo, si era rifiutato di dargli anche solo un penny, e Rupert era tornato in America, dove aveva sceso sempre di pi\u00f9 la china, fino ad arrivare al suicidio, e al bigliettino che aveva lasciato in cui aveva scritto di essere un lebbroso ed un emarginato. Poirot e Hastings poi si recano in Egitto e si uniscono alla spedizione \u2013 scoprendo cos\u00ec che c'\u00e8 stata un'altra morte, un americano ucciso dal tetano. L'investigatore ispeziona gli scavi e sente sempre pi\u00f9 forte l'influsso del male.una sera Poirot mette in scena una piccola recita sulla venuta di Anubi che spaventa tutti tranne Towill- un esperto del museo britannico- e il chilurgo della spedizione -il dottor Ames. Una notte Hassan, uno dei servitori arabi del gruppo, porta a Poirot una tazza di camomilla. Mentre Hastings \u00e8 fuori dalla tenda ad ammirare il deserto notturno, sente Poirot soffocare dopo aver bevuto la bevanda. Corre quindi a chiamare il dottor Ames ma \u00e8 solo un trucco per portare il medico dentro la tenda, infatti l'investigatore ordina ad Hastings di bloccarlo, ma l'uomo riesce ad ingerire una capsula di cianuro. Poirot spiega che Rupert era l'erede di Bleibner, e che il dottor Ames, in segreto, era l'erede del ragazzo. L'amico che Rupert stava andando a trovare in Egitto, infatti, non era lo zio, ma il dottore, che gli ha anche procurato i soldi per tornare a New York. Il dottore aveva fatto credere a Rupert di avere contratto la lebbra durante uno dei suoi viaggi, quando invece il ragazzo aveva solo una semplice irritazione della pelle. Una volta saputo che Bleibner era morto (ucciso dal dottore), Rupert ha creduto fosse tutta colpa della maledizione egizia ed ha deciso di uccidersi, scrivendo nel bigliettino della lebbra, che tutti hanno preso per una metafora, quando invece era una realt\u00e0."}
{"id": "1823980", "revid": "830939", "url": "https://it.wikipedia.org/wiki?curid=1823980", "title": "Assemani", "text": "Assemani \u00e8 il patronimico (dall'arabo \"As-sam' ani\" = figlio di Simone) di una famiglia cristiano maronita libanese alla quale hanno appartenuto alcuni illustri orientalisti e studiosi di cose sacre, vissuti in Italia nel XVIII e nel XIX secolo, fra i quali si ricordano: "}
{"id": "1823983", "revid": "767487", "url": "https://it.wikipedia.org/wiki?curid=1823983", "title": "Pras Michel", "text": "Ha avuto anche molto successo come cantante nel 1998 con il brano \"Ghetto Supastar (That Is What You Are)\", in collaborazione con M\u00fda e Ol' Dirty Bastard.\nHa inoltre lavorato in alcune produzioni cinematografiche, fra cui una delle pi\u00f9 popolari \u00e8 senz'altro \"Mystery Men\" del 1999."}
{"id": "1823984", "revid": "223320", "url": "https://it.wikipedia.org/wiki?curid=1823984", "title": "Pras", "text": ""}
{"id": "1823985", "revid": "300067", "url": "https://it.wikipedia.org/wiki?curid=1823985", "title": "Enrique Fern\u00e1ndez", "text": ""}
{"id": "1823986", "revid": "1573940", "url": "https://it.wikipedia.org/wiki?curid=1823986", "title": "Urostylidae", "text": "Urostylidae , \u00e8 una famiglia di insetti dell'ordine Rhynchota Heteroptera, superfamiglia dei Pentatomoidea. \nLa famiglia \u00e8 presente solo in Asia, dove ha un areale che si estende dalla Regione paleartica alla Regione orientale. Comprende specie dai caratteri primitivi, nell'ambito dei Pentatomomorfi, e diverse correlazioni morfologiche sia con famiglie dei Pentatomoidei sia con altre famiglie.\nSistematica.\nLa famiglia comprende 49 specie e si suddivide in tre sottofamiglie:"}
{"id": "1823988", "revid": "767487", "url": "https://it.wikipedia.org/wiki?curid=1823988", "title": "L'antimiracolo", "text": "L'antimiracolo \u00e8 un documentario del 1965 diretto da Elio Piccon. Il film \u00e8 girato nel Gargano e in particolare nelle lagune di Lesina e Varano, nella cittadina di San Nicandro Garganico e in altri piccoli comuni limitrofi.\nTrama.\nI fatti si svolgono a San Nicandro Garganico, citt\u00e0 arretrata e misera, bagnata anch'essa dal lago. La trama percorre due storie di pescatori. Il primo, con i soldi che ha guadagnato all'estero, intende costruirsi un nuovo \"sandalo\". Il sandalo \u00e8 una barca con la quale il pescatore Nicandro cercher\u00e0 di solcare e di aprirsi, nelle acque melmose e invase dalle alghe della laguna, una \"strada\" per poter pescare. Questa strada in dialetto sannicandrese si chiama \"carrara\". Le \"carrare\" si estraggono a sorte avere una buona zona per gettare le reti significa avere cibo in abbondanza. Per\u00f2 il destino di Nicandro sar\u00e0 crudele: sotto il sole, immerso nel fango perder\u00e0 la vita annegando disperatamente nella laguna. Il secondo pescatore Zaruccio tenta di cambiare la sua vita in un modo che appare quasi assurdo.\nCon l'aiuto della famiglia cerca di costruire un campo dalla laguna. Dopo mesi di un lavoro dove porta terra e terra il piccolo campo emerge dall'acqua. Tuttavia anche in questo caso un destino tragico si abbatte su di lui. I temporali stagionali arrivano e in un solo giorno il campo viene distrutto. Ancora una volta la natura ha il sopravvento sul duro lavoro dell'uomo. E allora la rabbia, il dolore e il pianto prendono il sopravvento.\nRiconoscimenti.\nTarga leone di San Marco alla XXVI Mostra del Cinema di Venezia"}
{"id": "1823989", "revid": "367445", "url": "https://it.wikipedia.org/wiki?curid=1823989", "title": "Il mago dei numeri", "text": "Il mago dei numeri (\"Der Zahlenteufel. Ein Kopfkissenbuch f\u00fcr alle, die Angst vor der Mathematik haben\", lett. Il diavolo dei numeri. Un libro cuscino per tutti quelli che hanno paura della matematica) \u00e8 un libro per bambini ed adolescenti di Hans Magnus Enzensberger che racconta in modo divertente alcuni argomenti della matematica.\nQuesto libro \u00e8 stato un best seller.\nTrama.\nIl libro racconta la storia di un ragazzino di undici anni di nome Roberto, tormentato da terribili incubi e che ritiene la matematica odiosa e incomprensibile, soprattutto a causa del suo insegnante scolastico, il professor Mandibola, un individuo enorme e incapace di insegnare che non fa altro che mangiare ciambelle e assegnare problemi stupidi ed inutili. Una notte, in sogno, Roberto incontra un anziano signore piccolo, rosso ed irascibile, che dichiara di essere il Mago dei Numeri. Inizialmente scettico, Roberto continua a sognare il Mago per le dodici notti successive, ed esso gli fa scoprire in modo divertente le meraviglie della matematica. Il Mago richiama la necessit\u00e0 della precisione, ma sottolinea anche che i numeri non sono poi cos\u00ec difficili e possono essere anche divertenti: \u00abEh s\u00ec, i numeri sono creature davvero fantastiche. Sai, in fondo di banali non ce ne sono. Ciascuno ha un suo profilo, i suoi segreti. Non si riesce mai a scoprire tutti i loro trucchetti.\u00bb. Roberto ed il Mago affrontano insieme molti argomenti di studio della matematica: l'importanza dello zero e dell'uno, le potenze, le divisioni, le frazioni, i numeri primi, i conigli di Leonardo Fibonacci (che diventano lepri), il triangolo di Tartaglia con le sue particolarit\u00e0 nascoste, i fattoriali, il calcolo combinatorio e l'importanza e la necessit\u00e0 di dimostrare ci\u00f2 che si afferma. Durante le \"lezioni\" del mago, i termini tecnici della matematica realmente esistenti vengono rimpiazzati da denominazioni di fantasia: i numeri primi vengono ribattezzati \"numeri pr\u00ecncipi\", l'elevamento a potenza viene chiamato \"saltello\", la radice quadrata viene soprannominata \"rapa\" ed il fattoriale viene detto \"bum!\". Alla fine Roberto, sempre in sogno, viene invitato a una cerimonia nel Paradiso dei Numeri, da cui il Mago proviene, in cui viene ammesso al primo livello degli Apprendisti dei Numeri (e solo in tale occasione scopre che il Mago si chiama Teplotaxl, dal momento che solo gli iniziati possono sapere il nome di un Mago dei Numeri) e gli viene conferita, come onorificenza, una collana con una stella, che si ritrover\u00e0 al collo anche nella realt\u00e0 una volta svegliatosi. Nei giorni successivi, a scuola, il professor Mandibola propone un esercizio lungo e noioso, e Roberto, grazie a ci\u00f2 che ha imparato con il Mago, \u00e8 l'unico a riuscire a risolverlo, impressionando tutta la classe."}
{"id": "1823990", "revid": "123220478", "url": "https://it.wikipedia.org/wiki?curid=1823990", "title": "Bustighera", "text": "Bustighera (\"Bustighera\" in dialetto locale) \u00e8 una frazione del comune lombardo di Mediglia posta ad oriente del centro abitato, verso Tribiano.\nStoria.\nLa localit\u00e0 \u00e8 un borgo agricolo milanese di antica origine. La comunit\u00e0 apparteneva alla Pieve di San Giuliano, e confinava con Mercugnano a nord, Canobbio e Tribiano ad est, Colturano a sud, e Mediglia ad ovest. Al censimento del 1751 la localit\u00e0 fece registrare solo 70 residenti.\nIn et\u00e0 napoleonica, nel 1805, la popolazione era salita a 219 unit\u00e0, e nel 1809 furono aggregati a Bustighera i comuni di Canobbio, Gavazzo, Mercugnano e Vigliano per un totale di 953 cittadini; mentre due anni dopo Bustighera con le sue frazioni conobbe la prima esperienza di annessione al comune di Mediglia. Tutti i centri recuperarono comunque l'autonomia nel 1816 dopo la costituzione del Regno Lombardo-Veneto.\nAl censimento del 1853 il Comune di Bustighera contava 421 abitanti, a quello del 1861 il numero era salito a 433. Nel 1869 il Comune di Bustighera venne infine aggregato a quello di Mediglia seguendo l'antico modello napoleonico."}
{"id": "1823991", "revid": "1543377", "url": "https://it.wikipedia.org/wiki?curid=1823991", "title": "Ciclismo ai Giochi della XXVIII Olimpiade - Velocit\u00e0 femminile", "text": "Le gare di Velocit\u00e0 femminile dei Giochi della XXVIII Olimpiade furono corse dal 22 al 24 agosto all'Athens Olympic Sports Complex. La medaglia d'oro fu vinta dalla canadese Lori-Ann Muenzer.\nVide la partecipazione di 12 atlete. La gara consisteva nell'effettuare tre giri di pista, ma solo il tempo degli ultimi 200 metri era quello ufficiale.\nRisultati.\nRound di qualificazione.\nIl round di qualificazione serv\u00ec per decidere gli accoppiamenti degli ottavi di finale.\nPrimo turno.\nLe vincitrici di ogni gara passarono ai quarti, le altre ai ripescaggi.\nRipescaggio primo turno.\nLe sei cicliste sconfitte gareggiarono nei ripescaggi in gare da tre atlete ognuna; le vincitrici passarono ai quarti.\nQuarti.\nPassarono al turno successivo le cicliste che sconfissero il loro avversario due volte."}
{"id": "1823995", "revid": "1516566", "url": "https://it.wikipedia.org/wiki?curid=1823995", "title": "SMS Scharnhorst", "text": "Lo SMS \"Scharnhorst\" fu un incrociatore corazzato che serv\u00ec la kaiserliche Marine durante la prima guerra mondiale.\nStoria.\nFu varata dai cantieri Blohm &amp; Voss di Amburgo nel marzo 1906, venendo affondata nel 1914 nella battaglia delle Falkland. Nell'affondamento dell'unit\u00e0 trov\u00f2 la morte l'intero equipaggio, compreso il viceammiraglio Maximilian von Spee, analogamente ai suoi figli, i quali perirono durante la battaglia, Heinrich a bordo del \"Gneisenau\" e Otto a bordo del \"N\u00fcrnberg\". Era l\u2019unit\u00e0 capofila della classe Scharnhorst che contava anche la gemella \"Gneisenau\".\nAl momento dell\u2019affondamento disponeva di un equipaggio di 860 marinai, aveva un dislocamento di 11.600 tonnellate ed era mossa da 3 propulsori verticali a triplice espansione per complessivi 26.000\u00a0hp, poteva raggiungere una velocit\u00e0 massima di 24,1 nodi.\nRitrovamento.\nIl 4 dicembre 2019, la spedizione guidata dall\u2019archeologo marino Mensun Bound, a bordo della nave per ricerche sottomarine \"Seabed Construcor\", grazie a esplorazioni condotte dal proprio veicolo sottomarino autonomo (AUV) per la Falklands Maritime Heritage Trust, ha annunciato di aver trovato il relitto dello \"Scharnhorst\" a 98 miglia nautiche a sud-est di Stanley, il quale giace a 1610 metri di profondit\u00e0."}
{"id": "1823996", "revid": "81195", "url": "https://it.wikipedia.org/wiki?curid=1823996", "title": "Canottaggio ai Giochi della XXVIII Olimpiade - 2 di coppia pesi leggeri femminile", "text": "Batterie.\nHanno partecipato alle batterie di qualificazione 18 equipaggi, suddivisi in 3 batterie: i vincitori di ogni batteria si sono qualificati direttamente per le semifinali A e B, gli altri sono andati ai ripescaggi.\n15 agosto 2004\nRipescaggi.\nI primi 3 equipaggi si sono qualificati per le semifinali A e B, gli altri hanno disputato la finale C.\n17 agosto\nSemifinali.\nI primi tre equipaggi delle semifinali A e B si sono qualificati per la finale A.\n19 agosto 2004\nFinali.\n21 agosto 2004"}
{"id": "1823997", "revid": "287204", "url": "https://it.wikipedia.org/wiki?curid=1823997", "title": "Equitazione ai Giochi della XXVIII Olimpiade - Salto ostacoli individuale", "text": "Il concorso di Salto si \u00e8 svolto dal 22 al 27 agosto e ha visto la partecipazione di 77 cavallerizzi.\nRisultati.\nIl punteggio finale \u00e8 dato dalla somma delle penalit\u00e0 nelle varie competizioni.\n1\u00ba Turno.\nSono state calcolate penalit\u00e0 di tempo e per i salti: nel 1\u00ba turno 10 atleti non hanno avuto nessuna penalit\u00e0, mentre i due eliminati hanno ricevuto un punteggio di 20 punti pi\u00f9 alti dell'ultimo e hanno continuato a gareggiare.\n2\u00ba turno.\nIl 2\u00ba turno di salto \u00e8 valso anche come primo turno per la competizione a squadre.\n3\u00ba turno.\nIl 3\u00ba turno di salto \u00e8 valso anche come secondo turno per la competizione a squadre. Si sono qualificati per la finale i primi 46 atleti, per un massimo di tre per nazione.\nFinale \u2013 Round A.\nI punteggi delle qualificazioni sono stati azzerati.\nFinale \u2013 Round B.\nLa somma del Round A e del B ha dato il punteggio finale.\nCian O'Connor, aveva vinto la gara ma \u00e8 stato in seguito squalificato. Essendo inoltre Rodrigo Pessoa e Chris Kappler arrivati a pari merito, si \u00e8 dovuto effettuare uno spareggio, vinto dall'atleta brasiliano."}
{"id": "1823998", "revid": "75435", "url": "https://it.wikipedia.org/wiki?curid=1823998", "title": "Niballo", "text": ""}
{"id": "1823999", "revid": "287204", "url": "https://it.wikipedia.org/wiki?curid=1823999", "title": "Equitazione ai Giochi della XXVIII Olimpiade - Salto ostacoli a squadre", "text": "Il concorso di Salto a squadre ha utilizzato i punteggi del secondo e terzo turno del concorso individuale: per calcolare il punteggio della squadra \u00e8 stata fatta la somma tra i 3 migliori punteggi per nazione per ogni turno. Hanno partecipato un totale di 16 squadre, formate da 4 cavallerizzi ognuna.\nChi non ha completato tutte le prove, ha ricevuto un punteggio di 1000."}
{"id": "1824000", "revid": "752999", "url": "https://it.wikipedia.org/wiki?curid=1824000", "title": "Salt-N-Pepa", "text": ""}
{"id": "1824001", "revid": "110157", "url": "https://it.wikipedia.org/wiki?curid=1824001", "title": "Microregione di S\u00e3o Jer\u00f4nimo", "text": "S\u00e3o Jer\u00f4nimo \u00e8 una microregione del Rio Grande do Sul in Brasile, appartenente alla mesoregione Metropolitana de Porto Alegre.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 9 comuni:"}
{"id": "1824003", "revid": "767487", "url": "https://it.wikipedia.org/wiki?curid=1824003", "title": "The Faint", "text": "I Faint sono un gruppo musicale dance punk/new wave statunitense, formatosi a Omaha, Nebraska nel 1995.\nStoria.\nIl gruppo nasce a Omaha, nel Nebraska, su iniziativa del cantante Todd Baechle e del batterista Clark Baechle, cui si aggiungono il bassista Joel Petersen e Conor Oberst, che nel 1998 intraprender\u00e0 la carriera solista come Bright Eyes.\n\"Media\", \u00e8 l'album d\u2019esordio pubblicato nel 1998 subito dopo la defezione di Oberst, album avente come riferimenti il lo-fi indie dei vari Dinosaur Jr. e Pavement. &lt;br&gt;\nCon l\u2019entrata nel gruppo di un tastierista, Jacob Thiele, e la pubblicazione di \"Blank-Wave Arcade\", la band comincia a fare un uso massiccio di tastiere e sintetizzatori, prendendo come riferimento la new wave del decennio precedente. &lt;br&gt;\nNel 2001 esce \"Danse Macabre\", le cui canzoni si emancipano dalla new wave per avvicinarsi alla musica da club contemporanea.&lt;br&gt;\n\"Wet From Birth\", quarto lavoro in studio della band di Omaha, esce nel 2004 ed \u00e8 caratterizzato da elementi nuovi, come l\u2019uso di violino e violoncello, nonch\u00e9 da riff chitarristici che trovano pi\u00f9 spazio rispetto ai due lavori precedenti.&lt;br&gt;\nDopo quattro anni, esce \"Fasciinatiion\" per la Blank.wav, etichetta di propriet\u00e0 degli stessi Faint. &lt;br&gt;\n\u00c8 del 2016 il primo greatest hits della band, dal titolo \"Capsule: 1999-2016\", una retrospettiva dalle canzoni pi\u00f9 risalenti sino ad alcuni estratti dell'album pi\u00f9 recente (\"Doom Abuse\", pubblicato due anni prima)."}
{"id": "1824004", "revid": "110157", "url": "https://it.wikipedia.org/wiki?curid=1824004", "title": "Arroio dos Ratos", "text": "Arroio dos Ratos \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di S\u00e3o Jer\u00f4nimo."}
{"id": "1824005", "revid": "38275", "url": "https://it.wikipedia.org/wiki?curid=1824005", "title": "Primipilo", "text": ""}
{"id": "1824006", "revid": "767487", "url": "https://it.wikipedia.org/wiki?curid=1824006", "title": "Bar\u00e3o do Triunfo", "text": "Bar\u00e3o do Triunfo \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di S\u00e3o Jer\u00f4nimo."}
{"id": "1824008", "revid": "254059", "url": "https://it.wikipedia.org/wiki?curid=1824008", "title": "Buti\u00e1", "text": "Buti\u00e1 \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di S\u00e3o Jer\u00f4nimo."}
{"id": "1824017", "revid": "76963", "url": "https://it.wikipedia.org/wiki?curid=1824017", "title": "Martin Wood", "text": "Si \u00e8 reso famoso agli appassionati di fantascienza dirigendo e scrivendo episodi delle due serie spin-off del film Stargate: \"Stargate SG-1\" e \"Stargate Atlantis\". In questo momento si sta dedicando alla sua nuova serie: \"Sanctuary\", con Amanda Tapping, che gi\u00e0 ha lavorato con Martin in \"Stargate SG-1\" e \"Stargate Atlantis\". Ha inoltre diretto il secondo Direct-to-DVD tratto da \"Stargate SG-1\" : \"\"."}
{"id": "1824023", "revid": "124354527", "url": "https://it.wikipedia.org/wiki?curid=1824023", "title": "Giuseppe Simone Assemani", "text": "Biografia.\nNato come Y\u016bsuf Sim\u02bf\u0101n al-Sim\u02bf\u0101n\u012b () in una famiglia cristiano maronita di \u1e24asrun, o secondo alcuni di Tripoli (Governatorato del Monte Libano) da cui sono usciti numerosi illustri orientalisti ed ecclesiastici (\"Assemani\", pi\u00f9 che un cognome, \u00e8 un patronimico arabo che significa \"figlio di Simeone\", ma ci\u00f2 non ha impedito che egli fosse invece chiamato Simone), studi\u00f2 al Pontificio collegio dei Maroniti di Roma. Dimostr\u00f2 le sue doti di studioso del Vicino Oriente con la classificazione dei codici manoscritti della Biblioteca Apostolica Vaticana, e nel 1710 fu nominato interprete della lingua araba e siriaca della stessa biblioteca. Nel 1715 fu inviato dal papa Clemente XI in Egitto e in Siria alla ricerca di manoscritti religiosi, e ritorn\u00f2 nel 1717 con circa 150 manoscritti importanti che, una volta in Italia, illustr\u00f2 con grande competenza. Il successo di questa spedizione spinse papa Clemente XII nel 1735 a inviarlo nel Libano come delegato pontificio al sinodo dei maroniti; e lui ritorn\u00f2 con una raccolta di circa duemila fra manoscritti e documenti ancora pi\u00f9 preziosi, fra cui il \"Codex Assemanius\". Venne pertanto nominato prefetto della Biblioteca vaticana e arcivescovo di Tiro \"in partibus\", mentre Carlo di Borbone lo nomin\u00f2 storiografo ufficiale del Regno di Napoli.\nFra le opere pi\u00f9 importanti, l'edizione delle opere di Sant'Efrem il Siro, la \"Biblioteca Clementino-Vaticana\" (la bibliografia degli scrittori siriaci), e la classificazione delle \"diatiposi\" e delle \"notitiae\" bizantine.\nGenealogia episcopale.\nLa genealogia episcopale \u00e8:"}
{"id": "1824024", "revid": "110157", "url": "https://it.wikipedia.org/wiki?curid=1824024", "title": "General C\u00e2mara", "text": "General C\u00e2mara \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di S\u00e3o Jer\u00f4nimo."}
{"id": "1824026", "revid": "110157", "url": "https://it.wikipedia.org/wiki?curid=1824026", "title": "Minas do Le\u00e3o", "text": "Minas do Le\u00e3o \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di S\u00e3o Jer\u00f4nimo."}
{"id": "1824027", "revid": "1610933", "url": "https://it.wikipedia.org/wiki?curid=1824027", "title": "Shanti (disambigua)", "text": ""}
{"id": "1824029", "revid": "287204", "url": "https://it.wikipedia.org/wiki?curid=1824029", "title": "F-Prot", "text": ""}
{"id": "1824030", "revid": "36426", "url": "https://it.wikipedia.org/wiki?curid=1824030", "title": "Narcosintesi", "text": "In psicologia con il termine narcosintesi ci si riferisce ad un gruppo di tecniche che ha le sue origini nella pratica della \"narco-ipnosi\". La narco-ipnosi, come suggerisce il nome, comporta l'uso di alcune sostanze stupefacenti per indurre vari tipi di stati ipnotici. In combinazione con le tecniche di ipnosi tradizionali, si pensava che gli effetti psicologici desiderati potessero essere facilitati o pi\u00f9 velocemente o con una maggiore \"profondit\u00e0 psichica\" rispetto alla sola ipnosi.\nEtimologia.\nIl termine deriva dal greco \"narke\" (assopimento) e \"synthesis\" (derivante dal verbo greco \"syntyth\u00e9nai\", mettere insieme: \"syn\"=con e \"tyth\u00e9na\"=mettere)\nStoria e razionale.\nLa narcosintesi si ritiene abbia avuto un'origine militare. In particolare questo tipo di narcoterapia viene ad imporsi dopo la seconda guerra mondiale per combattere le nevrosi legate al conflitto bellico. In questa fase gli psicoterapisti si trovano a lavorare sui soldati nel tentativo di recuperarli dagli effetti negativi correlati ai traumi di battaglia, e successivamente nel tentare di curare o ridurre gli effetti dello \"shock da granata\" e le altre manifestazioni che oggi vengono comprese nella definizione di disturbo da stress post-traumatico.\nLa somministrazione di un narcotico od altre sostanze stupefacenti vede il suo razionale nel tentativo di indurre rilassamento, una sensazione di benessere e desiderio di comunicare, per portare il paziente ed il suo terapista ad affrontare i conflitti interiori ed i ricordi repressi tramite l'associazione mentale e l'analisi dei sogni.\nTale approccio \u00e8 stato anche impiegato da Rene Bessiere in alcuni casi di schizofrenia ed ossessione.\nCriticit\u00e0.\nAl giorno d'oggi l'efficacia di tale pratica terapeutica viene messa in forte discussione. L'esperienza clinica avrebbe infatti documentato che il paziente anche in condizioni di narcoanalisi riesce a conservare capacit\u00e0 di controllo e di simulazione."}
{"id": "1824035", "revid": "819238", "url": "https://it.wikipedia.org/wiki?curid=1824035", "title": "Ferrovia di Valmorea", "text": "La ferrovia della Valmorea era una linea ferroviaria internazionale gestita dalle Ferrovie Nord Milano che alla sua massima estensione collegava Castellanza, in provincia di Varese, a Mendrisio, nel Canton Ticino.\nProgressivamente depotenziata e dismessa entro il 1977, \u00e8 stata parzialmente riattivata nei primi anni del Terzo millennio, limitatamente alla tratta Malnate Olona-Mendrisio, onde operarvi episodici servizi turistici con trazione a vapore.\nLa tratta Stabio-Mendrisio \u00e8 invece passata in gestione alle FFS, che l'hanno mantenuta in esercizio dapprima per soli servizi merci, poi dal 2014 (previo raddoppio del binario ed elettrificazione) di nuovo per servizi passeggeri, nel quadro della rete celere del Canton Ticino e della nuova ferrovia Mendrisio-Varese.\nStoria.\nLa concessione per la costruzione e l'esercizio della Castellanza-Malnate fu ottenuta dalla Societ\u00e0 Anonima per la Ferrovia Novara-Seregno (FNS) che gi\u00e0 aveva in concessione l'infrastruttura della linea omonima.\nIl primo tratto, da Castellanza a Cairate, fu aperto il 18 luglio 1904.\nIl 31 dicembre 1915 fu inaugurata la tratta da Cairate-Lonate Ceppino a Malnate, autorizzata con regio decreto n. 18 del 5 gennaio 1913 e il 31 dicembre 1915 fu la volta della sezione fino a Valmorea che comprendeva la caratteristica stazione di Malnate, nei pressi del quale veniva sottopassata la Saronno-Laveno. L'anno successivo, l'esercizio della linea fu ceduto dalla FNS alle Ferrovie Nord Milano.\nFrattanto si era costituita una societ\u00e0 ad hoc con il compito di costruire il tronco ferroviario sul territorio svizzero. La Valmorea-Mendrisio fu aperta il 28 giugno 1926 conferendo all'intera linea la funzione di importante via di comunicazione internazionale.\nNel 1928, su ordine del governo fascista, la ferrovia fu fatta terminare a Valmorea, chiudendo la frontiera italo-svizzera di Santa Margherita di Stabio. In territorio svizzero la ferrovia rimase in uso come raccordo industriale per soli servizi merci.\nPrivata ormai la linea della sua funzione di collegamento internazionale, nel 1938, il capolinea dei treni passeggeri fu arretrato a Cairate, mentre le merci proseguivano fino a Malnate. L'anno successivo il capolinea della ferrovia fu posto a Castiglione Olona.\nIl servizio passeggeri fu chiuso definitivamente nel 1952. Il 16 luglio 1977 anche il traffico merci fu soppresso in conseguenza della chiusura della Cartiera Vita Mayer di Cairate, principale cliente del servizio, e dello scarso interesse delle altre aziende della valle a mantenere in esercizio la linea ferroviaria. In seguito pi\u00f9 volte venne prospettata la riapertura della linea, portando nel 1980 ad un apposito stanziamento per il relativo studio.\nNel 2010 la stazione di Castellanza, ubicata in Piazza XXV Aprile, fu dismessa in seguito all'apertura della tratta che attraversa l'omonimo comune in sotterranea e sostituita da un nuovo impianto, sempre sulla linea Novara-Seregno, ubicato in Via Morelli.\nDal 1\u00ba dicembre 2008 al 31 maggio 2014, la tratta Mendrisio-Stabio venne interessata dai lavori di raddoppio ed elettrificazione connessi alla nuova ferrovia Mendrisio-Varese; nell'ambito di tale progetto, dal 2014 la tratta Stabio-Mendrisio \u00e8 percorsa dai treni suburbani dai treni effettuati da TiLo in servizio sulla Rete celere del Canton Ticino, i quali dal 2018 (previa attivazione dell'intera nuova linea internazionale) proseguono da e per Como, Bellinzona e l'aeroporto di Malpensa.\nServizio turistico.\nNel 1990 ebbe inizio un progetto di recupero a fini turistici della linea a opera del Club del San Gottardo, in seguito supportato dall'Associazione Amici della Ferrovia Valmorea, nata nel 2005 che port\u00f2 alla riapertura, nel 1995, della tratta confine di Stato-casello 14 di Rodero, seguita nel 1996 dalla Rodero-Valmorea, nel 2003 della Valmorea-Cantello e infine il 12 maggio 2007 della Cantello-Malnate.\nSulla tratta venivano effettuati treni speciali periodici effettuati con composizioni formate da una locomotiva E3/3 ex FFS, tre carrozze passeggeri della Gotthardbahn, anch'esse d'epoca, e un carro merci chiuso K2.\nDal 2010 un percorso ciclabile affianca per buona parte il sedime ferroviario tra Castellanza e Castiglione.\nDemolizione.\nLa linea ferroviaria per il tratto Malnate Olona - Bizzazero - Gurone fu demolita per l'impossibilita di utilizzo poich\u00e9 vi era la creazione della diga di Gurone, inaugurata nel dicembre 2009. La diga avrebbe causato una zona di allagamento controllato che avrebbe sommerso la linea ferroviaria e i Mulini di Gurone, motivo per cui \u00e8 stato costruito i terrapieni a forma circolare dei mulini.\nProposte di riattivazione totale.\nEsiste da tempo la proposta di procedere alla riattivazione totale della ferrovia fino a Castellanza.A giugno 2020 viene svolto un incontro tra i sindaci dei Comuni toccati dalla linea e alcuni consiglieri della Regione, dove \u00e8 stato presentata un'ipotesi di ripristino totale della linea con l'utilizzo di treni ad idrogeno; a fine 2020 l'ipotesi di riattivare totalmente la linea, come trasporto transfrontaliero ma anche in chiave turistica, avanza in sede Regionale.\nCaratteristiche.\nLa linea, a binario unico, aveva una lunghezza di 36,342\u00a0km.\nPercorso.\nDa Castellanza a Malnate Olona.\nIl capolinea della linea ferroviaria era posta presso la vecchia stazione di Castellanza nel piazzale binari della quale si congiungevano la Novara\u2013Saronno e la Saronno-Malpensa.\nProseguendo verso est, la linea superava un ponte in pietra sull'Olona; tale tratta, insieme alla stazione, \u00e8 stata dismessa nel 2010 con l'attivazione della nuova stazione di Castellanza che sorge a Busto Arsizio. Dopo il ponte e una curva in direzione di Saronno, la linea si separava da quelle verso Novara, Malpensa e Saronno all'uscita nord-ovest e dopo due curve si giungeva alla stazione di Marnate-Olgiate Olona.\nDopo questa stazione la linea superava un'altra curva per poi entrare nella stazione di Prospiano per proseguire quasi in rettilineo fino a Gorla Minore dove era situata la omonima stazione, proseguendo ancora in rettilineo toccando le stazioni non pi\u00f9 esistenti di Gorla Maggiore, Fermata Candiani, raccordata con il cotonificio Candiani, e di Fagnano Olona, situata in curva.\nLasciata Fagnano Olona, la linea affrontava diverse curve e rettilinei toccando le stazioni di Cairate-Bergoro, Cairate-Lonate, Torba-Gornate Olona, Castiglione Olona, Lozza-Ponte di Vedano, per continuare in curva fino alla stazione di Bizzozero-Gurone la quale sorgeva a poche centinaia di metri rispetto al capolinea della tranvia Varese-Bizzozero, attiva fra il 1907 e il 1950.\nDopo quest'ultima localit\u00e0, la linea affrontava una curva stretta, sottopassava il ponte di Malnate della linea Saronno-Varese-Laveno e la ex linea Como-Varese (chiusa nel 1966) e giungeva alla stazione di Malnate Olona.\nDa Malnate Olona a Mendrisio.\nDopo la stazione di Malnate Olona la linea, (che fu riaperta per fini turistici nel 2007 e chiusa nel 2013), supera un ponte in ferro sull'Olona e prosegue in rettilineo fino a Cantello il cui primitivo fabbricato di stazione \u00e8 stato demolito nel 1992.\nLa linea affronta diverse curve per poi entrare nello spiazzo dove sorgeva la stazione di Valmorea (demolita nei primi anni 90) e dopo tale spiazzo affronta altre curve, attraversava il cancello che delimita il confine di Stato per poi proseguire con un rettilineo al termine del quale un'ultima curva consente l'ingresso nella stazione di Stabio.\nPoco dopo Stabio la linea, raddoppiata ed elettrificata quale prima sezione della nuova ferrovia Varese-Mendrisio, affronta un'altra curva e dopo di essa era situata la stazione di Ligornetto-Genestrerio. Dopo quest'ultima localit\u00e0, la ferrovia entra nella stazione di Mendrisio, posta sulla ferrovia del Gottardo."}
{"id": "1824036", "revid": "61051", "url": "https://it.wikipedia.org/wiki?curid=1824036", "title": "Bloch MB 175", "text": ""}
{"id": "1824037", "revid": "773636", "url": "https://it.wikipedia.org/wiki?curid=1824037", "title": "Chiesa di Santa Maria a Argiano", "text": "La chiesa di Santa Maria \u00e8 un edificio sacro situato in localit\u00e0 Argiano nei pressi di San Casciano in Val di Pesa.\nLa chiesa \u00e8 situata alla fine di una breve e pittoresca stradella che si stacca dalla via che da San Casciano conduce a Cerbaia. Posta su un elegante poggetto, dalla sua posizione l'edificio domina la sottostante valle della Pesa. \u00c8 intitolata a Santa Maria e come contitolare ha anche San Michele arcangelo, il secondo patrono fu aggiunto dopo la soppressione della chiesa di San Michele Arcangelo, che era posta nelle vicinanze.\nStoria.\nLa chiesa si trova in localit\u00e0 Argiano, un toponimo che ha fatto supporre che la chiesa sorga sull'area di un antico luogo di culto di epoca romana: l\"Ara Iani\", l'ara di Giano.\nLa chiesa appare citata per la prima volta in una pergamena della badia a Passignano datata 7 ottobre 1199 e in quel documento viene indicato il nome del rettore prete Ruffino. La presenza del rettore indica una certa indipendenza dalla sua chiesa madre, la pieve di Santa Cecilia a Decimo e inoltre pu\u00f2 far retrodatare la fondazione dell'edificio di almeno un secolo. In quel tempo il rettore della chiesa era nominato direttamente dal vescovo di Firenze come dimostra un documento del 1260 in cui viene riportata la nomina di prete Rustichello. In quel periodo la chiesa aveva una situazione economica ottima tanto che nello stesso 1260 il suo popolo si impegn\u00f2 a versare ben 12 staia di grano per il mantenimento dell'esercito fiorentino, una quantit\u00e0 superiore persino a quella dalla pieve di Decimo. La situazione economica era buona anche tra il 1276 e il 1303 quando versa 7 lire annue per le decime. Nel 1310, durante l'episcopato di Antonio d'Orso, Cenni Pisano e i suoi figli, avanguardia dell'esercito di Arrigo VII, devastarono e saccheggiarono le terre di propriet\u00e0 vescovile poste nel popolo di Argiano. La risposta non si fece attendere e l'8 dicembre 1310 il rettore di Santa Maria prete Chele e il retore della vicina chiesa di San Michele arcangelo lessero in pubblico la bolla di scomunica emanata dal vescovo contro i partigiani dell'imperatore. Due anni dopo, nel novembre del 1312 l'imperatore Arrigo VII pose il suo campo a San Casciano, poco distante dalla chiesa di Argiano.\nIl rettore prete Chele rimase in carica fino al 1349, anno della sua morte. Il 4 novembre 1349 la chiesa fu posta sotto le dipendenze della pieve di Decimo e il pievano nomin\u00f2 il nuovo rettore, prete Nicolao. Il popolo di Argiano chiese quasi subito di essere reso indipendente da Decimo e il vescovo approv\u00f2 questa richiesta. Nel XV secolo tra i visitatori pi\u00f9 assidui della chiesa di Argiano ci fu il vescovo Antonino Pierozzi che possedeva una villa adiacente alla chiesa.\nAi primi del XVI secolo le venne annesso il contiguo e pi\u00f9 piccolo popolo di San Michele arcangelo. Il 24 marzo 1559 la chiesa di Santa Maria ad Argiano fu annessa alla propositura di San Cassiano. Il popolo di Argiano per l'ennesima volta reclam\u00f2 la sua indipendenza e, nel 1593 fu nuovamente accontento.\nLa mancanza di un registro parrocchiale antecedente alla fine del XVII secolo non permette di conoscere le vicende della vita della parrocchia nel XVI e nel XVII secolo. Nel 1708 il rettore era Giuseppe Masini che edific\u00f2 il nuovo altare maggiore. Il 14 maggio 1759 l'Arcivescovo Francesco Gaetano Incontri, prelato domestico di papa Clemente XIII e principe del Sacro Romano Impero, effettu\u00f2 una visita pastorale in questa chiesa. Dalla relazione si evince che il porporato si sia congratulato col rettore don Antonio Domenico Bettini per il suo stile di vita, per come governava la sua chiesa e per questo, come premio, concesse l'indipendenza dalla pieve di Decimo, elev\u00f2 la chiesa a prioria, stabili che alla chiesa fosse versata una somma annua congrua al mantenimento dei parroci e stabil\u00ec che da allora in poi i rettori di Argiano portassero il titolo di Priori. Il priore Bettini rimase in carica fino al 1774 quando fu sostituito da don Stefano Calamandrei di San Casciano in Val di Pesa. Durante il suo governo, nel 1796, furono fatti i lavori che trasformarono radicalmente la chiesa. Al Calamandrei venne affiancato quasi subito il reverendo Luigi Falassi che, dopo la nomina del Calamandrei a canonico della propositura, divenne il nuovo priore di Argiano.\nDon Luigi Falassi rimase priore fino al 1842 quando venne sostituito da don Luigi Barboni, anch'egli di San Casciano. Durante il suo governo eresse il campanile, tuttora esistente. Nel 1883 venne nominato a priore di Argiano don Scipione Ficalbi e vi rimase fino alla morte nel 1920. Il terremoto del 18 maggio 1895 caus\u00f2 gravi danni e tocc\u00f2 a lui guidare i restauri. Alla sua morte venne nominato un altro sancascianese don Raffaello Malandrini, proveniente dalla chiesa di San Michele a Rupecanina in Mugello. A causa della sua salute malferma rimase solo cinque anni.\nNel 1925 si ebbe la nomina a priore di don Dioniso Moradei, originario di Signa.\nDon Moradei impresse una svolta nella vita sonnacchiosa della parrocchia: fonda l'Azione Cattolica parrocchiale, riorganizza la confraternita del Santissimo Sacramento, e si fa promotore di molte altre attivit\u00e0 che coinvolsero i parrocchiani; pur personalmente antifascista partecip\u00f2 e spesso vinse il locale concorso del grano indetto dal regime fascista. Il 21 novembre 1934 accolse nella sua chiesa il cardinal Elia Dalla Costa in visita pastorale. Il suo fervore organizzativo sub\u00ec una battuta di arresto in occasione della seconda guerra mondiale, che vide la chiesa bombardata e chiusa al culto per molti anni. Don Moradei rimase priore di Argiano fino al 1952, anno della sua morte. Il suo successore fu l'anziano parroco don Gustavo Corti, di Mercatale in Val di Pesa. Negli anni del suo priorato la borgata del Bardella, contigua e facente parte del popolo di Argiano, vide un grande sviluppo edilizio e la popolazione crebbe notevolmente tanto da far diventare angusta la chiesa. Il desiderio di edificare un nuovo edificio di culto domin\u00f2 gli anni di don Corti e ad appoggiare questo desiderio ci fu anche Monsignor Ermenegildo Florit che pi\u00f9 volte chiese un terreno per edificare il nuovo edificio. Don Gustavo Corti rimase in carica fino al 5 luglio 1970, giorno della sua morte. Il suo successore fu don Bruno Manetti, nativo di Rifredi che rimase in carica fino al 19 marzo 1990. Oltre al cambio del priore nel 1970 altri due avvenimenti interessarono la vita della chiesa: prima le venne anneso il popolo di Santo Stefano in Petriolo e poi il 21 luglio venne rubato l'importante quadro qui custodito.\nNel 1993 venne inaugurato un nuovo spazio liturgico ricavato da un fienile adiacente che ha una capacit\u00e0 di circa 200 persone.\nArchitettura e patrimonio artistico.\nLa chiesa di Santa Maria ad Argiano consiste in un'aula rettangolare di piccole dimensioni. La tribuna non \u00e8 visibile perch\u00e9 coperta da edifici successivi.\nOriginariamente il suo aspetto rispettava i canoni dell'architettura romanica minore ma nel 1708 fu trasformata in un edificio di stile tardo-barocco secondo la moda del tempo; un altro pesante intervento venne fatto nel 1795/96.\nIn facciata, nell'architrave del portale di ingresso, si trova scolpita una curiosa iscrizione in greco.\nL'interno \u00e8 estremamente semplice e presenta un solo altare in pietra serena. Un tempo dietro l'altare era collocata la tavola raffigurante \"Cristo Crocefisso tra San Gerolamo e Sant'Antonio abate\". Nel 1796 questa tavola venne spostata in sacrestia dove rimase fino al 21 luglio 1970 quando venne rubata. Era l'opera d'arte pi\u00f9 preziosa della chiesa ed era attribuita alla scuola del Verrocchio ma studi critici effettuati prima del furto l'avevano avvicinata all'attivit\u00e0 del Perugino giovane. Era alta circa un metro per un metro e settanta di larghezza.\nUn'altra opera di notevole interesse un tempo qui era la tavola raffigurante la \"Madonna col Bambino tra i santi Giovanni battista, Biagio, Giuliano e Antonio abate\", del terzo decennio del XV secolo che rappresenta un tipo esempio di altarolo, oggi \u00e8 esposta presso il Museo di San Casciano.\nLe opere ancora qui sono:"}
{"id": "1824039", "revid": "767487", "url": "https://it.wikipedia.org/wiki?curid=1824039", "title": "Brilliant Trees", "text": "Brilliant Trees \u00e8 il primo album in studio del cantautore britannico David Sylvian, pubblicato nel 1984 dalla Virgin Records.\nIl disco.\nSi tratta della prima pubblicazione da solista del cantante dopo lo scioglimento dei Japan e presenta sonorit\u00e0 influenzate dal jazz, dal funk e dall'ambient.\nNel 2003 l'album \u00e8 stato ripubblicato in versione rimasterizzata e una copertina differente.\nTracce.\nTesti e musiche di David Sylvian, eccetto dove indicato."}
{"id": "1824042", "revid": "1656773", "url": "https://it.wikipedia.org/wiki?curid=1824042", "title": "Autostrada A9 (Italia)", "text": "L'autostrada A9 \u00e8 un'autostrada italiana, interamente compresa in Lombardia, gestita da Autostrade per l'Italia, che collega la provincia di Milano con Como e il confine con la Svizzera. Ha inizio a Lainate (MI) dall'autostrada A8. \u00c8 comunemente definita, assieme all'autostrada A8, Autostrada dei Laghi.\nTracciato.\nL'autostrada ha inizio a Lainate come diramazione dell'autostrada A8 e prosegue in direzione Como. Bisogna sottolineare comunque come la chilometrica ufficiale parta da Milano sullo svincolo di Viale Certosa, essendo in comune per il primo tratto con la A8.\nL'A9 termina con la dogana per la Svizzera di Brogeda, ma il tracciato autostradale prosegue in territorio elvetico come A2. In corrispondenza della progressiva chilometrica 41-VI si trova il cartello che indica la fine del tratto autostradale italiano e conseguentemente della competenza di \"Autostrade per l'Italia\". La parte italiana del piazzale doganale, in cui \u00e8 presente anche un ristorante, perde infatti ogni caratteristica autostradale. Lo stesso avviene per la met\u00e0 dello spiazzo situato dopo i controlli delle rispettive autorit\u00e0 doganali. Tuttavia, tutto il piazzale si trova fisicamente ancora in Italia, visto che l'effettiva linea di demarcazione del confine si trova duecento metri pi\u00f9 avanti. L'immaginaria linea di confine taglia a met\u00e0 un viadotto che, solo amministrativamente, si trova in Svizzera. Una porzione della sua parte sottostante appartiene invece all'Italia.\nProvenendo da Milano, l'ultima uscita in territorio italiano \u00e8 \"Lago di Como\", sebbene la precedente uscita \"Como Monte Olimpino\" permetta di giungere immediatamente al valico doganale di Ponte Chiasso passando per via Bellinzona. Invece, la prima entrata in territorio italiano in direzione Milano \u00e8 \"Como Nord\" cui si pu\u00f2 accedere percorrendo via Baragiola che corre lungo il confine svizzero di Brogeda.\nL'Autostrada dei Laghi oggi ha importanza notevole perch\u00e9 sostiene un notevole traffico pendolare diretto a Milano, inoltre rappresenta un percorso obbligato per la maggior parte delle merci che dall'Italia viaggiano verso il nord Europa e viceversa.\nLa gestione \u00e8 in concessione ad \"Autostrade per l'Italia\". L'autostrada \u00e8 soggetta a un sistema di pedaggio aperto, cui sono sottoposti tutti i veicoli percorrenti il tratto fra Lomazzo e Como Centro, con uno svincolo dotato di casello di esazione a Fino Mornasco e una barriera a Grandate. Valicata la frontiera italo-svizzera, la riscossione del pedaggio avviene unicamente con l'apposizione della vignetta autostradale svizzera, di emissione e validit\u00e0 annuale.\nTabella percorso.\nNOTA: la progressiva chilometrica invertita \u00e8 solo indicativa a scopo conoscitivo.\nLa progressiva amministrativa reale \u00e8 unica e parte ufficialmente da Milano Certosa all'inizio dell'A8.\nLavori.\nIl progetto di ampliamento della terza corsia dell'autostrada A9 nella tratta fra Lainate e la barriera di Como-Grandate \u00e8 stato inserito nel IV Atto Aggiuntivo del 2004. L'opera doveva interessare 23,2\u00a0km e avrebbe dovuto avere un costo di 434 milioni di euro (secondo la brochure \"Lavori in Corso\" di Autostrade per l'Italia, a carico della quale vi era l'intero importo circa la costruzione delle infrastrutture qui indicate) cifra che includeva la realizzazione dello svincolo Origgio-Uboldo, 13\u00a0km di barriere antirumore, la 5\u00aa corsia tra Lainate e Milano Nord nell'A8 di cui 8 gi\u00e0 impiegati, pari al 3% dell'avanzamento totale dell'opera (Bilancio Atlantia al 31/12/2008). I lavori vennero consegnati alla societ\u00e0 Pavimental e partirono ufficialmente il 27 luglio 2009 e si dovevano concludere nel marzo 2013.\nL'apertura della terza corsia \u00e8 avvenuta il 25 maggio 2012 per quanto riguarda la nuova infrastruttura in direzione Como e nel luglio 2012 \u00e8 stata aperta anche in direzione Sud. La terza corsia \u00e8 stata completata regolarmente 10 mesi prima della data prevista non usufruendo di denaro pubblico."}
{"id": "1824044", "revid": "1573940", "url": "https://it.wikipedia.org/wiki?curid=1824044", "title": "Chiesa di San Lio", "text": "La chiesa di San Lio \u00e8 un edificio di culto della citt\u00e0 di Venezia, situato nel sestiere di Castello. Sorge sull'omonimo campo, nella direttrice Rialto-San Zaccaria.\nStoria.\nFu eretta nel IX secolo dalla famiglia patrizia veneziana dei Badoer e venne intitolata a santa Caterina d'Alessandria.\nNel 1054 fu intitolata a san Leone IX (san Lio in lingua veneta), in onore del papa che aveva appoggiato la causa di Venezia nella rivendicazione della tutela sul patriarcato di Grado nella contesa contro il patriarcato di Aquileia sorta nel 1043, quando il doge Domenico I Contarini aveva sottratto Grado al patriarca di Aquileia Poppone di Carinzia.\nNel XV secolo venne riedificato il presbiterio e ai suoi lati vennero eretti due altari.\nLa chiesa sub\u00ec alcuni rimaneggiamenti e venne radicalmente trasformata nel 1783.\nDescrizione.\nLa chiesa aveva in origine forme bizantine, con schema basilicale a tre navate, che furono abolite nella trasformazione settecentesca, a favore di un'unica grande aula interna; in tale occasione fu inoltre abbattuto il campanile.\nAll'interno si conservano alcuni dipinti e sculture:\nAl di sopra della porta della cappella a sinistra della maggiore si trova il monumento funebre del \"capitano da mar\" Andrea Pisani, morto nel 1718.\nLa chiesa conserva inoltre un organo del Settecento (costruito da Gaetano Callido nel 1784, op. 212) e dipinti di scuola veneziana con \"Fatti della vita di David\" e \"Vergine con putto\".\nCappella Gussoni.\n\"Quattro evangelisti\" e la \"Piet\u00e0 e santi\", opera dello scultore Pietro Lombardo, forse aiutato dal figlio Tullio, nella cappella della nobile famiglia Gussoni, capolavoro della prima architettura rinascimentale veneziana. Nella chiesa nella quale era stato battezzato, sotto il pavimento della stessa cappella, fu sepolto il Canaletto."}
{"id": "1824046", "revid": "118327991", "url": "https://it.wikipedia.org/wiki?curid=1824046", "title": "Brad Wright (produttore)", "text": "\u00c8 famoso per essere il co-creatore della serie televisiva \"Stargate SG1\", assieme al collega Jonathan Glassner, e per essere anche il co-creatore della serie televisiva \"Stargate Atlantis\" assieme al collega Robert C. Cooper.\nPrima di lavorare alla serie di Stargate, Wright ha lavorato ad altre serie di fantascienza come \"Oltre i Limiti\".\n\u00c8 comparso nel 200\u00ba episodio di \"Stargate SG1\", nella parte del personaggio di Star Trek Scotty."}
{"id": "1824047", "revid": "599013", "url": "https://it.wikipedia.org/wiki?curid=1824047", "title": "George Blanda", "text": "Carriera.\nGeorge Blanda inizi\u00f2 la sua carriera ad alto livello alla University of Kentucky, dove gioc\u00f2 come quarterback, prima come riserva e poi come titolare nelle ultime due stagioni.\nScelto nel Draft NFL 1949 al 12\u00ba giro dai Chicago Bears, venne inizialmente utilizzato sia come quarterback che come kicker, anche se occasionalmente venne schierato anche in difesa come linebacker. La sua permanenza a Chicago dur\u00f2 10 stagioni, ed alla fine della stagione 1958, anche per il fatto che veniva utilizzato dall'allenatore quasi esclusivamente come kicker, decise di ritirarsi.\nDopo un anno di sosta per\u00f2, nel 1960, firm\u00f2 un nuovo contratto nella AFL con gli Houston Oilers; il suo ritorno venne deriso dalla stampa specializzata, che lo definiva uno \"scarto\" della NFL, ma le sue prestazioni portarono presto a modificare questo giudizio, e Blanda condusse nelle sue prime tre stagioni Houston a tre finali AFL consecutive, vincendo le prime due. Blanda disput\u00f2 7 stagioni con gli Houston Oilers.\nNel 1967 pass\u00f2 agli Oakland Raiders e nel suo primo anno vinse nuovamente il campionato AFL, perdendo per\u00f2 il successivo Super Bowl contro i Green Bay Packers. Dopo 9 stagioni nei Raiders, George Blanda si ritir\u00f2 definitivamente alla fine della stagione 1975.\nLa carriera di Blanda fu oggetto anche di alcune citazioni ironiche, la pi\u00f9 famosa delle quali \u00e8 quella nella serie di telefilm \"Happy Days\", ambientata negli anni cinquanta: in una delle puntate, i protagonisti guardano in televisione una partita dei Chicago Bears in cui Blanda e la squadra sono in grave difficolt\u00e0. Ralph dice che Blanda \u00e8 finito e Richie che al massimo avr\u00e0 pochi anni di carriera davanti; la citazione \u00e8 ovviamente ironica in quanto negli anni settanta, quando la serie venne girata, Blanda giocava ancora.\nStatistiche.\nNella sua lunghissima carriera, durata 26 stagioni, record di durata tuttora imbattuto, le statistiche di Blanda sono le seguenti:"}
{"id": "1824054", "revid": "767487", "url": "https://it.wikipedia.org/wiki?curid=1824054", "title": "S\u00e3o Jer\u00f4nimo", "text": "S\u00e3o Jer\u00f4nimo \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di S\u00e3o Jer\u00f4nimo."}
{"id": "1824057", "revid": "110157", "url": "https://it.wikipedia.org/wiki?curid=1824057", "title": "Triunfo (Rio Grande do Sul)", "text": "Triunfo \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di S\u00e3o Jer\u00f4nimo."}
{"id": "1824060", "revid": "1543377", "url": "https://it.wikipedia.org/wiki?curid=1824060", "title": "Einhyrningur", "text": "Einhyrningur \u00e8 una montagna alta 750 metri situata nell'Islanda meridionale presso il Ghiacciaio Tindfjoll. Nei pressi di questa montagna si trovano il fiume Markarflj\u00f3t e la strada Emstrur. \nIl nome della montagna significa \"\"L'Unicorno\", per via della forma della sua cima. La pendenza di Einhyrningur \u00e8 molto alta, ma vi si pu\u00f2 praticare molto facilmente l'alpinismo. Ai piedi del rilievo, \u00e8 presente una valle chiamata \"Piana dell'Unicorno\"\", \u00e8 situata una fattoria condivisa da alcune famiglie della regione di Su\u00f0urland e si possono osservare alcune greggi di pecore verso fine estate."}
{"id": "1824061", "revid": "767487", "url": "https://it.wikipedia.org/wiki?curid=1824061", "title": "Vale Verde", "text": "Vale Verde \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di S\u00e3o Jer\u00f4nimo."}
{"id": "1824063", "revid": "339392", "url": "https://it.wikipedia.org/wiki?curid=1824063", "title": "Regione Nord Orientale (Ghana)", "text": ""}
{"id": "1824064", "revid": "179980", "url": "https://it.wikipedia.org/wiki?curid=1824064", "title": "Felipe Loureiro", "text": ""}
{"id": "1824065", "revid": "110157", "url": "https://it.wikipedia.org/wiki?curid=1824065", "title": "Microregione di Campanha Central", "text": "Campanha Central \u00e8 una microregione del Rio Grande do Sul in Brasile, appartenente alla mesoregione di Sudoeste Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 4 comuni:"}
{"id": "1824066", "revid": "773636", "url": "https://it.wikipedia.org/wiki?curid=1824066", "title": "Chiesa di Sant'Andrea (Sant'Andrea in Percussina)", "text": "La chiesa di Sant'Andrea \u00e8 un edificio sacro situato in localit\u00e0 Sant'Andrea in Percussina nel comune di San Casciano in Val di Pesa, in provincia di Firenze, diocesi della medesima citt\u00e0.\nStoria.\nNel XII secolo la chiesa era di patronato della collegiata di San Lorenzo di Firenze e questo possesso fu confermato dai pontefici Alessandro III nel 1177, Clemente III nello stesso anno, da Celestino III nel 1191 e da Onorio II nel 1225; la propriet\u00e0 della basilica fiorentina continu\u00f2 fino al 1239 quando il vescovo di Firenze Ardingo avoc\u00f2 a s\u00e9 la collazione di questa chiesa, ottenendone la remissione a nome dei parrocchiani. A causa di questa decisione nacquero delle discordie tra i parrocchiani e quindi, nello stesso 1239, il vescovo scomunic\u00f2 i dissidenti.\nDall'inizio del XVII e fino alla met\u00e0 del XVIII secolo la collazione della chiesa spettava al popolo, che infatti risulta esercitasse questo diritto nel 1604 prima proponendo e poi facendo eleggere un sacerdote a loro gradito.\nDescrizione.\nLa chiesa ad unica navata ha tre altari in cui sono posti dipinti del XVII secolo.\nFu gravemente danneggiata dal terremoto del 1895."}
{"id": "1824069", "revid": "830939", "url": "https://it.wikipedia.org/wiki?curid=1824069", "title": "Bruce Bickford", "text": "Biografia.\nBruce Bickford nasce a Seattle nel 1947 e comincia con l'animazione all'et\u00e0 di 17 anni realizzando brevi cortometraggi amatoriali. Nel 1964 consegue il diploma della high school e viene arruolato nel servizio militare dal 1966 al 1969. Al suo ritorno ritorna a dedicarsi all'animazione e realizza il primo lavoro nel 1970. Nel 1973 si trasferisce a Los Angeles in cerca di lavoro e qui incontra Frank Zappa con il quale lavorer\u00e0 negli anni tra il 1974 e il 1980. Successivamente ritorna a Seattle dedicandosi all'animazione in maniera personale per la maggior parte del suo tempo.\nLa sua vita \u00e8 stata raccontata nel 2004 nel documentario Monster Road diretto da Brett Ingram.\nImmaginario.\nL'interpretazione dei lavori di Bruce Bickford \u00e8 estremamente soggettiva nei contenuti e nei concetti. La maggior parte delle sue opere raffigurano trasformazioni di esseri umani e facce sfigurate in orribili bestie. Le ambientazioni surreali, con particolari movimenti di camera, contribuiscono a creare un immaginario disturbante e impressionante."}
{"id": "1824070", "revid": "110157", "url": "https://it.wikipedia.org/wiki?curid=1824070", "title": "Ros\u00e1rio do Sul", "text": "Ros\u00e1rio do Sul \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Central."}
{"id": "1824072", "revid": "775372", "url": "https://it.wikipedia.org/wiki?curid=1824072", "title": "Partito Comunista del Nepal (Amatya)", "text": "Il Partito Comunista del Nepal (Amatya) dal nome del suo principale dirigente, nacque nel 1962, anche se si riteneva il legittimo erede del Partito Comunista del Nepal fondato nel 1949; il Partito si era tuttavia spaccato al III Congresso da una fazione rivoluzionaria che seguiva Tulsi Lal Amatya e una fazione realista che seguiva Keshar Jung Rayamjhi. La scissione era avvenuta anche in riflesso della crisi sino-sovietica: la fazione di Amatya era considerata maoista, mentre quella di Rayamjhi era filo-sovietica.\nStoria.\nIl III Congresso del PCN port\u00f2 all'approvazione di un programma per la rivoluzione democratica nazionale ed elesse Tulsi Lal Amatya nuovo segretario generale, espellendo Rayamjhi. Dopo Amatya, il dirigente pi\u00f9 influente del Partito era Pushpa Lal Shrestha.\nNel 1963, solo un anno dopo la nascita del Partito, emersero delle differenze fra Amatya e Pushpa Lal shrestha: il primo voleva implementare una linea che si battesse per la nuova democrazia nazionale, il secondo per una democrazia popolare. Nel 1968, la fazione di Lal tenne un'assemblea a Gorakhpur (India) e si scisse in un partito omonimo, con Lal come segretario generale.\nNel 1971, un gruppo di influenti dirigenti comunisti (fra cui Manmohan Adhikari e Moham Bikran Singh) furono rilasciati di prigione e crearono un Nucleo Centrale per cercare di riunificare il Partito. Tuttavia, Adhikari disert\u00f2 ben presto l'opera di unificazione e fond\u00f2 un partito comunista pi\u00f9 moderato, vicino alle posizioni del Partito Comunista dell'India (marxista). Di fronte all'ostracismo di Tulsi Lal Amatya e Pushpa Lal Shrestha, un cospicuo numero di militanti segu\u00ec Singh nel fondare quello che sarebbe divenuto noto come Partito Comunista del Nepal (Quarta Assemblea), perch\u00e9 nato dalla Quarta Assemblea convocata dal Nucleo Centrale nel 1974 per riunificare il PCN.\nMentre il PCN (Quarta Assemblea) cresceva rapidamente, il PCN di Amatya vide ridurre i propri militanti. Nonostante la precedente affiliazione alle posizioni del maoismo, specialmente dopo la morte di Mao Zedong si avvicin\u00f2 all'Unione Sovietica, pur mantenendo una certa indipendenza da Mosca.\nNel 1986 il PCN prese parte al Fronte Unito della Sinistra, partecipando alle elezioni del 1991 a seguito della caduta del \"regime panchayat\". Tuttavia, non riusc\u00ec a raccogliere i voti necessari per eleggere i propri candidati e per questo entr\u00f2 in una seria crisi, cercando di unificarsi ad altri soggetti politici per evitare di scomparire.\nPoco dopo il 1991, il Partito si un\u00ec ad altri gruppi formando il Partito Comunista del Nepal (unito), ma Tulsi Lal Amatya lo lasci\u00f2 ben presto ricostituendo il proprio PCN, che poi si unir\u00e0 definitivamente al Partito Comunista del Nepal (marxista-leninista unificato) nel 1994."}
{"id": "1824074", "revid": "37401", "url": "https://it.wikipedia.org/wiki?curid=1824074", "title": "Toby Stephens", "text": "Biografia.\nStephens, figlio dell'attrice Maggie Smith e dell'attore Robert Stephens, nasce a Londra. Anche suo fratello Chris Larkin \u00e8 un attore.\nStudia recitazione all'Academy of Music and Dramatic Art (LAMDA). Nel 1996 diventa uno dei protagonisti del film \"La dodicesima notte\" di Trevor Nunn.\nNel 1997 diventa il protagonista del film \"Fotografando i fantasmi\", recitando al fianco di Ben Kingsley, mentre nel 1998 entra nel cast del film \"La cugina Bette\", un film di Des McAnuff tratto dall'omonimo romanzo.\nPrende parte, nel 1999, al film \"Onegin\", di Martha Fiennes.\nNel 2002 diventa un membro del cast del film di Neil LaBute \"Possession - Una storia romantica\", Nello stesso anno reciter\u00e0 al fianco di Pierce Brosnan nel film di Lee Tamahori \"La morte pu\u00f2 attendere\", interpretando la parte del terrorista Gustav Graves.\nNel 2006 \u00e8 protagonista della miniserie di grande successo internazionale \"Jane Eyre\", interpretando la parte di Edward Rochester. Nello stesso anno prende parte al cast della commedia horror \"Severance - Tagli al personale\", un film di Christopher Smith.\nA partire dal 2014 diventa il protagonista della serie televisiva \"Black Sails\", tratta dal romanzo \"L'isola del tesoro\", recitando la parte del pirata James Flint, ricoprendo il ruolo fino alla fine della serie nel 2017\nEntra nel cast di \"\", un film di Michael Bay.\nVita privata.\nNel 2001 sposa l'attrice neozelandese Anna-Louise Plowman dalla quale nel maggio 2007 ha avuto il primo figlio, Eli Alistair Stephens, seguito nel maggio 2009 da Tallulah e da Kura nata nel settembre 2010. Assiduamente i due hanno lavorato insieme sia in teatro che in televisione.\nDoppiatori italiani.\nNelle versioni in italiano dei suoi film, Toby Stephens \u00e8 stato doppiato da:"}
{"id": "1824081", "revid": "140509", "url": "https://it.wikipedia.org/wiki?curid=1824081", "title": "Secrets of the Beehive", "text": "Secrets of the Beehive \u00e8 il quarto album in studio di David Sylvian, pubblicato dalla Virgin nel 1987.\nDall'album fu tratto il singolo \"Orpheus\", con relativo videoclip promozionale.\nNella prima edizione in CD, anch'essa del 1987, fu inclusa come traccia extra una nuova versione del brano \"Forbidden Colours\", scritto da Sylvian con Ry\u016bichi Sakamoto e originariamente pubblicato come singolo nel 1983; La versione dell'album contenuta nel cofanetto \"Weatherbox\" del 1989 comprendeva solo le nove tracce del \"long playing\"; l'edizione in CD del 2003 include invece l'inedito \"Promise (The Cult of Eurydice)\", tratto dalle stesse sessioni di registrazione.\nTracce.\nTesti e musiche di David Sylvian.\nTraccia extra (CD, 1987)\nTraccia extra (CD, 2003)"}
{"id": "1824087", "revid": "110157", "url": "https://it.wikipedia.org/wiki?curid=1824087", "title": "Santa Margarida do Sul", "text": "Santa Margarida do Sul \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Central."}
{"id": "1824088", "revid": "110157", "url": "https://it.wikipedia.org/wiki?curid=1824088", "title": "Sant'Ana do Livramento", "text": "Sant'Ana do Livramento, o anche Santana do Livramento, \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Central.\n\u00c8 situata a ridosso della frontiera con l'Uruguay e insieme a Rivera, la citt\u00e0 uruguaiana sull'altro lato del confine di stato, forma un unico agglomerato urbano di circa 200,000 abitanti.\nGeografia.\nSant'Ana do Livramento \u00e8 situata a 498 km dalla capitale statale Porto Alegre e a 2.434 km dalla capitale nazionale Brasilia.\nStoria.\nLa citt\u00e0 fu fondata ufficialmente il 30 luglio 1823."}
{"id": "1824089", "revid": "775372", "url": "https://it.wikipedia.org/wiki?curid=1824089", "title": "Partito Comunista del Nepal (Manmohan)", "text": "Il Partito Comunista del Nepal (Manmohan), precedentemente Partito Comunista del Nepal (Conferenza d'Unit\u00e0), \u00e8 stato un partito comunista nepalese, cosiddetto dal nome del suo principale dirigente, Manmohan Adhikari.\nAdhikari guid\u00f2 una fazione del precedente Partito Comunista del Nepal che si un\u00ec al Nucleo Centrale promosso da Moham Bikran Singh, che cercava la riunificazione del Partito, diviso fra varie correnti. Tuttavia, nel 1973 il gruppo di Adhikari abbandon\u00f2 il Partito e nel 1979 fond\u00f2 un partito omonimo, dalle posizioni pi\u00f9 moderate e con stretti legami con il Partito Comunista d'India (Marxista). Nel 1982, l'epiteto \"Conferenza d'Unit\u00e0\" venne rimosso dal nome del Partito.\nNel 1986, il Partito si un\u00ec con il PCN di Pushpa Lal per formare il Partito Comunista del Nepal (marxista)."}
{"id": "1824090", "revid": "110157", "url": "https://it.wikipedia.org/wiki?curid=1824090", "title": "S\u00e3o Gabriel (Rio Grande do Sul)", "text": "S\u00e3o Gabriel \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Central. La citt\u00e0 ha dato i natali allo scrittore, giornalista e politico Alcides Maia. "}
{"id": "1824093", "revid": "3732", "url": "https://it.wikipedia.org/wiki?curid=1824093", "title": "Atletica leggera ai Giochi della XXVI Olimpiade - 200 metri piani maschili", "text": "I 200 metri piani hanno fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 31 luglio-1\u00ba agosto 1996 allo Stadio Olimpico del Centenario di Atlanta.\nLa gara.\nTutti i migliori passano i Quarti.\nLa prima semifinale viene vinta da Michael Johnson, il grande favorito (20\"27), mentre la seconda \u00e8 appannaggio di Frank Fredericks, che realizza il miglior tempo (19\"98), battendo Ato Boldon e il campione uscente Michael Marsh.\nIn finale i favoriti partono tutti bene. Ai 100 metri Johnson e Fredericks sono appaiati (10\"1), mentre Boldon \u00e8 mezzo metro indietro. Nei secondi 100 metri Johnson vola in 9\"2 e stabilisce uno strabiliante 19\"32, nuovo record del mondo. A Fredericks non basta stabilire il nuovo record africano e il terzo tempo di sempre. Boldon, con il record nazionale, \u00e8 di nuovo medaglia di bronzo, dopo i 100 metri."}
{"id": "1824108", "revid": "129019", "url": "https://it.wikipedia.org/wiki?curid=1824108", "title": "Jean-Michel Aulas", "text": "Biografia.\nAulas \u00e8 stato, insieme a Michel Platini, uno dei promotori del Fair play finanziario secondo cui ogni societ\u00e0 di calcio, in base alle direttive dell'UEFA, \u00e8 chiamata a riequilibrare il proprio bilancio per evitare l'esclusione dalle competizioni calcistiche europee.\nPer la stagione sportiva 2012/2013 \u00e8 stato inoltre membro dell'ECA."}
{"id": "1824109", "revid": "773636", "url": "https://it.wikipedia.org/wiki?curid=1824109", "title": "Chiesa di San Bartolomeo a Faltignano", "text": "La chiesa di San Bartolomeo \u00e8 un edificio sacro situato in localit\u00e0 Faltignano, nel comune di San Casciano in Val di Pesa.\nStoria.\nNelle antiche carte \u00e8 chiamata San Bartolomeo al Cigliano o anche San Bartolomeo a Petriolo.\n\u00c8 ricordata fin dal XII secolo ed il suo patronato apparteneva alla Collegiata di San Lorenzo di Firenze come conferma un documento di Papa Alessandro III datato 28 novembre 1177; questo patronato venne confermato sia da Papa Celestino III nel 1191 che da Papa Onorio III nel 1225.\nSi conoscono i rettori che si succedettero alla guida della chiesa nel corso del XIII secolo. I rettori furono Bongiannino Boninsegne che si impegn\u00f2 a pagare all'esercito fiorentino 15 staia di grano in data 9 agosto 1260; Nato Diotisalvi, che dal 1278 divenne rettore anche della chiesa di santo Stefano a Petriolo; Lamberto che in data 3 aprile 1286 risulta presente al Sinodo fiorentino e, il 14 giugno 1291 risulta fittavolo del Vescovo; infine Bonaventura che risulta rettore il 2 dicembre 1310.\nLa chiesa viene nominata anche nelle \"Rationes Decimarum\" del periodo compreso tra il 1295 e il 1304, tra le chiese incapaci di pagare, ma non esenti, dalle decime pontificie. Il patronato della chiesa pass\u00f2 allo Spedale di Santa Maria Nuova in data 10 gennaio 1376.\nL'edificio venne restaurato nel 1732 da Bernardo Marchiani, evento ricordato da un'iscrizione sull'architrave del portale. Nel 1758 il patronato della chiesa pass\u00f2 allo spedale di San Paolo.\nNel terremoto del 18 maggio 1895 l'edificio venne gravemente danneggiato dal terremoto e nei diari del parroco l'evento \u00e8 cos\u00ec riportato: \n\u00c8 stata soppressa nel 1974 e il suo popolo \u00e8 stato annesso alla chiesa di San Donato a Chiesanuova che in precedenza era stata un suo oratorio.\nArchitettura.\nLa chiesa \u00e8 a navata unica conclusa in origine da una scarsella mentre la facciata era aperta da una finestra circolare che oggi risulta tamponata.\nLa chiesa \u00e8 stata restaurata pi\u00f9 volte nel corso dei secoli e ora appare nella veste conferitole dopo gli ultimi restauri effettuati alla fine dell'Ottocento e architettonicamente non presenta particolari emergenze.\nDel periodo romanico restano solo la parte basale della fiancata nord, realizzata con conci di alberese disposti a filaretto. La parte superiore e la facciata \u00e8 stata realizzata rimontando usando i materiali originari.\nIn essa erano poste due opere d'arte di notevole interesse: dietro l'altare maggiore era posta una \"Madonna in Trono con ai lati San Bartolomeo e Santo Stefano\" del Maestro di Marradi; mentre sull'altare di sinistra era posta la tavola di Giovanni del Biondo raffigurante \"Sant'Andrea Apostolo\" ; oggi entrambe le tele sono conservate nella Chiesa di San Donato a Chiesanuova."}
{"id": "1824112", "revid": "179980", "url": "https://it.wikipedia.org/wiki?curid=1824112", "title": "Jo\u00e3o Fernando Nelo", "text": ""}
{"id": "1824117", "revid": "110157", "url": "https://it.wikipedia.org/wiki?curid=1824117", "title": "Microregione di Campanha Meridional", "text": "Campanha Meridional \u00e8 una microregione del Rio Grande do Sul in Brasile, appartenente alla mesoregione di Sudoeste Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 5 comuni:"}
{"id": "1824120", "revid": "117575398", "url": "https://it.wikipedia.org/wiki?curid=1824120", "title": "Acegu\u00e1", "text": "Acegu\u00e1 \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Meridional."}
{"id": "1824123", "revid": "90919", "url": "https://it.wikipedia.org/wiki?curid=1824123", "title": "Distrito Federal (Brasile)", "text": ""}
{"id": "1824126", "revid": "339392", "url": "https://it.wikipedia.org/wiki?curid=1824126", "title": "Santuario di Nostra Signora delle Grazie (Portovenere)", "text": ""}
{"id": "1824129", "revid": "466539", "url": "https://it.wikipedia.org/wiki?curid=1824129", "title": "Convenzione internazionale sull'oppio", "text": "La convenzione internazionale sull'oppio, firmata a L'Aia il 23 gennaio 1912, fu il primo trattato internazionale di controllo dei traffici di droga. Il trattato fu firmato da Germania, Stati Uniti, Cina, Francia, Regno Unito, Italia, Giappone, Paesi Bassi, Persia, Portogallo, Russia e Siam.\nNel 1919 ottenne validit\u00e0 mondiale essendo incorporata nel trattato di Versailles.\nLa convenzione stabil\u00ec che \u00abgli stati firmatari devono compiere i loro migliori sforzi per controllare, o per incitare al controllo di tutte le persone che fabbrichino, importino, vendano, distribuiscano e esportino morfina, cocaina, e loro derivati, cos\u00ec come i rispettivi locali dove queste persone esercitino tale industria o commercio.\u00bb.\nLa cannabis e gli interessi dei paesi produttori.\nIl 19 febbraio 1925 si firm\u00f2 una revisione della Convenzione internazionale sull'oppio, che entr\u00f2 in vigore il 25 settembre 1938. La stessa introdusse un sistema di controllo statistico per esser supervisionato dall'Organo Internazionale per il Controllo degli Stupefacenti, un organismo della Societ\u00e0 delle Nazioni. L'Egitto, con l'appoggio di Cina e Stati Uniti, raccomand\u00f2 di includere un divieto per l'hashish:\nL'India e altri paesi rifiutarono questa proposta dichiarando che la proposta entrerebbe in conflitto con abitudini sociali e religiose, e l'esistenza di piante di cannabis silvestri complicherebbe l'attuazione di tale proposta.\nDi conseguenza, questa proposta non venne inclusa nel testo finale del trattato. Ad ogni modo, si trov\u00f2 un accordo mediante il quale si accord\u00f2 la proibizione di esportare \"cannabis indica\" verso paesi nei quali sia probito il loro uso, ed esigendo ai paesi che la importassero di firmare certificati che affermino che l'uso della mercanzia si giustificava \"unicamente per fini medicinali o scientifici\". Venne richiesto alle parti anche di \"esercitare un controllo effettivo per prevenire il traffico internazionale di cannabis indica, in special modo della resina.\" Tuttavia queste restrizioni lasciarono uno spazio significativo di modo che i paesi autorizzassero la produzione, il commercio nazionale, e l'uso di cannabis con fini \"ludici\".\nLa convenzione fu sostituita dalla Convenzione unica sugli stupefacenti del 1961."}
{"id": "1824132", "revid": "110157", "url": "https://it.wikipedia.org/wiki?curid=1824132", "title": "Dom Pedrito", "text": "Dom Pedrito \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Meridional."}
{"id": "1824133", "revid": "767487", "url": "https://it.wikipedia.org/wiki?curid=1824133", "title": "Cappuccetto Rosso e gli insoliti sospetti", "text": "Cappuccetto Rosso e gli insoliti sospetti (\"Hoodwinked!\") \u00e8 un film d'animazione del 2006 diretto da Cory Edwards. Il film \u00e8 stato prodotto da The Weinstein Company in collaborazione con gli studi d'animazione indipendenti Blue Yonder Films e Kanbar Entertainment, quest'ultimo al suo debutto su grande schermo. Si tratta di una rivisitazione della classica fiaba di Cappuccetto Rosso che riprende la struttura di film classici come \"Rashomon\", \"Pulp Fiction\" e \"I soliti sospetti\", divenendone una sorta di parodia, in cui la trama \u00e8 un intreccio di varie storie collegate tra loro narrate da personaggi sospettati di crimini. Il film \u00e8 uscito nelle sale americane il 13 gennaio 2006 e in Italia il 1\u00ba giugno dello stesso anno.\nTrama.\nLa storia appare come la favola classica: Cappuccetto Rosso, detta Rossa, va a far visita alla nonna, ma vi trova il Lupo, che ha preso il suo posto e tenta di attaccarla, ma improvvisamente la nonna legata e imbavagliata esce dall\u2019armadio e dalla finestra arriva il taglialegna Kirk. La sera sopraggiunge la polizia e tutto sembra far credere che il lupo volesse mangiarsi la bambina, ma il detective ranocchio Nicky Zampe, sopraggiunto, decide di interrogare i quattro e capire le dinamiche della vicenda. Rossa, Nonna, Lupo e Kirk sono i principali sospettati per un crimine relativo a recenti furti avvenuti nei negozi della zona. Il misterioso ladro, noto come \u201cIl Bandito\u201d, prende di mira esclusivamente le pasticcerie e i negozi di dolciumi, derubando i proprietari delle loro ricette e costringendoli a chiudere, e la Nonna, nota come Nonna Pucket, \u00e8 una nota pasticcer\u00e0 e possibile prossima vittima, o responsabile dei furti. Dalle testimonianze dei sospetti vengono fuori le storie dei protagonisti:\nRossa si stava recando dalla nonna con le ricette dei suoi dolci, e dopo che qualcuno aveva lasciato un messaggio di avvertimento al loro negozio, aveva deciso di andare ad avvertire la Nonna affrontando varie peripezie, come cadere dalla funivia del coniglio Boingo, scappare dal Lupo e viaggiare sulle rotaie vicino ad una montagna con una capra cantante;\nil Lupo in realt\u00e0 \u00e8 un giornalista che stava indagando su Nonna Pucket assieme al suo assistente, lo scoiattolo iperattivo Scattino, e si era mascherato a casa della vecchia signora per ottenere informazioni dalla nipote;\nKirk in realt\u00e0 \u00e8 un attore che si era proposto come testimonial per una fabbrica di dolci, e nel mentre fa il venditore schnitzel, fino a che non viene derubato e riceve una richiamata per la pubblicit\u00e0. Immedesimandosi troppo nel ruolo, taglia alberi per tutto il giorno fino a che una sequoia rischia di investirlo, giungendo cos\u00ec a casa della Nonna per salvarsi. La sua presenza era una pura casualit\u00e0;\nLa Nonna, invece, al contrario della mite e dolce signora che pare, \u00e8 un\u2019amante degli sport estremi, ma durante una gara di sci era stata attaccata dagli sgherri del Bandito, e scappando da questi, era giunta a casa da sola, ma era rimasta impigliata nelle corde del paracadute, che si sono impigliate nel suo ventilatore a soffitto e l'hanno gettata nell'armadio.\nTerminati gli interrogatori Rossa, furiosa con la nonna per avergli tenuto nascosto le sue attivit\u00e0, lascia la casa e getta via il suo cappuccio, ma qualcuno si intrufola in casa e lo raccoglie assieme al cestino con dentro le ricette.\nNicky Zampe, dal canto suo, ha scoperto qualcosa di importante sul caso: dai racconti di tutti c\u2019era sempre un personaggio ricorrente che appariva apparentemente per caso, ma che in realt\u00e0 era l\u00ec per ottenere informazioni e approfittare del momento opportuno per colpire.\nRossa, nel mentre, ha intravisto qualcuno che ha preso le sue cose e lo pedina, e arriva alla stessa conclusione di Zampe: il Bandito \u00e8 il coniglio Boingo, assistente dell'Uomo Focaccina e vecchio amico di Rossa. la ragazzina raggiunge il suo nascondiglio e lo affronta, ma nonostante le sue abilit\u00e0 di combattente, viene sopraffatta e catturata dal coniglio e i suoi sgherri.\nIl criminale poi rivela che si era stancato di essere messo in secondo piano e aveva deciso di mettersi in proprio, rubando le ricette degli altri per essere l\u2019unico nel settore dolciario. Intanto la Nonna, il Lupo e Kirk, grazie alle informazioni di Nicky, raggiungono il covo e insieme hanno la meglio sul Bandito e i suoi, mentre Rossa e la Nonna si riappacificano.\nCatturato il Bandito, i negozi della zona riaprono, Kirk riesce ad ottenere il lavoro, mentre Nicky Zampe propone a Rossa, la Nonna, il Lupo e Scattino di lavorare per la sua agenzia \u201cPer sempre Felici e Contenti\u201d e questi accettano.\nSviluppo.\nI fratelli Todd e Cory Edwards distribuirono il loro primo lungometraggio, \"Chillicothe\", nel 1999 al Sundance Film Festival. L'investitore privato Maurice Kanbar apprezz\u00f2 tale film, e si offr\u00ec ai due per finanziare dei loro progetti, suggerendo la possibilit\u00e0 di produrre un film d'animazione narrato in uno stile contemporaneo. Kanbar propose la storia di \"Cenerentola\" o \"Pinocchio\" come base, ma i fratelli Edwards rifiutarono poich\u00e9 gi\u00e0 usati per film Disney. Cory, Todd, e il loro amico Tony Leech scelsero successivamente di realizzare una parodia di Cappuccetto Rosso, avente come contesto un'indagine di polizia. Una volta ultimato il film, tuttavia, Kanbar non era nella posizione finanziaria per poterlo produrre e distribuire, cos\u00ec lo port\u00f2 alla neonata Weinstein Company, che accett\u00f2 di acquistarlo.\n\"Cappuccetto Rosso e gli insoliti sospetti\" \u00e8 stato uno dei primi film d'animazione ad essere stato finanziato in modo indipendente. A causa del basso budget di 8 milioni di dollari, la pellicola \u00e8 stata animata attraverso il software Autodesk Maya dallo studio filippino Digital Eyecandy, fondato dai produttori Sue Bea Montgomery e David K. Lovegren ai fini della produzione. Dal punto di vista visivo, il lungometraggio denota sequenze con diversi livelli qualitativi. Vi sono infatti dei particolari resi con molto realismo, come l'acqua del fiume, la neve, e i peli degli animali, insieme a elementi poco dettagliati, come il design dei personaggi umani e gli sfondi. Sapendo di non poter eguagliare la qualit\u00e0 di altre pellicole animate al computer, il film \u00e8 stato progettato per imitare l'aspetto dei film in stop motion. I cineasti hanno citato \"Nightmare Before Christmas\" come fonte d'ispirazione per le forme distorte dei personaggi; ad esempio uno degli occhi di Kirk \u00e8 pi\u00f9 grande dell'altro, e Rossa ha solamente quattro dita in modo che somigli pi\u00f9 ad una bambola.\nDoppiaggio.\nNella versione originale i personaggi vengono doppiati da attori famosi, come Glenn Close, Anne Hathaway e Jim Belushi nei ruoli principali. Nella versione italiana il doppiaggio \u00e8 affidato a professionisti del settore.\nAccoglienza.\nIncassi.\nDurante il primo fine settimana di proiezione in Nord America, incass\u00f2 , il terzo incasso di quel week-end. Al termine, il film incass\u00f2 negli Stati Uniti e nel resto del mondo, per un totale di .\nCritica.\nIl film ha ricevuto recensioni varie dagli esiti, le quali hanno elogiato la trama ed il concept dei personaggi, ma criticato la qualit\u00e0 dell'animazione. Owen Gleiberman di \"Entertainment Weekly\" ha dato come voto A-, lodandone l'umorismo e definendo i registi degli eroi per aver dato alla pellicola indipendente un'importanza nell'animazione. Kevin Thomas del \"Los Angeles Times\" gli ha dato 3.5 stelle su 5, definendolo \"intrattenimento ad alta energia e fantasia\". Nancy Churnin di \"Dallas Morning News\" lo ha ritenuto inferiore alle pellicole Pixar e DreamWorks, dandogli come voto B e scrivendo: \"ha un alto fascino, una premessa intelligente, personaggi attraenti doppiati da un cast terrificante e uno script che dovrebbe far ridere pi\u00f9 di una volta\".\nSu \"MyMovies.it\" il film viene definito \"un prodotto gradevole e adatto a un pubblico assolutamente eterogeneo\" e con \"la sceneggiatura e i dialoghi davvero spassosi e la buffa caratterizzazione di alcuni personaggi animali che rende esilarante pi\u00f9 di una sequenza\", pur ritenendo il lato tecnico poco particolareggiato.\nMeno favorevole \u00e8 stata l'opinione della critica sull'aggregatore di recensioni \"Rotten Tomatoes\", dove il film registra un indice di gradimento del 47% basato su 124 recensioni professionali, con un voto medio del 5.4/10. Il commento del sito recita: \"Questa fiaba frammentata non ha lo spirito o la qualit\u00e0 d'animazione per competere con artisti come \"Shrek\"\".\nHa ricevuto una candidatura al Saturn Award per il miglior film di animazione, che per\u00f2 fu vinto da \"La sposa cadavere\".\nSequel.\nIl 29 aprile 2011 nei cinema statunitensi \u00e8 uscito il seguito del film intitolato: \"Hoodwinked Too! Hood vs. Evil\", in cui i personaggi principali di questo film ritornano per indagare sul rapimento di Hansel e Gretel.\nColonna sonora.\nL'edizione musicale e l'adattamento delle canzoni per la versione italiana sono stati curati da Marjorie Biondo."}
{"id": "1824134", "revid": "110157", "url": "https://it.wikipedia.org/wiki?curid=1824134", "title": "Hulha Negra", "text": "Hulha Negra \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Meridional."}
{"id": "1824135", "revid": "767487", "url": "https://it.wikipedia.org/wiki?curid=1824135", "title": "Athi-Galana-Sabaki", "text": "Il fiume Athi-Galana-Sabaki \u00e8 il secondo corso d'acqua pi\u00f9 lungo del Kenya dopo il Tana. Ha una lunghezza complessiva di 390\u00a0km e un bacino di 70.000\u00a0km\u00b2. La parte alta del fiume viene chiamata Athi; quella bassa, Galana o Sabaki.\nL'Athi attraversa le pianure di Kapote e Athi e la citt\u00e0 di Athi River, quindi svolta verso nordest e si unisce al fiume Nairobi. Nei pressi di Thika forma il sistema delle Fourteen Falls (\"quattordici cascate\") e poi svolta verso sud-sud-est ai piedi delle pareti dell'altopiano di Yatta, che chiude il suo bacino a est. Escludendo i numerosi piccoli affluenti nella parte alta del fiume, il principale tributario \u00e8 il fiume Tsavo, che lo raggiunge a est del Kilimangiaro. In questa parte del suo corso il fiume attraversa il Parco nazionale di Tsavo Est, e le sue acque sono popolate da una ricca fauna che include ippopotami e coccodrilli.\nIl suo corso inferiore (Galana-Sabaki) attraversa una zona arida e ricca di quarzo, dirigendosi a est verso l'oceano. In questo tratto la valle \u00e8 punteggiata di piccoli laghi che si congiungono al fiume durante la stagione delle piogge. In questo periodo il fiume diventa pi\u00f9 profondo e impetuoso, e le sue acque assumono un colore giallo torbido. Il fiume Galana d\u00e0 anche luogo a un altro sistema di piccole cascate o rapide, note come Lugard Falls. Il fiume sfocia poi nell'Oceano Indiano, poco a nord-est di Malindi."}
{"id": "1824136", "revid": "599013", "url": "https://it.wikipedia.org/wiki?curid=1824136", "title": "Circuito delle World Series of Poker", "text": "Il Circuito delle World Series of Poker \u00e8 una serie di tornei di poker che si aggiungono alle World Series of Poker. A differenza di queste ultime, il Circuito viene giocato in diversi casin\u00f2 (sempre di propriet\u00e0 dell'Caesars Entertainment Corporation) e in diversi periodi dell'anno. Il circuito \u00e8 stato introdotto nel 2005\nOgni tappa del circuito prevede un evento di No Limit Hold'em con un buy-in di 5.000 dollari. Il vincitore di ogni evento \u00e8 iscritto d'ufficio al Main Event delle World Series of Poker, che ha un buy-in di 10.000 dollari.\nTutti i Main Event delle tappe del Circuito sono preceduti da tornei preliminari che vengono giocati con buy-in inferiori e con molteplici specialit\u00e0 e varianti del poker.\nDi seguito tutti i vincitori dei Main Event."}
{"id": "1824137", "revid": "775372", "url": "https://it.wikipedia.org/wiki?curid=1824137", "title": "Partito Comunista del Nepal (Pushpa Lal)", "text": "Il Partito Comunista del Nepal (Pushpa Lal), dal nome del suo principale dirigente Pushpa Lal Sestra, fu un partito comunista nepalese.\nIl partito sorse quando Pushpa Lal Sestra, dirigente del Partito Comunista del Nepal, si trov\u00f2 in disaccordo con il segretario Tulsi Lal Amatya, preferendo saltare lo stadio di nuova democrazia e passare direttamente alla democrazia popolare. Nel 1968, una grande parte dei militanti del PCN segu\u00ec Pushpa Lal nel formarne uno nuovo, pi\u00f9 radicale, che per alcuni anni fu il partito comunista pi\u00f9 forte del Nepal. Strinse inoltre stretti legami con il Partito Comunista d'India (Marxista), anche perch\u00e9 il quartier generale del PCN si trovava a Varanasi, in India, dal momento che in Nepal era in corso una severa repressione contro gli oppositori politici.\nL'appello di Moham Bikran Singh e altri dirigenti comunisti per riunificare il Partito Comunista del Nepal intorno al 1972 rimase inascoltato da Pushpa Lal. Egli cerc\u00f2 invece di stringere accordi con il Congresso Nepalese contro la monarchia.\nNel 1971, il Partito soffr\u00ec una scissione da parte dei sostenitori di un giovane dirigente di Bhaktapur, Narayan Man Bijukchhe, poich\u00e9 Pushpa Lal aveva appoggiato l'intervento indiano in Pakistan. Bijukchhe denunci\u00f2 il PCN di essere sottomesso al governo indiano e di non essere in grado di denunciare il \"social-imperialismo\" sovietico. Nel 1976 fond\u00f2 l'Organizzazione dei Contadini e degli Operai del Nepal.\nPushpa Lal Sestra mor\u00ec nel 1978; il controllo del Partito fu allora assunto da sua moglie, Sahana Pradhan, la quale lo impost\u00f2 su posizioni pi\u00f9 moderate rispetto al passato. Sotto Pradhan, il PCN rafforz\u00f2 i propri legami con il Congresso Nepalese e si batt\u00e9 per una democrazia multipartitica, abbandonando le precedenti rivendicazioni della \"democrazia popolare\".\nNel 1987, insieme al partito comunista di Manmohan Adhikari, il PCN di Pradhan form\u00f2 il Partito Comunista del Nepal (marxista).\nL'organo di stampa del Partito era \"Naya Janvad\"."}
{"id": "1824141", "revid": "110157", "url": "https://it.wikipedia.org/wiki?curid=1824141", "title": "Lavras do Sul", "text": "Lavras do Sul \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Meridional."}
{"id": "1824143", "revid": "287204", "url": "https://it.wikipedia.org/wiki?curid=1824143", "title": "Atletica leggera ai Giochi della XXVI Olimpiade - 400 metri piani maschili", "text": "I 400 metri piani hanno fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 26-29 luglio 1996 allo Stadio Olimpico del Centenario di Atlanta.\nLa gara.\nAlvin Harrison si mette in mostra correndo in 44\"69 la sua batteria.\nTutti i migliori passano i Quarti; il miglior tempo \u00e8 di Michael Johnson con 44\"62.\nLa prima semifinale \u00e8 vinta da Roger Black, il campione europeo, in 44\"69. Escono due protagonisti: Samson Kitur, bronzo a Barcellona, che \u00e8 solo quinto; Harry Reynold, che si infortuna al tendine del ginocchio mentre percorre la prima curva ed \u00e8 costretto al ritiro. Nella seconda semifinale Johnson vince in 44\"59.\nFinale: Michael Johnson viene da una serie di 54 vittorie consecutive nelle finali di specialit\u00e0: \u00e8 imbattuto dal 1989. Non si lascia scappare la 55\u00aa, che vince di autorit\u00e0, stabilendo anche per un centesimo il nuovo record olimpico. Il suo margine di 0\"92 sulla medaglia d'argento, Roger Black, \u00e8 il pi\u00f9 ampio della storia olimpica.\nDavis Kamoga conquista il bronzo rimontando Alvin Harrison."}
{"id": "1824146", "revid": "547034", "url": "https://it.wikipedia.org/wiki?curid=1824146", "title": "Microregione di Campanha Ocidental", "text": "Campanha Ocidental \u00e8 una microregione del Rio Grande do Sul in Brasile, appartenente alla mesoregione di Sudoeste Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 10 comuni:"}
{"id": "1824148", "revid": "773636", "url": "https://it.wikipedia.org/wiki?curid=1824148", "title": "Chiesa di San Pier di Sopra", "text": "La chiesa di San Pier di Sopra \u00e8 un edificio sacro situato nel comune di San Casciano in Val di Pesa.\n\u00c8 denominata San Pier di Sopra per distinguerla dalla vicinissima, e posta pi\u00f9 a valle, chiesa di San Pier di Sotto.\nStoria.\nUno dei documenti pi\u00f9 antichi che la riguardano \u00e8 un contratto nuziale stipulato dal conte Landolfo di Gottizio dei nobili di Piancaldoli nel 1043. In tale contratto il conte assegn\u00f2 alla sua sposa, Aldina degli Ubertini del Mugello, a titolo di \"morgincap\" (dono mattutino), molti beni tra cui il patronato della chiesa di San Pietro a Decimo, che coincide con questa chiesa.\nNel 1397 i patroni erano i parrocchiani. In precedenza e successivamente il patronato spett\u00f2 ai vescovi fiorentini, ai quali la chiesa era tenuta a pagare annualmente 4 orci di mosto e 2 capponi come censo perpetuo e 4 fiorini piccoli a titolo di pensione. Nel XVI secolo il patronato pass\u00f2 alla famiglia Corsini.\nNonostante fosse priva persino delle campane \u00e8 stata salvata dalla soppressione degli edifici di culto fatta dalla Diocesi di Firenze nel 1986.\nDescrizione.\nArchitettonicamente non presenta nulla di notevole ed \u00e8 ad unica navata. Al suo interno era conservata la tavola attribuita al Maestro del Compianto di Scandicci \"Vergine in Trono tra i Santi Pietro e Paolo\" (XVI secolo), oggi esposta nel Museo di San Casciano. Nei suoi pressi \u00e8 posta la Villa delle Corti."}
{"id": "1824151", "revid": "118554112", "url": "https://it.wikipedia.org/wiki?curid=1824151", "title": "Addicted (Simple Plan)", "text": "Addicted \u00e8 il terzo singolo della band canadese Simple Plan, preso dal loro album di debutto \"No Pads, No Helmets... Just Balls\". Il singolo \u00e8 stato certificato disco d'oro in Australia. Il 13 agosto 2004 \u00e8 stato pubblicato un maxi-CD con dei contenuti speciali esclusivamente in Australia. Inoltre nel Regno Unito la band ha pubblicato due CD chiamati \"Addicted Pt. 1\" e \"Pt. 2\".\nVideo musicale.\nNel video ufficiale di \"Addicted\", diretto da Smith N' Borin, la band esegue il brano nella casa di un ragazzo addormentato. Durante le fasi pi\u00f9 accese della canzone l'edificio comincia a tremare e cadono calcinacci sempre pi\u00f9 grandi dal soffitto, ma il ragazzo continua a dormire sul suo divano nonostante il fracasso."}
{"id": "1824153", "revid": "197778", "url": "https://it.wikipedia.org/wiki?curid=1824153", "title": "Circuito delle World Serie of Poker", "text": ""}
{"id": "1824166", "revid": "729019", "url": "https://it.wikipedia.org/wiki?curid=1824166", "title": "Piriform", "text": "Piriform Ltd. \u00e8 una software house con sede a Londra nota negli ambienti informatici per il software CCleaner.\nA luglio 2017, la compagnia \u00e8 stata acquistata da AVAST Software.\nProdotti.\nLa Piriform produce software per la pulizia e l'ottimizzazione, recupero di dati e diagnostica del computer:"}
{"id": "1824167", "revid": "124613798", "url": "https://it.wikipedia.org/wiki?curid=1824167", "title": "Clodovil Hernandes", "text": "Biografia.\nOrigini e formazione.\nNato nel 1937 a Elisi\u00e1rio, nello Stato di San Paolo, in Brasile, fu adottato in tenera et\u00e0 da una coppia di immigrati spagnoli (Domingo Hern\u00e1ndez e Isabel Sanchez) e ricevette un'educazione scolare in un collegio cattolico.\nTerminati gli studi collegiali, sent\u00ec fin da giovane la passione per il design di abiti e divent\u00f2 uno degli stilisti pi\u00f9 conosciuti in Brasile.\nPolitica.\nNoto per il suo carattere polemico, nel 2006 si candid\u00f2 per il \"Partido Trabalhista Crist\u00e3o (PTC)\" alle elezioni federali. Divenne il primo omosessuale ad essere eletto in Brasile nel parlamento federale\n. Nel 2007 si iscrisse al gruppo del \"Partido da Rep\u00fablica (PR)\".\nMorte.\nIl 16 marzo 2009 fu colpito da un ictus cerebrovascolare mentre si trovava alla Camera Il giorno seguente, 17 marzo i medici ne dichiararono la morte cerebrale, e qualche ora dopo il decesso.\nClodovil fu sepolto accanto alla madre, nel Cimitero di Morumbi, a San Paolo. Non fu possibile donare i suoi organi, come egli avrebbe voluto, per la mancanza di parenti prossimi, e per il ritardo nel contattare i medici dello \"staff\" e gli amici fidati che avrebbero potuto dare il consenso al prelievo.\nTelevisione.\nOltre a questo, fu costumista teatrale e discreto cantante e attore."}
{"id": "1824170", "revid": "1305772", "url": "https://it.wikipedia.org/wiki?curid=1824170", "title": "Partito Comunista del Nepal (Quarta Assemblea)", "text": "Il Partito Comunista del Nepal (Quarta Assemblea) fu un partito comunista nepalese e, per un certo periodo, il pi\u00f9 forte fra i vari gruppi che si richiamavano al marxismo.\nI fondatori del PCN (QA), guidati da Moham Bikran Singh e Nirmal Lama, erano gli stessi che avevano formato il Nucleo Centrale nel tentativo di riunificare il Partito Comunista del Nepal. Il Nucleo convoc\u00f2 una Quarta Assemblea del PCN per il 1973, che venne per\u00f2 osteggiata e disertata dagli altri partiti comunisti del Nepal; quindi, essa port\u00f2 di fatto alla formazione di un nuovo PCN, con Nirmal Lama come segretario generale.\nNel 1979, il PCN (QA) era il partito comunista pi\u00f9 grande del Nepal, particolarmente forte nelle regioni di Gorkha e Pyuthan.\nNel tempo, emersero delle profonde divergenze fra M.B. Singh e Nirmal Lama: il primo sosteneva che bisognasse lottare contro l'espansionismo indiano e la monarchia nepalese per il socialismo, mentre il secondo sosteneva un'alleanza con il Congresso Nepalese per la democrazia multipartitica; poco prima della Quinta Assemblea, nel 1983, Singh fu espulso dal Partito. La maggioranza dei militanti lo segu\u00ec abbandonando il PCN (QA) e formando il Partito Comunista del Nepal (Mashal), di ispirazione maoista.\nSuccessivamente, il PCN (QA) prese parte al Fronte Unito della Sinistra e partecip\u00f2 all'insurrezione del 1990. Nel novembre dello stesso anno, insieme ad altri gruppi, form\u00f2 il Partito Comunista del Nepal (Centro d'Unit\u00e0)."}
{"id": "1824171", "revid": "1154737", "url": "https://it.wikipedia.org/wiki?curid=1824171", "title": "Debed", "text": "Il Debed (in armeno \u0534\u0565\u0562\u0565\u0564) o Debeda (in georgiano \u10d3\u10d4\u10d1\u10d4\u10d3\u10d0) \u00e8 un fiume che scorre in Armenia ed in Georgia. Nasce a Tumanyan in Armenia dalla confluenza dei fiumi Pambak e Dzoraget e si getta nel fiume Kura vicino al villaggio di Sadakhlo in Georgia.\nIl Debed passa per la citt\u00e0 di Alaverdi dove forma una gola."}
{"id": "1824172", "revid": "767487", "url": "https://it.wikipedia.org/wiki?curid=1824172", "title": "Chris Rest", "text": "Biografia.\nChris \"Leon\" Rest \u00e8 uno dei membri fondatori dei Rich Kids on LSD band che ha ispirato tutte le pi\u00f9 grandi band del panorama hardcore di Santa Barbara e dintorni, tra le quali NOFX e Lagwagon nei quali ora suona.\nInizi.\nChristofer nasce in una famiglia benestante e a 14 anni insieme a Bomer, Jason Spear e Vince Peppars fonda una band che si esibir\u00e0 live a un festino di amici. La band non ha un nome ma un amico vedendo il loro volantino gli dice \"hey guys, you are rich on lsd\" (hey ragazzi, voi siete strafatti* di lsd. *la parola vuol dire ricchi ma il senso della frase \u00e8 questo). La band trova anche un contratto discografico e cambia alcuni membri. nell'86 la band si scioglie per riformarsi l'anno dopo con un nuovo contratto discografico. La band parte per un tour europeo: Chris ha solo 20 anni. Nell'89 le continue liti tra Bomer e Jason portano la band a sciogliersi definitivamente. Chris continua a suonare con alcune band locali, sinch\u00e9 nel 1992 gli RKL si riuniscono senza Jason, voce e anima della band. ma dopo pochi mesi, la dipendenza dalla droga di Bomer lo porta a dover abbandonare i compagni, Jason torna nella band e Dave Raun, un batterista molto promettente della zona entra a far parte della band. Con questa formazione la band trova contratto con la Epithaph Records con la quale incide due album e parte per un tour mondiale al termine del quale la band si scioglie nuovamente.\nCon i Lagwagon.\nDave va a suonare con i Lagwagon che nel frattempo erano rimasti senza batterista; quando la band registra il quarto album Chris viene contattato per aiutarli nelle registrazioni, inserendo parecchi assoli e accompagnamenti. Ken Stringfellow, chitarrista dei Lagwagon non parte per il tour perch\u00e9 le date coincidono con quelle del suo gruppo i Posies, e i goletiani decidono di ingaggiare Rest per il tour. Con lui si trovano bene e diventa il chitarrista ufficiale della band, lo stesso anno registrano \"Let's Talk About Feelings\". Inizia l'era di Internet e Rest si occupa del sito ufficiale dei Lagwagon, nonch\u00e9 del forum (del quale rester\u00e0 unico moderatore sino al 2008). I Lagwagon dopo un lunghissimo tour si prendono una pausa e nel 1999 pubblicano un EP intitolato \"A Feedbag of Truckstop Poetry\", poi inserito nella raccolta \"Let's Talk About Leftovers\". Dal 1999 la band per\u00f2 resta in pausa perch\u00e9 Cape e Raun si occupano dei propri progetti (Me First and Gimme Gimmes e Bad Astronaut) e Chris decide di riformare gli RKL. Barry il chitarrista non \u00e8 pi\u00f9 disponibile a causa del suo lavoro, Dave \u00e8 impegnato in altri progetti. La band decide di chiamare Chris Flipping dei Lagwagon alla chitarra e Derrick Plourde (ex Lagwagon e attualmente nei Bad Astronaut) alla batteria. Con questa formazione fanno parecchi live in tutta la California.\nAttualit\u00e0 (2002 - oggi).\nNel 2002 Chris e i Lagwagon tornano in studio per registrare un nuovo album, \"Blaze\". Lo stesso anno la band registra un live all'House of Blues di Hollywood. La band si prende una nuova pausa. Derrick Plourde in seguito a un incidente che lo costringe alla sedia a rotelle prima e alle stampelle poi, nonch\u00e9 a un lungo periodo di riabilitazione, \u00e8 costretto a lasciare gli RKL e viene sostituito da un amico di Chris, Boz Rivera (ex Ataris) con il quale la band continua a fare serate per i vari club. Nel 2005 Plourde si toglie la vita e i Lagwagon tornano in studio per rendergli omaggio. Partono per l'Europa con un tour per rendere omaggio a Derrick, ma dopo pochi giorni dopo la partenza vengono raggiunti dalla notizia della morte di Jason Sears, avvenuta a causa della sua lunga e difficile lotta contro le conseguenze di una vita passata tra alcool e droghe. Rientrati in patria al fine del Tour, a poco pi\u00f9 di un mese dalla morte di Jason, una overdose uccide Bomer. Chris decide che \u00e8 l'ora di chiudere il capitolo RKL.\nInsieme con Joe Raposo e Boz Rivera (entrambi nell'ultima formazione degli RKL) decide di formare un gruppo swing da portare in giro per i club. La band si chiama King City e pubblica un album nel 2006. Nel 2008 Rest registra un nuovo EP di sette canzoni con i Lagwagon. Nel 2009 entra a far parte dei No Use for a Name sostituendo permanentemente Dave Nassie."}
{"id": "1824173", "revid": "287204", "url": "https://it.wikipedia.org/wiki?curid=1824173", "title": "Atletica leggera ai Giochi della XXVI Olimpiade - 1500 metri piani maschili", "text": "I 1500 metri piani hanno fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 29 luglio-3 agosto 1996 allo Stadio Olimpico del Centenario di Atlanta.\nLa gara.\nNoureddine Morceli e Ferm\u00edn Cacho si incontrano nella prima semifinale. Vince il primatista mondiale in 3'32\"88, il tempo pi\u00f9 veloce mai corso in un turno eliminatorio, a soli 35 centesimi dal record olimpico. Nella seconda serie prevale il talento emergente, il marocchino Hicham el Guerrouj, in 3'35\"29.\nIn finale si attende uno scontro tra i due favoriti africani, con il campione uscente Cacho nel ruolo di terzo incomodo.\nLa finale \u00e8 una gara tattica, in cui i migliori si controllano l'un altro. Ne fa le spese Guerrouj che, quando manca un giro ed \u00e8 in seconda posizione, tocca da dietro Morceli, inciampa e cade perdendo ogni possibilit\u00e0 di medaglia. Gli altri devono scartarlo bruscamente e perdono il ritmo. L'unico che ne pu\u00f2 approfittare \u00e8 Morceli, che lancia la volata e va a vincere l'oro."}
{"id": "1824177", "revid": "90919", "url": "https://it.wikipedia.org/wiki?curid=1824177", "title": "Distrito Capital", "text": ""}
{"id": "1824179", "revid": "161374", "url": "https://it.wikipedia.org/wiki?curid=1824179", "title": "Dipendenze Federali del Venezuela", "text": ""}
{"id": "1824195", "revid": "1305772", "url": "https://it.wikipedia.org/wiki?curid=1824195", "title": "Ascraeus Mons", "text": "Ascraeus Mons \u00e8 il pi\u00f9 settentrionale tra i tre vulcani (conosciuti nel loro insieme come Tharsis Montes) sulla protuberanza di Tharsis nei pressi dell'equatore del pianeta Marte. A sud di Ascraeus Mons \u00e8 situato Pavonis Mons, ancora pi\u00f9 a sud si trova Arsia Mons. Il pi\u00f9 grande vulcano del sistema solare, l'Olympus Mons, \u00e8 a nord-ovest.\nAscraeus Mons \u00e8 uno dei vulcani pi\u00f9 elevati di Marte: la sua vetta si trova a circa 18\u00a0km sopra il livello medio della superficie ed ha una pressione atmosferica minore di 0.8 mbar (80 Pa). Ha un diametro di quasi 460\u00a0km, ed \u00e8 stata formato da colate laviche relativamente recenti."}
{"id": "1824200", "revid": "1573940", "url": "https://it.wikipedia.org/wiki?curid=1824200", "title": "Chenes", "text": "Come per tutti gli altri sovrani inseriti in questa dinastia l'unico supporto alla conferma della loro esistenza viene dai reperti archeologici, principalmente scarabei e sigilli a rullo.\nProprio la mancanza di qualsiasi citazione nelle principali liste reali impedisce ogni tentativo di ordinamento cronologico di questi sovrani che furono, con molto probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (grandi hyksos)\n\u0161 n s - Chenes\nIl nome di questo sovrano \u00e8 stato rinvenuto su uno scarabeo"}
{"id": "1824204", "revid": "775372", "url": "https://it.wikipedia.org/wiki?curid=1824204", "title": "Partito Comunista del Nepal (Mashal)", "text": "Il Partito Comunista del Nepal (Mashal), conosciuto anche semplicemente come Mashal, \u00e8 un partito comunista nepalese, attualmente guidato dallo storico dirigente maoista Moham Bikran Singh.\nStoria.\nIl \"primo\" partito.\nIl PCN (Mashal) venne fondato nel 1983 da parte di militanti comunisti espulsi dal Partito Comunista del Nepal (Quarta Assemblea), fra cui Singh stesso, che divenne segretario generale. Ad un certo punto, ritiratosi in clandestinit\u00e0 in India, Singh lasci\u00f2 la carica a Ram Singh Shris. Il Mashal assumeva il marxismo-leninismo-pensiero di Mao Zedong come propria linea guida.\nNel 1984, il Mashal fu tra i partiti fondatori del Movimento Internazionalista Rivoluzionario, ma ne fu successivamente espulso per la critica opposta alle posizioni \"\"deviazioniste di destra e trotskiste\" del Partito Comunista Rivoluzionario, USA.\nNel 1985, una fazione pi\u00f9 radicale guidata da Mohan Vaidya form\u00f2 un partito parallelo.\nIl Mashal partecip\u00f2 alle lotte popolari contro la monarchia e si un\u00ec al Movimento Popolare Nazionale Unito, in disaccordo con la linea del Fronte Unito della Sinistra. Nel MPNU il Mashal ebbe modo di lavorare a stretto contatto con altri partiti maoisti, di cui M.B. Singh auspicava l'unificazione. A livello internazionale, il Mashal prese parte alla Conferenza Internazionale dei Partiti e delle Organizzazioni Marxisti-Leninisti.\nNel 2001, il Mashal si un\u00ec al Partito Comunista del Nepal (Centro d'Unit\u00e0), formando il Partito Comunista del Nepal (Centro d'Unit\u00e0-Mashal).\nNel 2006, dopo la sconfitta della monarchia, il PCN (CU-M) si divise fra chi voleva partecipare al governo di coalizione e chi invece sosteneva che i comunisti dovessero restare all'opposizione; quest'ultima fazione era guidata da Singh.\nIn marzo, la fazione di Singh tenne un \"7\u00ba Congresso straordinario\", fondando il Partito Comunista del Nepal (Mashal) (2006) e rielesse Singh segretario generale. Il PCN (CU-M) rimase invece sotto il controllo di Narayan Kaji Shrestha.\nAttualmente, il Mashal ha promosso un fronte unito di organizzazioni progressiste, il Rastriya Janamorcha (Fronte Popolare Nazionale), che ha preso parte al governo di coalizione nepalese e alle elezioni dell'Assemblea Costituente, ottenendo 4 seggi. Ha sviluppati strette relazioni con il Partito Comunista dell'India (marxista-leninista) guidato da Kanu Sanyal, con il quale condivide il progetto di unit\u00e0 dei comunisti."}
{"id": "1824217", "revid": "37401", "url": "https://it.wikipedia.org/wiki?curid=1824217", "title": "Obaid", "text": ""}
{"id": "1824218", "revid": "226458", "url": "https://it.wikipedia.org/wiki?curid=1824218", "title": "Fabbisogno energetico normalizzato", "text": "Il fabbisogno energetico normalizzato per la climatizzazione invernale (FEN) \u00e8 il rapporto tra il fabbisogno energetico convenzionale (FEC) e il prodotto del volume lordo riscaldato (V) per i gradi giorno della localit\u00e0 (gg) FEN = FEC/(Vxgg). \nIl FEC \u00e8 la quantit\u00e0 di energia primaria globale richiesta, nel corso di un anno, per mantenere negli ambienti riscaldati la temperatura ad un valore costante di 20 \u00b0C prevedendo un adeguato ricambio d'aria durante la stagione di riscaldamento.\nLa legge 10/91 fissa i termini per il calcolo del FEC e del FEN e stabilisce che il valore di quest'ultimo non deve in alcun modo superare un valore limite (FENlim) da calcolarsi opportunamente con la formula indicata dalla legge.\nL'art.16 \"Abrogazioni e disposizioni finali\" del Dlgs 192/05 (Rendimento energetico nell'edilizia) al comma 3, rettifica il valore limite del fabbisogno energetico normalizzato FENlim.\nQualora dovesse risultare FEN maggiore o uguale di FENlim bisogner\u00e0 procedere a ridurre le perdite di energia dell'involucro edilizio e dell'impianto nelle varie fasi."}
{"id": "1824223", "revid": "1573940", "url": "https://it.wikipedia.org/wiki?curid=1824223", "title": "Semqen", "text": "Come per tutti gli altri sovrani inseriti in questa dinastia l'unico supporto alla conferma della loro esistenza viene dai reperti archeologici, principalmente scarabei e sigilli a rullo.\nProprio la mancanza di qualsiasi citazione nelle principali liste reali impedisce ogni tentativo di ordinamento cronologico di questi sovrani che furono, con molto probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (grandi hyksos).\nS38-X7-N25:Z2-s-m-X7:n\nh3q \u1e2b3swt s m q n - Heka Khasut Semqen \nCapitano di un paese straniero Semqen\nSecondo W. Helck potrebbe trattarsi si un nome hurrita che avrebbe come significato \"Shimike \u00e8 il mio dio\".\nIl nome di questo sovrano \u00e8 stato rinvenuto su uno scarabeo."}
{"id": "1824226", "revid": "76963", "url": "https://it.wikipedia.org/wiki?curid=1824226", "title": "Debbie Rochon", "text": "Ha interpretato oltre cento film ed \u00e8 nota principalmente per aver recitato in alcuni cult movie prodotti dalla Troma, come \"Tromeo and Juliet\", \"Terror Firmer\" e \"\". Nel 2005 ha vinto il \"B-Movie Award\" come miglior attrice protagonista, per il film \"Screech of the Decapitated\".\nBiografia.\nLa Rochon ha avuto un'infanzia difficile. A 10 anni fu infatti mandata in un riformatorio, dal quale riusc\u00ec a fuggire. Costretta a vivere in strada, fu vittima di abusi.\nEsord\u00ec come attrice a 13 anni, nel 1981, rispondendo ad un annuncio riservato a giovani senza tetto, interpretando un piccolo ruolo in \"Ladies and Gentlemen, the Fabulous Stains\". A 17 anni si trasfer\u00ec a New York, dove lavor\u00f2 in teatro.\nDopo l'esperienza teatrale continu\u00f2 la sua carriera cinematografica, interpretando molti film indipendenti. Nel 1996 interpret\u00f2 il ruolo dell'amante di Juliet in \"Tromeo and Juliet\", prodotto dalla Troma. Questo ruolo la fece conoscere definitivamente e la fece diventare una delle pi\u00f9 note Tromettes. Nel 1999 interpret\u00f2 uno dei ruoli principali in \"Terror Firmer\", considerato il miglior film della Troma. La Rochon ha interpretato anche molti episodi della serie televisiva \"Troma's Edge TV\".\nHa lavorato anche in Italia sul set del film Colour from the Dark.\nOmaggi.\nLa Rochon \u00e8 presente nel romanzo \"Bad Moon Rising\", scritto da Jonathan Mayberry."}
{"id": "1824227", "revid": "57872", "url": "https://it.wikipedia.org/wiki?curid=1824227", "title": "Le Grazie (Portovenere)", "text": ""}
{"id": "1824230", "revid": "110157", "url": "https://it.wikipedia.org/wiki?curid=1824230", "title": "Atlas II", "text": "Atlas II \u00e8 un membro della Famiglia di lanciatori Atlas, che si \u00e8 evoluta dal programma per il missile Atlas degli anni '50. Atlas II \u00e8 stato l'ultimo lanciatore Atlas ad usare un'architettura ad \"uno stadio e mezzo\" con tre motori: due dei tre motori sono espulsi durante l'ascensione, mentre i serbatoi di carburante e gli altri elementi strutturali sono mantenuti. L'Atlas II \u00e8 stato progettato per posizionare carichi utili in orbita terrestre bassa, orbita di trasferimento geostazionaria ed in orbita geosincrona. Dal 1991 al 2004 sono stati effettuati in totale 63 lanci dell'Atlas II, IIA e IIAS. Il successore dell'Atlas II, Atlas III, \u00e8 stato in servizio dal 2000 al 2005, mentre l'Atlas V \u00e8 attualmente in uso.\nCaratteristiche.\nL'Atlas II ha delle prestazioni superiori rispetto al predecessore Atlas I, utilizzando dei motori con maggiore spinta e dei serbatoi per il propellente pi\u00f9 grandi in entrambi gli stadi. La capacit\u00e0 totale di sollevamento dell'Atlas II, pari a 2.200\u00a0kN (490.000\u00a0lbf), consente al lanciatore di posizionare dei carichi utili di 2.767\u00a0kg (6.100 libbre) in orbita geosincrona (pari a 35.000\u00a0km di altezza). L'Atlas II utilizza come secondo stadio un razzo Centaur migliorato - che fu il primo stadio con propellente ad alta energia - per aumentare la propria capacit\u00e0 di sollevamento. Inoltre, l'Atlas II fu costruito con componenti elettronici a basso costo, un computer di volo migliorato, oltre ai gi\u00e0 citati serbatoi per il propellente di maggiore capacit\u00e0 rispetto all'Atlas I.\nIl pi\u00f9 potente Atlas II \u00e8 la variante Atlas IIAS.\nStoria.\nGli Atlas II sono lanciati dalla Cape Canaveral Air Force Station, dalla 45th Space Wing. L'ultimo lancio di Atlas II dalla costa occidentale degli Stati Uniti \u00e8 stato effettuato nel dicembre 2003 dalla 30th Space Wing, dalla Vandenberg Air Force Base.\nL'Atlas era nato originariamente come un ICBM alla fine degli anni '50. Il 31 ottobre 1959, il primo Atlas, un modello D conservato orizzontalmente fu messo in allerta di lancio a Vandenberg dallo 576th Strategic Missile Squadron. I modelli Atlas E ed Atlas F furono i primi ICBM ad essere posizionati verticalmente in silos di lancio sotterranei ed innalzati fino in superficie per il lancio. La U.S. Air Force rimpiazz\u00f2 gli Atlas ICBM con i Titan ICBM, e convert\u00ec gli Atlas E ed Atlas F in veicoli di lancio spaziali alla fine degli anni '60. L'ultimo Atlas fu lanciato da Vandenberg nel 1995 per posizionare in orbita un satellite per il programma Defense Meteorological Satellite.\nL'Atlas \u00e8 stato utilizzato come lanciatore spaziale fin dal 1958, quando fu usato come veicolo di lancio per il Progetto SCORE, il primo satellite per telecomunicazioni al mondo, sviluppato dallo U.S. Army Signal Corps con il patrocinio del DARPA. Il satellite trasmise nel resto del mondo un messaggio pre-registrato del Presidente Eisenhower in occasione della festivit\u00e0 natalizia.\nUn vettore Atlas port\u00f2 in orbita l'astronauta John Glenn nel corso del Programma Mercury, il primo programma spaziale statunitense per l'invio di uomini nello spazio. Gli Atlas/Centaur hanno lanciato le sonde spaziali dei programmi Mariner e Pioneer.\nA seguito di fallimenti nei lanci con Atlas I alla fine degli anni '80, nel maggio del 1988 la Air Force scelse la General Dynamics (ora Lockheed-Martin) per sviluppare l'Atlas II, principalmente per lanciare satelliti del Defense Satellite Communications System e per utilizzo commerciale."}
{"id": "1824233", "revid": "121265844", "url": "https://it.wikipedia.org/wiki?curid=1824233", "title": "Il caso di Charles Dexter Ward", "text": "Il caso di Charles Dexter Ward (\"The Case of Charles Dexter Ward\") \u00e8 un romanzo fantastico horror dello scrittore statunitense H. P. Lovecraft. Nonostante fosse stato scritto nel 1927, il romanzo venne pubblicato solo postumo nel 1941, in versione abbreviata in due puntate, sulla rivista \"Weird Tales\", nei numeri di maggio e luglio (Lovecraft mor\u00ec il 15 marzo 1937).\nTrama.\nCharles Dexter Ward \u00e8 un giovane proveniente da un'agiata famiglia del Rhode Island, studioso di scienze e antichit\u00e0, che si imbatte durante le sue ricerche nella figura di Joseph Curwen, suo antenato dall'oscura fama di stregone e negromante. Ben presto il giovane diventa ossessionato dal suo lavoro, chiusosi nel suo laboratorio, inizia a studiarne i documenti e a praticare le arti oscure giungendo sino alla soglia della follia. A scoprire gli orrori evocati dalle terribili pratiche messe in atto dal ragazzo sar\u00e0 il dottor Willett, medico di famiglia incaricato dai parenti di Charles di far luce sulle cause della degenerazione mentale del protagonista.\nOpere derivate.\nDa questo romanzo breve di Lovecraft sono stati tratti due film: \"La citt\u00e0 dei mostri\" del 1963, diretto da Roger Corman e interpretato da Vincent Price, e \"The Resurrected\" del 1992, diretto da Dan O'Bannon.\nDal romanzo \u00e8 stato tratto il videogioco \"Necronomicon\".\nEdizioni.\nTraduzioni italiane.\n\"(elenco parziale)\""}
{"id": "1824234", "revid": "729019", "url": "https://it.wikipedia.org/wiki?curid=1824234", "title": "Schizocelia", "text": "La schizocelia \u00e8 un processo mediante il quale avviene la formazione del celoma in tutti quegli animali che definiamo chiamare Protostomi, sia proprio per la formazione del celoma che per altre caratteristiche.\nLa schizocelia si forma a partire dall'ammasso parenchimatico presente nei \"phyla\" precedenti (Platelminti, Nemertini...) attraverso un'invaginazione di quest'ultimo venendo cos\u00ec a formarsi una cavit\u00e0 che definiamo celoma. Questo avviene per aumentare lo spazio a disposizione dei vari organi interni all'interno del corpo di questi animali.\nQuesto meccanismo non provoca nessun problema circa la primitivit\u00e0 della metameria in quanto il celoma seguendo questo meccanismo pu\u00f2 scavarsi sia in animali metamerici che non."}
{"id": "1824238", "revid": "1573940", "url": "https://it.wikipedia.org/wiki?curid=1824238", "title": "Chiesa di San Pier di Sotto", "text": "La chiesa di San Pier di Sotto \u00e8 un edificio sacro situato nel comune di San Casciano in Val di Pesa.\n\u00c8 cos\u00ec chiamata per distinguerla dalla chiesa di San Pier di Sopra, posta pi\u00f9 a monte ed \u00e8 conosciuta anche come San Pierino.\nStoria.\nIn passato era conosciuta come San Pier degli Abbruciati come risulta in un documento del giugno 1214. In un documento datato 7 agosto 1260 i massari Ricevuto Giovanni, Buono Orlandi e Cambio Iacobi promettono solo 4 staia di grano all'esercito fiorentino; evidentemente la chiesa in quel periodo era priva del rettore. Nella decima del 1276 paga al Papa 4 lire mentre in quella del 1302 soltanto 2 lire, a dimostrazione delle non floride condizioni economiche del popolo.\n\u00c8 nominata anche in un documento del 18 novembre 1313, quando il suo prete titolare, Pagno, fu eletto priore, col consenso del pievano di San Pietro in Bossolo, del capitolo della Chiesa di San Jacopo alla Sambuca. Al prete Pagno segu\u00ec il prete Bencio citato in un documento datato 16 febbraio 1335. Nel 1347 il popolo doveva avere il patronato della chiesa perch\u00e9 in quell'anno i capifamiglia della zona si riunirono nella chiesa per eleggere il loro primo sindaco.\nNel XVI secolo la chiesa venne data in commenda al Cardinale Pucci, ma gi\u00e0 nel 1545 il popolo aveva ripreso il patronato. In quell'anno il popolo venne invitato dall'allora arcivescovo di Firenze Niccol\u00f2 Ridolfi, in visita pastorale, a sistemare \"il confessionale cum cratella\". Nel 1694 in occasione della creazione della Compagnia dell'Addolorata la chiesa venne ampliata e ristrutturata in stile barocco. Altri lavori vennero realizzati nel 1756 e che portarono alla quasi ricostruzione della chiesa, che venne rialzata e dotata di una sagrestia e di un campanile a vela.\nVenne gravemente danneggiata dal terremoto del 18 maggio 1895.\nNel 1972 la struttura venne restaurata; in quell'occasione fu stonacato l'esterno e vennero tolte le decorazioni gotiche e barocche. Il 23 aprile 1973 la chiesa era nuovamente attiva ma, in seguito, \u00e8 stata soppressa con decreto arcivescovile il 15 luglio 1986.\nDescrizione.\nOsservando la facciata, possiamo notare la monofora leggermente decentrata rispetto alla ghiera dell'arco d'ingresso. Il portale con architrave in arenaria, archivolto a tutto sesto e piedritti risale alla prima redazione della chiesa.\nSempre osservando la facciata si possono dedurre varie fasi di ampliamento della chiesa. La prima in epoca ancora medievale quando la facciata venne ampliata con l'apertura di un occhio, di cui \u00e8 rimasto un frammento a sinistra della monofora; sempre in quel periodo venne ampliato l'interno che venne probabilmente prima intonacato e poi affrescato con un grande polittico di cui sono rimaste piccolissime tracce; in una seconda fase venne rialzato il tetto, chiuso il primitivo portale e aperto l'attuale e venne anche realizzata una finestra rettangolare che fu poi richiusa durante i lavori di restauro del 1972.\nInteressante anche la piccola tribuna a calotta.\nAl suo interno erano poste varie opere oggi esposte al Museo di San Casciano, tra cui la tavola di Maestro Francesco, \"Madonna col Bambino tra Angeli e sei santi\", 1390-1400 e la tela raffigurante \"San Pietro\" di Valentino Valentini del 1886."}
{"id": "1824244", "revid": "57872", "url": "https://it.wikipedia.org/wiki?curid=1824244", "title": "Parco naturale regionale di Portovenere", "text": ""}
{"id": "1824246", "revid": "118554117", "url": "https://it.wikipedia.org/wiki?curid=1824246", "title": "I'd Do Anything (Simple Plan)", "text": "I'd Do Anything \u00e8 il secondo singolo della band canadese Simple Plan, estratto dal loro album di debutto, \"No Pads, No Helmets... Just Balls\". Mark Hoppus (bassista e voce dei blink-182), ha partecipato in veste di cantante ospite alla registrazione del brano.\nVideo musicale.\nIl video mostra la band esibirsi in un locale, mentre un buttafuori controlla molto severamente le persone prima di farle entrare. Nel video compare anche Mark Hoppus."}
{"id": "1824249", "revid": "339392", "url": "https://it.wikipedia.org/wiki?curid=1824249", "title": "Rhetra", "text": ""}
{"id": "1824250", "revid": "149587", "url": "https://it.wikipedia.org/wiki?curid=1824250", "title": "Keren", "text": ""}
{"id": "1824251", "revid": "287204", "url": "https://it.wikipedia.org/wiki?curid=1824251", "title": "Enterocelia", "text": "Lenterocelia \u00e8 un processo embrionale con inizio in fase di gastrula, mediante il quale viene a formarsi una cavit\u00e0 celomatica a partire da evaginazioni dell'archenteron, la prima e primitiva cavit\u00e0 embrionale che strozzandosi, e quindi separandosi dall'intestino embrionale, va a formare altrettanti sacchetti celomatici. Ci\u00f2 avviene in quegli animali che comunemente usiamo definire Deuterostomi (Echinodermi, Emicordati e Cordati) e nei Chetognati, o, appunto, Enterocelomati. \nIl termine viene contrapposto a Schizocelia.\nL'ipotesi di primitivit\u00e0 circa la formazione dell'enterocelia rispetto alla schizocelia presenta varie incongruenze nonostante diverse ricerche tentassero di dimostrare il contrario.\nLe divisioni tassonomiche, basate sul processo mediante il quale viene a formarsi una cavit\u00e0 celomatica, presentano punti oscuri, divisioni controverse e sono ormai considerate obsolete."}
{"id": "1824252", "revid": "1243", "url": "https://it.wikipedia.org/wiki?curid=1824252", "title": "Sistema ferroviario suburbano", "text": ""}
{"id": "1824262", "revid": "3082", "url": "https://it.wikipedia.org/wiki?curid=1824262", "title": "Quinquireme", "text": ""}
{"id": "1824264", "revid": "114275335", "url": "https://it.wikipedia.org/wiki?curid=1824264", "title": "Women on Waves", "text": "Women on Waves (WoW) \u00e8 un'organizzazione olandese no-profit, per la libera scelta, per i diritti delle donne, creata nel 1999 dall'olandese Rebecca Gomperts e da Bart Terwiel. Lo scopo di questa associazione \u00e8 quello di fornire servizi relativi alla salute riproduttiva, in particolare metodi non chirurgici di interruzione volontaria di gravidanza (IVG), alle donne in paesi con leggi restrittive sull'aborto. Altri servizi offerti da WoW includono la contraccezione e informazioni sulla pianificazione familiare (reproductive counseling).\nQuesti servizi sono forniti tramite una nave noleggiata che trasporta una clinica attrezzata contenuta in un grande container. Quando WoW visita una nazione, le donne prendono un appuntamento e sono accolte a bordo del vascello. La nave poi salpa verso acque internazionali dove la legge vigente a bordo \u00e8 quella olandese e vengono realizzati gli aborti o altri servizi.\nAll'attivit\u00e0 sulle imbarcazioni si affianca un servizio di assistenza telematica alle donne di tutto il mondo (\"Women On Web\").\nRebecca Gomperts.\nRebecca Gomperts \u00e8 un medico, artista e attivista per i diritti delle donne. Nata nel 1966 e cresciuta nel paese natale di Vlissingen, Paesi Bassi, si \u00e8 trasferita negli anni ottanta ad Amsterdam, dove ha studiato contemporaneamente arte e medicina.\nDopo aver esercitato nella nave di Greenpeace \"Rainbow Warrior II\", Gomperts ha creato WoW per risolvere i problemi femminili di salute derivanti dagli aborti illegali. Mentre visitava l'America del sud a bordo della Rainbow Warrior con il suo futuro compagno, il Capitano Bart J. Terwiel, l'organizzazione fu ispirata dal desiderio di facilitare ulteriormente i cambiamenti sociali e la salute delle donne. In alcuni paesi in via di sviluppo vengono eseguiti ogni giorno 800 aborti illegali, in contrasto con la situazione dei paesi sviluppati (come l'Olanda) deve si hanno a disposizione metodi di aborto e di contraccezione sicuri e legali.\nIn collaborazione con l'Atelier von Lieshout, Rebecca ha disegnato una unit\u00e0 ginecologica mobile chiamata \"A-portable\" che pu\u00f2 essere installata su navi prese a noleggio. Quel che l'organizzazione si prefigge \u00e8 di incoraggiare la consapevolezza e la discussione sulle leggi sull'aborto che ritengono restrittive, di permettere aborti sicuri e di tipo non chirurgico per le donne che vivono in nazioni in cui la pratica \u00e8 illegale."}
{"id": "1824265", "revid": "30610", "url": "https://it.wikipedia.org/wiki?curid=1824265", "title": "Chirurgo maxillo-facciale", "text": ""}
{"id": "1824269", "revid": "836193", "url": "https://it.wikipedia.org/wiki?curid=1824269", "title": "Ferrovia internazionale di Valmorea", "text": ""}
{"id": "1824272", "revid": "185700", "url": "https://it.wikipedia.org/wiki?curid=1824272", "title": "Diocesi di Sant\u2019Angelo dei Lombardi-Conza-Nusco-Bisaccia", "text": ""}
{"id": "1824273", "revid": "287204", "url": "https://it.wikipedia.org/wiki?curid=1824273", "title": "Like Me/Stupid S***", "text": "Like Me/Stupid S*** \u00e8 l'EP di debutto del gruppo pop statunitense Girlicious, pubblicato sull'iTunes Store il 22 aprile 2008, un giorno dopo la puntata finale dello show .\nL'EP ha riscosso successo negli Stati Uniti e in Canada. L'album includeva le tracce Like Me e Stupid Shit e i rispettivi video musicali."}
{"id": "1824274", "revid": "466539", "url": "https://it.wikipedia.org/wiki?curid=1824274", "title": "Reparti dell'esercito continentale nel 1775", "text": "Armata principale.\nDivisione di Lee (maggior generale Charles Lee)\nDivisione di Ward (maggior generale Artemas Ward)\nDivisione di Putnam (maggior generale Israel Putnam)\nUnit\u00e0 non assegnate a Divisioni"}
{"id": "1824276", "revid": "287204", "url": "https://it.wikipedia.org/wiki?curid=1824276", "title": "Oscar Minambres", "text": ""}
{"id": "1824277", "revid": "1305772", "url": "https://it.wikipedia.org/wiki?curid=1824277", "title": "Cederna", "text": ""}
{"id": "1824291", "revid": "150129", "url": "https://it.wikipedia.org/wiki?curid=1824291", "title": "Velitrae", "text": ""}
{"id": "1824294", "revid": "1573940", "url": "https://it.wikipedia.org/wiki?curid=1824294", "title": "Seneferankhra", "text": "Biografia.\nCome per tutti gli altri sovrani inseriti in questa dinastia l'unico supporto alla conferma della loro esistenza viene dai reperti archeologici, principalmente scarabei e sigilli a rullo.\nProprio la mancanza di qualsiasi citazione nelle principali liste reali impedisce ogni tentativo di ordinamento cronologico di questi sovrani che furono, con molto probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (\"grandi hyksos\").\nN5- s-nfr-S34- p:p- i-i\ns sfr r\u02c1 p p y - Seneferankhra Pepi, Perfetta \u00e8 la vita di Ra, Pepi\nIl nome di questo sovrano \u00e8 stato rinvenuto su uno scarabeo."}
{"id": "1824295", "revid": "767487", "url": "https://it.wikipedia.org/wiki?curid=1824295", "title": "Teoria economica del contratto", "text": "La teoria economica del contratto \u00e8 una branca dell'analisi economica del diritto che fornisce analisi su come le norme che regolano il contratto conducano a una efficiente allocazione delle risorse (analisi positiva), o su come il diritto dei contratti dovrebbe essere impostato per raggiungere tale fine (analisi normativa).\nIncentivi allo scambio.\nUna delle ragioni per cui esiste l'istituto del contratto \u00e8 quello di incentivare lo scambio di beni fra soggetti, garantendo che una promessa non mantenuta possa essere fatta valere in giudizio. \nLa conclusione di un contratto \u00e8 un'azione di cooperazione tra due o pi\u00f9 soggetti dalla quale si genera un surplus cooperativo che viene distribuito fra le parti. Se una di queste ha la possibilit\u00e0 di appropriarsi dell'intero surplus (non eseguendo la prestazione promessa) gli altri agenti non saranno incentivati a cooperare e lo scambio non avverr\u00e0.\nIl sistema giuridico, prevedendo la condanna del debitore inadempiente al risarcimento del danno provocato o all'esecuzione forzata della prestazione, garantisce al creditore il conseguimento del beneficio anche in caso di inadempimento del debitore\nAdempimento.\nAdempimento non efficiente.\nA contratto concluso un evento imprevedibile pu\u00f2 rendere pi\u00f9 elevato il costo della prestazione. Se costo della prestazione &gt; beneficio totale, l'adempimento \u00e8 inefficiente.\nIpotizziamo che: costo della prestazione =2,5\u20ac e beneficio che ottengono A (creditore) e B (debitore)=1\u20ac ciascuno (beneficio totale= 2\u20ac). \nSe c'\u00e8 adempimento A guadagna 1\u20ac e B subisce una perdita di (1-2,5)= -1,5\u20ac. Se B \u00e8 inadempiente dovr\u00e0 risarcire i danni da aspettativa ad A, quindi, se A subisce perdita di -1\u20ac, B dovr\u00e0 pagare ad A 2\u20ac per riportarlo al guadagno di 1\u20ac; A ottiene lo stesso guadagno e B una perdita minore. Per il principio dell'efficienza paretiana \u00e8 quindi efficiente che B sia inadempiente e risarcisca il danno; la somma dei guadagni congiunti di A e B \u00e8 maggiore in caso di inadempimento.\nRimedi all'inadempimento.\nTutela specifica.\nIl giudice impone al debitore inadempiente l'esecuzione forzata della prestazione.\nRisarcimento danni.\nIn una situazione di adempimento inefficiente il risarcimento dei danni da aspettativa \u00e8 un rimedio efficiente poich\u00e9 il debitore pu\u00f2 scegliere l'inadempimento senza che ci\u00f2 diminuisca i benefici per il creditore, mentre la tutela specifica imporrebbe al debitore costi maggiori a parit\u00e0 di benefici.\nSe l'ordinamento prevede la tutela specifica, le parti dovrebbero rinegoziare: il creditore dovrebbe concedere al debitore di non adempiere e di risarcire i danni da aspettativa, questa soluzione crea un surplus cooperativo (il risparmio per il debitore) che le due parti possono distribuire fra di esse. Se i costi di transazione non impediscono la negoziazione, si giunger\u00e0 ad una ed efficiente allocazione delle risorse indipendentemente dall'allocazione iniziale dei diritti, come afferma il teorema di Coase."}
{"id": "1824296", "revid": "1458600", "url": "https://it.wikipedia.org/wiki?curid=1824296", "title": "Di vizi di forma virt\u00f9", "text": "Di vizi di forma virt\u00f9 \u00e8 il secondo album in studio del rapper e cantautore italiano Dargen D'Amico, pubblicato il 13 giugno 2008 dalla Talking Cat e distribuito dalla Universal.\nIl disco.\nL'album \u00e8 formato da due dischi, il primo composto da 15 tracce e il secondo composto da 20 tracce, per un totale di 35 tracce. Tra le collaborazioni ci sono: Bosca, Crookers, Steno Fonda, Frankie Gaudesi, Kboard, Emiliano Pepe, Sewit, Two Fingerz, Daniele Vit e Marco Zangirolami.\nL'album ha ricevuto tante critiche positive su diverse riviste di musica, oltre che su diversi siti, consacrando Dargen come uno dei massimi esponenti dell'hip hop italiano e capace di andare oltre i classici schemi del genere, mostrando influenze tipiche del cantautorato e la forte presenza della musica elettronica."}
{"id": "1824304", "revid": "773636", "url": "https://it.wikipedia.org/wiki?curid=1824304", "title": "Chiesa di Santa Margherita (Caserotta)", "text": "La chiesa di Santa Margherita \u00e8 un edificio sacro situato nei pressi di villa Caserotta, nel comune di San Casciano in Val di Pesa.\nStoria.\nLa chiesa \u00e8 testimoniata gi\u00e0 nel 1260 quando il suo popolo si impegna a versare per il mantenimento dell'esercito fiorentino Firenze 5 staia di grano. Nelle decime del 1276 deve pagare 5 lire mentre in quelle del 1302 ben 10 lire. Soppressa gi\u00e0 alla fine del XIX secolo fu annessa alla chiesa di Castelbonsi.\nArchitettura e patrimonio artistico.\nLa chiesa oggi ridotta a semplice oratorio di propriet\u00e0 della famiglia Ganucci-Cancellieri, proprietari della vicina villa, ha un aspetto settecentesco derivatole dai lavori di trasformazione effettuati nel XVIII secolo.\nIn facciata presenta una finestra ovale e un piccolo timpano. Sopra la porta d'ingresso \u00e8 posta un'iscrizione che ricorda l'acquisizione fatta nel 1741 dalla famiglia e la ricostruzione effettuata nel 1785. All'interno, ad aula unica, ci sono decorazioni e affreschi del tardo Settecento.\nAll'altare maggiore era un tempo collocata una tavola raffigurante la \"Deposizione della Croce\" di Michele di Ridolfo del Ghirlandaio."}
{"id": "1824306", "revid": "1442080", "url": "https://it.wikipedia.org/wiki?curid=1824306", "title": "Wadji", "text": "Come per tutti gli altri sovrani inseriti in questa dinastia l'unico supporto alla conferma della loro esistenza viene dai reperti archeologici, principalmente scarabei e sigilli a rullo.\nProprio la mancanza di qualsiasi citazione nelle principali liste reali impedisce ogni tentativo di ordinamento cronologico di questi sovrani che furono, con molto probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (grandi hyksos).\nw 3 \u1e0f - Wadji -\nSecondo l'egittologo J\u00fcrgen von Beckerath il nome avrebbe origini semite.\nIl nome di questo sovrano \u00e8 stato rinvenuto su uno scarabeo."}
{"id": "1824307", "revid": "400694", "url": "https://it.wikipedia.org/wiki?curid=1824307", "title": "Cantori Gregoriani", "text": "I Cantori Gregoriani sono un gruppo italiano di voci maschili di canto gregoriano fondato a Cremona nel 1986 da Fulvio Rampi.\nStoria.\nIl gruppo si \u00e8 costituito nel 1986 su iniziativa del direttore Fulvio Rampi, si dedica esclusivamente alla ricerca, all'esecuzione, allo studio ed alla divulgazione del canto gregoriano.\nComposto esclusivamente da specialisti in musica medievale e canto gregoriano, ripropone il repertorio gregoriano sul fondamento dell'indagine semiologica, ossia sullo studio scientifico delle antiche fonti manoscritte risalenti al X ed XI secolo. La proposta interpretativa del gruppo intende porre in evidenza, attraverso gli strumenti propri della semiologia, la forza espressiva del canto gregoriano.\nOltre alla produzione discografica e all'attivit\u00e0 concertistica, i Cantori gregoriani sono impegnati in un lavoro di recupero del canto gregoriano in collaborazione con personalit\u00e0 ed istituzioni sia nazionali che internazionali.\nL'attivit\u00e0 concertistica dei Cantori gregoriani \u00e8 piuttosto intensa, soprattutto in Italia ma anche all'estero (Spagna, Portogallo, Svizzera, Austria, Germania, Polonia, Belgio, Slovenia, Libano, Brasile). Dal 1995 al 1998 l'ensemble ha effettuato quattro tourn\u00e9e in Giappone, dove ha tenuto concerti nelle principali citt\u00e0. Nel 1996 ha tenuto un concerto nella Sala Grande del Conservatorio \u201cCiaikovski\u201d di Mosca, in Russia.\nIl coro ha inoltre effettuato registrazioni per la Radio svizzera Suisse Romande, per la Radio tedesca WDR, per la televisione austriaca ORF e per la televisione giapponese NHK.\nNel 1993 ha fondato la rivista specialistica \"Note gregoriane\".\nDal 1996, durante il periodo estivo, organizza il Corso di canto gregoriano \"Il suono della Parola\" indirizzato a cantori, animatori liturgici e direttori di coro"}
{"id": "1824308", "revid": "110157", "url": "https://it.wikipedia.org/wiki?curid=1824308", "title": "Dare Me", "text": "Dare Me \u00e8 un singolo del 1985 pubblicato dalle The Pointer Sisters su etichetta RCA.\nJunior Jack e Dave Armstrong hanno pubblicato dei remix di questa canzone, rispettivamente Stupidisco e Make Your Move.\nIl video.\nIl video ritrae le tre cantanti in una palestra, inizialmente vestite con abiti maschili."}
{"id": "1824310", "revid": "256896", "url": "https://it.wikipedia.org/wiki?curid=1824310", "title": "Fidas", "text": ""}
{"id": "1824312", "revid": "71433", "url": "https://it.wikipedia.org/wiki?curid=1824312", "title": "I Tudors - Scandali a corte", "text": ""}
{"id": "1824314", "revid": "15756", "url": "https://it.wikipedia.org/wiki?curid=1824314", "title": "Coldiretti", "text": "La Coldiretti (Confederazione Nazionale Coltivatori Diretti) \u00e8 la maggiore associazione di rappresentanza e assistenza dell'agricoltura italiana.\nCaratteristiche.\nFondata da Paolo Bonomi il 30 ottobre del 1944 come sindacato di piccoli imprenditori agricoli, nel corso della sua storia, grazie alle iniziative in favore dell'agricoltura e alla sua organizzazione capillare, si \u00e8 affermata come la principale associazione agricola italiana.\nClub 3P.\nNegli anni 1950 la Coltivatori Diretti di Paolo Bonomi, mutuando una iniziativa presente negli Stati Uniti d'America organizz\u00f2 i giovani coltivatori italiani creando i Club 3P su modello dei Club 4-H fondati nel 1902.\nAnni Novanta.\nSul finire del Novecento ha esteso la propria rappresentanza dalle imprese singole alle cooperative, dal settore agricolo a quello della pesca, dall'agricoltura tradizionale ai mercati di Campagna Amica, fino all'apertura della prima catena di vendita diretta organizzata degli agricoltori italiani, con il progetto Filiera agricola tutta italiana. \u00c8 considerata un'organizzazione con stabile influenza sulle politiche dei governi italiani nei decenni in materie come la tassazione degli agricoltori e la regolamentazione di produzione e distribuzione anche all'estero (come l'etichettatura, compresa l'indicazione geografica).\nAlcuni dati dell'Associazione.\nLa Coldiretti associa 1,6 milioni di agricoltori e ha la maggioranza assoluta delle imprese che operano nell'agricoltura italiana, con circa il 70% degli iscritti alle camere di commercio tra le organizzazioni di rappresentanza.\nLa Coldiretti \u00e8 anche la prima organizzazione agricola di datori di retribuzione, per numero di imprese che assumono manodopera. La sua diffusione \u00e8 capillare su tutto il territorio nazionale: 19 federazioni regionali, 97 federazioni interprovinciali e provinciali, 724 Uffici di Zona e 5.668 sezioni comunali.\nLe articolazioni operative.\nDel sistema Coldiretti fanno parte: UE.COOP, che associa le cooperative e la Fondazione Campagna Amica della quale fanno parte quasi ventimila punti tra fattorie, mercati, botteghe, ristoranti, orti urbani e agriturismi associati a Terranostra."}
{"id": "1824315", "revid": "1982", "url": "https://it.wikipedia.org/wiki?curid=1824315", "title": "Loing", "text": "Il Loing \u00e8 un fiume della Francia centrale lungo 166\u00a0km ed \u00e8 un affluente di sinistra della Senna. La sua sorgente \u00e8 a Sainte-Colombe-sur-Loing, nel sud del dipartimento di Yonne. Il suo corso attraversa i seguenti dipartimenti e citt\u00e0:\nIl fiume sfocia nella Senna a Saint-Mamm\u00e8s (alle coordinate: ). La parte del canale Briare tra Rogny-les-Sept-\u00c9cluses e Montargis scorre parallelo al Loing.\nIl Loing nella pittura.\nNumerosi pittori si sono ispirati al Loing per loro opere, tra i quali: \nNel cinema.\nNel 1936, sulle rive del fiume Loing Jean Renoir (figlio del pittore impressionista Auguste Renoir) gir\u00f2 \"Une partie de campagne\" (La scampagnata). Il fiume sul quale la storia era ambientata originariamente era la Senna ma l'autore decise di inscenarla sulle rive del Loing."}
{"id": "1824319", "revid": "47767", "url": "https://it.wikipedia.org/wiki?curid=1824319", "title": "Sant'Agapito", "text": "Con il nome di Sant'Agapito (o Sant'Agapio) sono identificati:"}
{"id": "1824326", "revid": "33751", "url": "https://it.wikipedia.org/wiki?curid=1824326", "title": "Parco eolico di Pampa", "text": "Il parco eolico di Pampa, noto in inglese come \"Pampa Wind Project\", \u00e8 un parco eolico progettato a Pampa, citt\u00e0 del Texas, negli Stati Uniti, alla fine del primo decennio del XXI secolo e mai realizzato.\nStoria.\nThomas Boone Pickens, ex petroliere texano, progett\u00f2 di costruire il pi\u00f9 grande parco eolico del mondo, chiamato \"Pampa Wind Project\". L'impianto, da 4 000 MW, avrebbe dovuto essere localizzato vicino a Pampa in Texas, nella Texas Panhandle, estendendosi verso est occupando 400 000 acri di terra in 5 contee. Tale impianto avrebbe dovuto fornire energia sufficiente per 1,5 milioni di abitazioni (in media).\nLa Mesa Power ordin\u00f2 la realizzazione di 667 turbine eoliche (il pi\u00f9 grande ordine di turbine eoliche per una sola localit\u00e0) con una capacit\u00e0 energetica di 1 000 MW, turbine che avrebbero dovuto entrare in funzione prima del 2011 per un costo di 2 miliardi di dollari. Il costo totale stimato si aggirava intorno a 8-10 miliardi di dollari.\nIl 2 marzo 2009 la Mesa Power annunci\u00f2 che stava procedendo con la prima fase del progetto, ma aveva rimandato il lavoro sulle fasi successive e aveva cancellato 120 dei 197 contratti di locazione per le turbine eoliche.\nNel luglio 2009 Pickens rimand\u00f2 il progetto (senza, tuttavia, cancellarlo), lamentando la scarsa capacit\u00e0 di trasmissione del sito e la mancanza di fondi.\nNel gennaio 2010 il progetto venne cancellato completamente, questa volta a causa del calo dei prezzi del gas naturale.\nL'ordine delle turbine venne tagliato a met\u00e0: le turbine ordinate sarebbero state usate in progetti analoghi in Minnesota e California."}
{"id": "1824332", "revid": "36426", "url": "https://it.wikipedia.org/wiki?curid=1824332", "title": "Chiesa di Santa Maria a Casavecchia", "text": "La chiesa di Santa Maria \u00e8 un edificio sacro situato in localit\u00e0 Casavecchia, nei pressi di San Casciano in Val di Pesa.\nStoria.\nLe prime notizie sulla chiesa risalgono al 1260, quando il suo popolo si impegna a pagare al comune di Firenze uno staio di grano. Nel \"Liber Extimationum\", dove sono riportati tutti danni provocati dai Ghibellini dopo la Battaglia di Montaperti, si legge che una casa di questo popolo di propriet\u00e0 di Cione dei Buondelmonti subi dei danni ad una torre. Nelle decime del 1276 \u00e8 tassata per 8 lire pisane mentre nel 1302 deve pagarne 4.\nLa chiesa era di patronato della famiglia Da Casavecchia, che da qui prese il nome, dalla origini fino alla sua estinzione avvenuta alla met\u00e0 del XVII secolo, poi il patronato pass\u00f2 ai Monaci Olivetani ed alla famiglia Pitti.\n\u00c8 stata soppressa nel 1986 e unita alla chiesa di Sant'Andrea in Percussina.\nDescrizione.\nArchitettonicamente la chiesa si presenta secondo lo stile \"garbato\" del Settecento. In quel secolo ebbe l'ingresso capovolto.\nAll'interno, ad aula unica, era conservata una grandiosa ancona in terracotta invetriata raffigurante la \"Vergine Assunta contornata da Angeli e Cherubini\". In basso, nel gradino, sono tra posti gli stemmi della famiglia Da Casavecchia altri tre piccoli bassorilievi raffiguranti: il \"Martirio di San Lorenzo\", il \"Battesimo di Cristo\" e la \"Deposizione nel Sepolcro\". L'opera \u00e8 attribuita a Santi Buglioni e dal 2008 \u00e8 stata collocata all'interno del Museo di San Casciano."}
{"id": "1824335", "revid": "198277", "url": "https://it.wikipedia.org/wiki?curid=1824335", "title": "Fiat City Taxi", "text": "La Fiat 850 City Taxi, conosciuta semplicemente anche come Fiat City Taxi, \u00e8 una \"concept car\" costruita nel 1968 dalla casa automobilistica italiana FIAT, disegnata da Pio Manz\u00f9 in collaborazione con il Centro stile interno della casa torinese.\nIl veicolo.\nIl prototipo \"City-Taxi\" venne pensato quale proposta per un veicolo adibito a servizio pubblico e destinato a circolare prevalentemente nel traffico urbano delle grandi citt\u00e0.\nL'aspetto formale, piuttosto fuori dal comune per l'epoca e fortemente improntato alla funzionalit\u00e0, venne ripreso in diversi particolari, qualche anno pi\u00f9 tardi, per la nuova Fiat 126.\nSecondo le specifiche ricevute dalla direzione aziendale, il lavoro dei progettisti fu indirizzato ad ottenere un abitacolo spazioso, dotato di ottima accessibilit\u00e0 e mantenendo misure esterne molto contenute, per garantire una buona maneggevolezza del veicolo.\nA tale scopo venne scelto di realizzare il prototipo su meccanica e pianale della Fiat 850 Special Idroconvert, dotata di cambio automatico e convertitore di coppia idraulico. \nMoltissime furono le soluzioni innovative studiate dai progettisti, 15 delle quali ideate \"ad hoc\" e protette con altrettanti brevetti depositati dalla Fiat. Tra le pi\u00f9 evidenti, le fiancate asimmetriche, dovute al portellone scorrevole di accesso per i passeggeri, la cui apertura \u00e8 azionabile dal conducente, tramite comando elettrico. Sul lato guida \u00e8 invece disponibile una normale portiera per il conducente.\nL'abitacolo ha un padiglione di notevole altezza che consente l'accesso dei passeggeri in posizione semi eretta e pu\u00f2 ospitare, oltre al conducente, tre persone sul divanetto posteriore. \u00c8 previsto anche un quinto posto di fortuna, per brevi tragitti, su uno strapuntino ribaltabile, accanto al posto guida. Un piccolo vano bagagli posteriore \u00e8 raggiungibile sia dall'abitacolo che dall'esterno, attraverso il lunotto apribile, in configurazione \"hatchback\".\nLa dotazione tecnica \u00e8 davvero notevole per i tempi e comprende, oltre la strumentazione del modello originario e al tassametro, un apparecchio radio ricetrasmittente, con microfono incorporato nell'aletta parasole, e un piccolo televisore.\nIl risultato finale \u00e8 un piccolo monovolume \"ante litteram\", agile nel traffico cittadino e piuttosto capiente, impreziosito da un'ampia superficie vetrata che consente una buona visibilit\u00e0 in ogni direzione, facilmente riconoscibile dagli utenti come vettura di servizio, per la sua vivace colorazione arancione.\nIl prototipo, bench\u00e9 funzionante e ampiamente testato, venne esposto al Salone dell'automobile di Torino del 1968, ma non fu poi avviato alla produzione di serie.\nSu questa vettura apparve per la prima volta il logo FIAT obliquo e incastonato in quadrati, che dal 1972 verr\u00e0 utilizzato su tutta la produzione di veicoli."}
{"id": "1824355", "revid": "106456", "url": "https://it.wikipedia.org/wiki?curid=1824355", "title": "Sant'Agapio", "text": ""}
{"id": "1824364", "revid": "2121638", "url": "https://it.wikipedia.org/wiki?curid=1824364", "title": "Supremo (Marvel Comics)", "text": "Il Supremo (\"One-Above-All\") \u00e8 un personaggio immaginario dei fumetti, creato da Steve Ditko (disegni) e Stan Lee (testi), pubblicato dalla Marvel Comics. \u00c8 apparso per la prima volta in Amazing Fantasy n. 15 (agosto 1962). Nella prima apparizione, porta in Paradiso attraverso un filo di luce un campanaro di nome Pedro, morto nell'eruzione di un vulcano. Il Supremo pu\u00f2 essere inteso come una rappresentazione di Dio, cos\u00ec come concepito dalle religioni monoteistiche, all'interno dell'universo Marvel.\nBiografia del personaggio.\nIl Supremo \u00e8 il creatore di tutti gli universi, multiversi e omniversi del Creato, compreso l'Universo Marvel e di tutto ci\u00f2 che \u00e8 contenuto in esso. Egli ha creato la vita, il mondo e tutte le specie esistenti ed \u00e8 al di sopra di tutte le entit\u00e0 e di tutte le creature. Difatti, il Supremo in lingua inglese \u00e8 definito \"One-Above-All\" che significa \"Colui che \u00e8 al di sopra di tutto\". Questa entit\u00e0, completamente onnipotente, onnisciente e onnipresente governa su un regno ultraterreno mistico chiamato Paradiso, in cui dimorano le anime di tutti i mortali da tutti gli universi che in vita furono di buoni e giusti. Ha vari camei sulle testate mistiche della Marvel e poi nel 2001 appare in una storia dei Fantastici Quattro, nella quale il super-gruppo va in Paradiso e conosce il Supremo. Questo afferma di comunicare direttamente con un associato, sebbene non si sappia a che punto della gerarchia delle entit\u00e0 si trovi. Qui \u00e8 raffigurato in modo molto somigliante a Jack Kirby, uno dei creatori dei fumetti Marvel.\nAppare ancora in \"Sensational Spider-Man\" n. 40 (II serie, ottobre 2007), quando con sembianze umane appare a Peter Parker, in quel periodo rattristato dallo stato di salute di zia May, che \u00e8 in fin di vita dopo essere stata colpita al posto di Peter da un killer assoldato dal Kingpin. Il Supremo parla a Peter di tutte le cose buone che ha fatto nella sua vita da Uomo Ragno, spronandolo a resistere al dolore e non arrendersi. In \"Thanos: la fine dell'infinito\" il Supremo appare quando l'Universo esplode. Thanos e Adam Warlock si ritrovano al suo cospetto in Paradiso. Quando Adam diventa il nuovo Tribunale vivente, il Supremo ripristina l'Universo facendo scordare gli ultimi eventi a tutti tranne che a Thanos e Adam. Il Supremo ha inoltre posto Mefisto, colui che si \u00e8 ribellato a Esso, a capo dell'Inferno. Gli angeli sono seguaci molto fedeli al Supremo, e questi ha concesso il libero arbitrio sia a loro che a tutte le altre razze del Creato.\nPoteri e abilit\u00e0.\nEssendo il creatore della vita e dell'esistenza stessa, il Supremo \u00e8 il pi\u00f9 potente personaggio di tutto l'universo Marvel, \u00e8 l'unico essere davvero ineluttabile. Anche le Entit\u00e0 Cosmiche, come Eternit\u00e0 e Infinit\u00e0, Lady Morte, Oblio e tutte le altre entit\u00e0 cosmiche e divinit\u00e0 di ogni tipo gli sono illimitatamente inferiori. Il Tribunale Vivente sembra essere il suo diretto sottoposto, con il compito di mantenere l'equilibrio di tutto ci\u00f2 che esiste, esercitando autorit\u00e0 assoluta su tutti e tutto esclusi il Supremo, suo stesso Creatore e superiore. Il potere del Supremo \u00e8 illimitatamente superiore anche a quello di tutti gli Arcani e di Molecule Man.\nIl Supremo \u00e8 onnipotente, onnisciente, onnipresente, omniversale, onniveggente, onnilingustico e onnicomprensivo (sebbene egli sia al di sopra di tutti questi concetti) al di fuori di tempo, spazio e realt\u00e0 stessi. \u00c8 al di sopra di tutto e tutti, perfino una banda di Arcani non potrebbe nulla contro di lui, nessuno pu\u00f2 opporsi alla sua volont\u00e0 (anche se sembra esserci la sua controparte oscura One below all che ha la stessa influenza nell'omniverso Marvel, ma che poi si \u00e8 scoperto essere solo una misera rappresentazione del Supremo stesso per mettere alla prova Hulk). Perfino l'esistenza \u00e8 insignificante per lui, sebbene la ami e la anteponga anche a se stesso. I poteri del Cuore dell'Universo, della banda di Arcani, di Franklin Richards e delle Gemme dell'Infinito sono infinitamente ed eternamente inferiori a quelli del Supremo. Il suo potere \u00e8 illimitatamente superiore a tutto quello contenuto nell'intero Creato.\nDurante \"Thanos: The Infinity Finale\", il Supremo appare sia in parte maschile sia in parte femminile a Thanos e ad Adam Warlock, dato che non ha un sesso, essendo il principio di tutto; egli accetta di ricostruire il multiverso alla sola condizione che Warlock diventi il nuovo Tribunale Vivente."}
{"id": "1824365", "revid": "767487", "url": "https://it.wikipedia.org/wiki?curid=1824365", "title": "Cera di lignite", "text": "La cera di lignite o cera Montana \u00e8 una vera cera in quanto costituita da esteri. \u00c8 ottenuta dalla lignite per estrazione a caldo con solvente misto. La cera greggia ha aspetto amorfo di colore grigio scuro/nero, ma per raffinazione o deresinificazione diventa bianca/giallo pallido con una struttura pi\u00f9 cristallina. Si scioglie in benzene, toluene e pi\u00f9 difficilmente in etere etilico e alcool."}
{"id": "1824369", "revid": "1889177", "url": "https://it.wikipedia.org/wiki?curid=1824369", "title": "Sirio Giametta", "text": "Biografia.\nFormazione.\n\"Sirio Giametta\" nasce a Frattamaggiore il 13 luglio 1912 da Gennaro, pittore di stampo decorativo, e da Annunziata Vitale. Ancora bambino collabora con il padre nella decorazione di complessi edilizi pubblici e privati. A 15 anni vince il premio per il miglior dipinto alla mostra romana dell'Opera Nazionale Balilla. Intanto studia al Liceo artistico e frequenta la scuola serale di nudo all'Accademia di Napoli dove \u00e8 discepolo del ritrattista De Nicola e dello scultore Pasquale Monaco. Nel capoluogo partenopeo comincia ad interessarsi anche di architettura e a frequentare lo studio dell'architetto Samarica, dove ha modo di incontrare alcuni artisti napoletani del tempo, da Eduardo Giordano a Roberto Scielzo e Celestino Petrone. Nonostante queste esperienze per\u00f2, al momento di scegliere la facolt\u00e0 universitaria si orienta verso l'architettura.\nArchitettura.\nSi iscrive alla facolt\u00e0 di Architettura di Napoli, laureandosi nel 1936. Verso la fine degli anni trenta, con il concorso per la torre del Partito Nazionale Fascista e per il teatro Mediterraneo alla Mostra d'Oltremare del 1939 manifesta alcune soluzioni architettoniche desunte dalla lezione del Samon\u00e0, di cui era stato assistente per pochi mesi, dalla fine del 1936 all'aprile dell'1937. Prima aiuto di Composizione architettonica con Alberto Calza Bini, poi aiuto di Urbanistica con Luigi Piccinato, di Arredamento Decorazione e Architettura d'interni con Mario De Renzi e di Disegno dal vero con G.B. Ceas, nel 1944 \u00e8 chiamato ad insegnare Storia degli insediamenti urbani presso l'Istituto superiore di Sociologia. Nel frattempo, nel 1940, vince insieme con i colleghi Canalini, Greco e Pallottini il Premio Reale di architettura dell'Accademia di San Luca per il progetto del teatro sperimentale di prosa di Roma.\nArchitettura ospedaliera.\nNegli anni successivi progetta su incarico di Padre Pio, l'ospedale Casa Sollievo della Sofferenza di San Giovanni Rotondo, e poi la clinica Mediterranea di Napoli, gli ospedali \u00abPausillipon\u00bb e \u00abSantobono\u00bb della stessa citt\u00e0, l'ospedale di Nola. Suoi sono anche i rifacimenti dell'ospedale Psichiatrico civile Santa Maria Maddalena di Aversa, degli ospedali di Gragnano e Frattamaggiore.\nAltre opere.\nPortano la sua firma i progetti per la Capitaneria di Porto, il palazzo del Catasto ed alcuni Istituti scolastici di Napoli e della provincia, numerosi edifici residenziali a Barcellona, Castellamare di Stabia, Nola, Caserta, Cosenza, Frattamaggiore, Afragola, Agerola, Melito, Scisciano, Aversa, Vico Equense, Ascea, Amalfi, Grumo Nevano, Succivo e Caracas. Progetta anche alcune chiese della Campania, tra cui la chiesa dei Padri Vocazionisti di via Manzoni a Napoli, la chiesa parrocchiale alla Doganella, la Parrocchiale di San Gregorio Matese e quella di San Felice a Cancello.Presente nell'architettura alberghiera progettando negli anni 50 l'avveniristico Hotel Cristallo in Vico Equense e negli anni 60 l'Hotel dei Congressi in Castellammare di Stabia, entrambi commissionati dal comm. Rossano.Degno di nota il muro di cinta megalitico dell'accademia aeronautica di Pozzuoli Nel campo dell'architettura funeraria firma diverse cappelle gentilizie soprattutto a Frattamaggiore e ad Afragola. Suo \u00e8 anche il progetto della cappella gentilizia del Presidente della Repubblica Giovanni Leone nel cimitero di Poggioreale. Forte della giovanile esperienza di docente di Decorazione e architetto d'interni collabora anche all'allestimento di numerosi negozi napoletani e a quello di alcuni piroscafi e navi di societ\u00e0 napoletane e genovesi. Cura le scenografie della Prima Piedigrottissima e del Terzo Festival della canzone napoletana al Teatro Mediterraneo di Napoli.\nAltre attivit\u00e0.\nNel 1964, da Presidente nazionale del Centro Italiano di Arte, Cultura e Spettacolo, organizza la Prima Mostra di Scenografia contemporanea con la partecipazione di 19 nazioni. \u00c8 autore di alcune monografie, tra cui La pittura vascolare greca in Italia; Gli archi di trionfo di Roma nel mondo; La pianta centrale di Roma attraverso i secoli; Storia degli insediamenti urbanistici attraverso i secoli, e di alcuni importanti saggi sulle riviste Fuidoro e Giovent\u00f9 in marcia. Bench\u00e9 esercitata in tono minore, la pittura \u00e8 l'altro grande amore del Giametta che ha al suo attivo due personali: una, di pi\u00f9 antica data, alla Galleria romana \"Valadier 71\", l'altra al Circolo Nazionale di Caserta nella seconda met\u00e0 di giugno del 1994, quest'ultima con presentazione a stampa di Mario Pomicio, Renato Civello e Max Vayro. Suole donare le sue opere ad amici e parenti trattenendo per s\u00e9 solo qualche tela, e rifiutando di partecipare a Mostre."}
{"id": "1824371", "revid": "599013", "url": "https://it.wikipedia.org/wiki?curid=1824371", "title": "Salame bergamasco", "text": "Il salame della bergamasca (\"sal\u00e0m de la bergamasca\" in bergamasco) \u00e8 un prodotto tipico della provincia di Bergamo.\nStoria.\nLe sue origini sono molto antiche. Nel secondo dopoguerra veniva utilizzato anche come mezzo formale di pagamento.\nCaratteristiche.\nIl prodotto \u00e8 legato alle particolarit\u00e0 climatiche della provincia di Bergamo, dove la forte umidit\u00e0 ha impedito lo sviluppo di altri salumi, come ad esempio il prosciutto. Per questo motivo \u00e8 stato creato un salame che potesse essere stagionato anche a lungo (oltre i 90/100 giorni) in tali condizioni.\nLa sua caratteristica peculiare \u00e8 quella di utilizzare tutte le parti del maiale, anche quelle pi\u00f9 nobili che in altre regioni sono utilizzate per i prosciutti, le coppe o i culatelli e quindi non avere necessit\u00e0 di inserire altri tipi di carni, come quelle bovine. Un'ulteriore caratteristica \u00e8 quella di provenire da un suino pesante, alimentato esclusivamente con i cereali facilmente coltivati nella zona, come il mais. Animale che da sempre si adatta meglio all'economia del territorio per resa e qualit\u00e0.\n\u00c8 difficilmente acquistabile al di fuori della provincia di Bergamo e i migliori sono ancora artigianali. \u00c8 comunque in corso un progetto per l'etichettatura di qualit\u00e0 del prodotto."}
{"id": "1824377", "revid": "1429175", "url": "https://it.wikipedia.org/wiki?curid=1824377", "title": "Emma - Una storia romantica", "text": " \u00e8 un manga di Kaoru Mori di ambientazione vittoriana. La serie \u00e8 composta da 7 volumetti pubblicati in Giappone sulla rivista \"Monthly Comic Beam\" dal 2001 al 2006 e in Italia dalla casa editrice Dynit dal 2006 al 2007. Dopo il termine della vicenda principale l'autrice ha creato altri tre volumi, che raccontano le vicende dei personaggi secondari prima dell'inizio e dopo la fine della storia narrata. Dynit, tuttavia, non ha pubblicato i restanti tre \"tank\u014dbon\".\nNel 2013 l'editore J-Pop ha annunciato una nuova edizione della serie, compresi i tre volumi rimanenti, rimasti inediti fino ad allora in Italia. Successivamente J-Pop ha pubblicato la nuova edizione dal 29 marzo 2014 al 31 ottobre 2015, comprendendo anche i tre volumetti rimasti.\nNel 2005, quando ancora la serie manga non era stata ultimata, \u00e8 stato prodotto dalla Pierrot un anime di 12 episodi, che segue le vicende del manga fino al terzo volume. Nel 2007 \u00e8 stato prodotto un seguito, curato da Ajia-do Animation Works con altre 12 puntate che concludono la vicenda. La serie animata in Italia \u00e8 stata trasmessa in prima visione dal 27 febbraio 2010 sulla rete Hiro e in replica per la prima volta in chiaro su Italia 1 dal 7 agosto 2012, per un totale di 24 episodi, con il titolo Emma - Una storia romantica: la sigla italiana, intitolata \"Emma\", \u00e8 interpretata da Cristina D'Avena.\nTrama.\nLa storia \u00e8 ambientata a Londra alla fine dell'epoca vittoriana. Protagonista \u00e8 la giovane Emma, cameriera di umili origini impiegata presso la signora Stoner, un'ex istitutrice. Dopo un incontro burrascoso tra Emma e William Jones, rampollo della ricca borghesia ed ex allievo della signora Stoner, i due giovani cominciano a frequentarsi e nasce una storia d'amore, che culmina con il loro primo bacio.\nCon la tragica morte della signora Stoner, per\u00f2, Emma si accorge di non essere la persona pi\u00f9 indicata per il signorino William e parte in tutta fretta dalla capitale pensando di fare ritorno al suo villaggio natale. L'incontro tra William ed Emma \u00e8 mancato per un soffio, ma \u00e8 in questa circostanza che il giovane Jones viene a conoscenza del difficile passato della ragazza.\nEmma, per\u00f2, non raggiunge il suo villaggio poich\u00e9 sul treno incontra la simpatica cameriera Tasha e la sua ricca ed eccentrica padrona di origini tedesche, la signora Molders, ed entra a servizio presso quest'ultima. Nel frattempo William, confuso, sotto la pressione della famiglia, chiede in moglie la ricca e aristocratica Eleanor Campbell, la cui casata potrebbe garantire ai Jones l'entrata nella nobile societ\u00e0 londinese.\nSi seguono cos\u00ec, separatamente, le storie di Emma, che fa amicizia con le altre cameriere, e di William, alle prese con una fidanzata, che non ama. Capita per\u00f2 che Emma conosca, attraverso la signora Molders, la signora Trollope, una ricca dama un po' eccentrica, che si riveler\u00e0 essere nientemeno che la madre di William. A Londra, al seguito della signora Molders e della signora Trollope, Emma viene coinvolta in una festa e qui incontra nuovamente il signorino Jones che, questa volta, \u00e8 pi\u00f9 che mai deciso a non lasciarla nuovamente scappare. I due giovani cominciano cos\u00ec a intrattenere una corrispondenza regolare, ma, se la famiglia Molders trova buffa la cosa, altrettanto non si pu\u00f2 dire della famiglia Campbell, che trama segretamente per separarli e far sposare Eleanor con William.\nMedia.\nManga.\nFotografia sul passato.\nEmma \u00e8 senz'altro un manga particolare: l'ambientazione vittoriana che fa da sfondo ad alcuni dei pi\u00f9 famosi manga per ragazze come \"Georgie\", viene qui descritto con cura e precisione nei suoi dettagli pi\u00f9 affascinanti e particolari, esattamente come viene fatto per le abitudini dell'epoca e per il comportamento delle varie classi sociali.\nQuest'ultimo punto viene spesso sottolineato, Emma \u00e8 la povera cameriera prima impiegata presso un'istitutrice e poi al seguito di una ricca famiglia di mercanti tedeschi.\nWilliam, con la sua famiglia benestante, rappresenta la nuova gentry, quelli che venivano spregiativamente etichettati quali \"arricchiti\".\nPoi c'\u00e8 l'antica nobilt\u00e0, ormai in decadimento, che tenta in ogni modo di sopravvivere allacciando relazioni con i nuovi ricchi attraverso matrimoni combinati.\nCi sono anche i ricchi mercanti stranieri, impersonati dalla famiglia Molders, che guardano con un certo distacco e divertimento la corsa in cui si confrontano la gentry e la nobilt\u00e0, non riuscendo a cogliere del tutto il senso di tutto quello.\nE poi c'\u00e8 il mondo dei piani bassi, le varie gerarchie delle cameriere e le relazioni tra di loro.\nGrafica e stile.\nLo stile della Mori, appena affacciatasi al mondo dei manga, \u00e8 comunque preciso e raffinatissimo, curato in ogni dettaglio del lavoro: dalle sottovesti alle scarpe e dagli occhiali della protagonista all'ultima trina delle pi\u00f9 ricche dame che partecipano ai ricevimenti.\nLe tavole sono pulite, gli sfondi quasi inesistenti, ma i primi piani e i dettagli di questi curatissimi.\nNon compaiono i consueti occhi grandi e scintillanti, ma ci\u00f2 contribuisce a rendere maggiormente l'idea di quotidianit\u00e0 che si respira per tutti i volumi.\nLo stile di quest'autrice, a ogni modo, si classifica come inconfondibile e prende le distanze dalle tendenze moderne sia come storie narrate (la Mori riprender\u00e0 il tema delle cameriere anche nella sua opera breve Shirley), sia per quanto riguarda la rappresentazione e caratterizzazione dei personaggi.\nRicerca.\nPer riuscire a disegnare in maniera corretta un manga che sondasse cos\u00ec in profondit\u00e0 la quotidianit\u00e0 della fine dell'Ottocento, l'autrice si \u00e8 avvalsa di un grande lavoro di ricerca e studio, consultando anche alcuni specialisti del settore e facendo ella stessa un viaggio a Londra per raccogliere informazioni e caratteristiche utili.\nRisultato del suo duro lavoro sono due \"Guide all'et\u00e0 vittoriana\" da lei illustrate che presentano il mondo di allora e spiegano molto dell'ambientazione della vicenda narrata nel manga. Questi due libri sono, per\u00f2, pubblicati solamente in Giappone.\nOltre alla ricerca dell'ambientazione, l'autrice ha fatto anche riferimento a molti romanzi della letteratura ottocentesca di ambientazione inglese come \"Jane Eyre\", \"Emma\", \"Orgoglio e pregiudizio\", ecc.\nVolumi.\nLa storia \u00e8 raccolta in 7 volumetti + 3 extra, formati ognuno di circa 200 pagine in bianco e nero. Solamente i primi sette volumetti sono stati tradotti in italiano e distribuiti a cura della Dynit. Nel capitolo \"Extra\" che conclude ciascun volume, l'autrice scrive commenti scherzosi sulla creazione del manga e sui personaggi.\nNel 2013 l'editore J-Pop ha annunciato una nuova edizione della serie, compresi i tre volumi rimanenti, rimasti inediti fino ad allora in Italia. Successivamente J-Pop ha pubblicato la nuova edizione dal 29 marzo 2014 al 31 ottobre 2015, comprendendo anche i tre volumetti rimasti.\nAnime.\nIl manga \u00e8 stato adattato in una serie TV anime, intitolato , diretto da Tsuneo Kobayashi, sceneggiato da Mamiko Ikeda, e prodotto dalla Pierrot e da TBS. La prima stagione \u00e8 stata trasmessa a partire dal 2 aprile 2005 in tutto il Giappone su diverse stazioni televisive. Successivamente \u00e8 stato curato il doppiaggio in lingua inglese per le reti di lingua inglese del Sud-Est asiatico e dell'Asia meridionale.\nLa rappresentazione nella serie dell'Inghilterra vittoriana \u00e8 molto accurata, con luoghi come Londra, la King's Cross Station, il Crystal Palace, il Covent Garden, la Mudie's Lending Library e con i veicoli del tempo, come ad esempio l'Aerial Steam Carriage, ricreato con un meticoloso dettaglio.\nLa serie animata \u00e8 proseguita con una seconda stagione dal titolo , prodotta da Ajia-do Animation Works, sempre diretta da Tsuneo Kobayashi e scritta da Mamiko Ikeda, che \u00e8 stata trasmessa in Giappone su numerose emittenti televisive a partire dal 16 aprile 2007.\nTutti i 24 episodi della serie sono stati trasmessi in Italia dal 27 febbraio 2010 sulla rete a pagamento Hiro con il titolo \"Emma - Una storia romantica\".\nLa serie \u00e8 stata ritrasmessa integralmente da Mediaset tra i programmi mattutini su Italia 1, a partire dal 7 agosto 2012.\nDoppiaggio.\nIl doppiaggio italiano \u00e8 stato svolto presso lo Studio P.V. di Milano sotto la direzione di Donatella Fanfani ed i dialoghi di Mary Pellegatta e Silvia Baccinelli.\nColonna sonora.\nPrima serie.\nLa colonna sonora originale \u00e8 stata pubblicata il 15 giugno 2005 da Pony Canyon e contiene 19 tracce tutte strumentali, composte da Kunihiko Ryo che ne \u00e8 anche l'esecutore, tranne che per la sigla finale eseguita con la collaborazione della Tokyo Recorder Orchestra.\n\"Memories\" - Seconda serie.\nLa colonna sonora della seconda \u00e8 stata pubblicata il 20 giugno 2007 da Pony Canyon e contiene 23 tracce tutte strumentali, composte nuovamente da Kunihiko Ryo che ne \u00e8 anche l'esecutore.\nEpisodi.\nLa versione anime \u00e8 stata prodotta in due stagioni televisive per 24 episodi complessivi trasmessi in Giappone dal 2 aprile 2005 e in Italia dal 27 febbraio 2010.\nCensura nell'edizione italiana.\nNonostante la serie sia esplicitamente \"seinen\", rivolta cio\u00e8 a un pubblico maturo, gli adattatori italiani hanno eliminato tutte le scene dove si intravedono nudit\u00e0 femminili, che peraltro sono solamente accennate (non sono mostrati organi genitali e i capezzoli dei seni sono coperti da vestiti o capelli). Questo non ha pregiudicato la comprensione della trama, anche se alcune importanti battute dei personaggi presenti sono state per forza di cose eliminate.\nDorothea Molders sta per coricarsi, ha indosso un'ampia veste da camera aperta sul davanti e si intravede il suo corpo nudo. Comunica all'anziana governante la sua volont\u00e0 di andare a trovare l'indomani la sua grande amica signora Trollope e di voler portare con s\u00e9 anche Emma. La governante \u00e8 perplessa, ma non pu\u00f2 far altro che acconsentire.\nDorothea Molders \u00e8 di spalle, completamente nuda, che sta guardando fuori dalla finestra mentre le campane di una chiesa stanno suonando. Emma allude a \"La tempesta\" di William Shakespeare e la signora Molders, colpita dalla cultura della ragazza, le chiede meravigliata se lei sia veramente una cameriera.\nAccoglienza.\nIl manga di \"Emma\" \u00e8 stato premiato con il Premio Eccellenza al Japan Media Arts Festival del 2005. La traduzione in inglese \u00e8 stata inserita da \"Library Journal\" come una delle migliori graphic novel del 2007 ed \u00e8 stata nominata dalla Young Adult Library Services Association tra le 10 migliori graphic novel per adolescenti per il 2008. Nel marzo 2018 si \u00e8 tenuto un sondaggio sul sito Goo Ranking riguardante i personaggi maid pi\u00f9 amati dai giapponesi e Emma \u00e8 arrivata al tredicesimo posto con 68 voti."}
{"id": "1824379", "revid": "167080", "url": "https://it.wikipedia.org/wiki?curid=1824379", "title": "Fibule", "text": ""}
{"id": "1824381", "revid": "1391549", "url": "https://it.wikipedia.org/wiki?curid=1824381", "title": "Abilene", "text": ""}
{"id": "1824382", "revid": "1318658", "url": "https://it.wikipedia.org/wiki?curid=1824382", "title": "Warner Bros. Home Entertainment", "text": "Warner Bros. Home Entertainment (precedentemente Warner Home Video) \u00e8 la divisione home video di Warner Bros. Entertainment, societ\u00e0 facente parte del gruppo WarnerMedia. \u00c8 nata nel 1977 con il nome WCI Home Video e ha cambiato nome in Warner Home Video nel 1980, in alternanza al vecchio nome fino al 1981.\nOggi la divisione Home Video fa parte del gruppo Warner Bros. Home Entertainment, che oltre a Warner Home Video comprende divisioni quali Warner Premiere (societ\u00e0 appartenente a Warner Home Video che si occupa della produzione di film direct-to-video) e Warner Bros. Interactive Entertainment (videogames).\nIn Italia Warner Home Video, con Warner Bros. Pictures, Warner Bros. International Television, Warner Bros. Interactive Entertainment, Warner Bros. Worldwide Publishing, Warner Bros. Global Publishing, Warner Bros. Consumer Products e Warner Village, fa parte di Warner Bros. Italia."}
{"id": "1824384", "revid": "486946", "url": "https://it.wikipedia.org/wiki?curid=1824384", "title": "Associazione Sportiva Lucchese Libertas", "text": ""}
{"id": "1824388", "revid": "1632387", "url": "https://it.wikipedia.org/wiki?curid=1824388", "title": "Closet Monster", "text": " \nI Closet Monster sono stati un gruppo pop punk canadese di Ajax, Ontario.\nStoria.\nFormatosi nel 1997, il gruppo ha fatto l'ultimo concerto l'8 dicembre 2005 a Toronto, assieme a gruppi della Underground Operations come i Dead Letter Dept, i Bombs Over Providence, gli Hostage Life ed i Protest the Hero. La formazione ha ottenuto successo grazie ai tour in Europa, date al Warped Tour e alla partecipazione di alcuni componenti nella band di Avril Lavigne (Markus e Jesse). I Closet Monster hanno condiviso il palco con gruppi come i Billy Talent, i Rise Against, gli Alexisonfire, i Moneen, i Protest the Hero, i The Movielife, i Bad Religion ed altri.\nI testi delle canzoni riprendono temi legati all'anarchismo."}
{"id": "1824398", "revid": "533647", "url": "https://it.wikipedia.org/wiki?curid=1824398", "title": "Frazzan\u00f2", "text": "Frazzan\u00f2 \u00e8 un comune italiano di abitanti della citt\u00e0 metropolitana di Messina in Sicilia.\nDista circa 88\u00a0chilometri ad est da Messina e circa 140\u00a0chilometri a est da Palermo. Non lontano dall'abitato sono ancora attive alcune cave di marmo.\nEtimologia.\nIl toponimo \"Frazzan\u00f2\" deriverebbe dalla folta presenza nel territorio di alberi di faggio, la cui ghianda in dialetto viene denominata \"frazza\". La voce popolare riporta come spiegazione la storia di un frazzanese che alla domanda di un forestiero che gli chiedeva: \u00abNel tuo paese cresce solo frazza, il cibo dei porci?\u00bb egli abbia risposto risentito, \u00abqui frazza no!\u00bb da cui il nome del paese.\nGeografia fisica.\nL'abitato di Frazzan\u00f2, situato su un arcuato pendio, si trova nel cuore della Valle del Fitalia in una zona collinare.\nStoria.\nLe sue origini risalgono all'occupazione araba della Sicilia. Si ritiene che il piccolo centro sia stato fondato, intorno all'anno 860, da un gruppo di profughi bizantini, provenienti dalla citt\u00e0 di Crastus/Castro nel tentativo di sfuggire all'invasione saracena. Questi costruirono le prime rozze abitazioni nel quartiere \u201cCanale\u201d, che infatti secondo la tradizione rappresenta il nucleo iniziale del paese. La cittadina cadde comunque, insieme al resto dell'isola, sotto la dominazione saracena alla quale segui la conquista normanna. Durante la dominazione normanna ed in seguito aragonese, il borgo di Frazzan\u00f2 si sviluppo presso il castello di Belmonte e fu uno dei casali di San Marco.\nMonumenti e luoghi d'interesse.\nAbbazia di San Filippo di Fragal\u00e0.\nA pochi chilometri dal centro abitato sorge l'antica Abbazia di San Filippo di Fragal\u00e0, detto anche di Demenna o di Melitiro, dedicato a San Filippo di Agira, istituto cenobitico basiliano di origini assai antiche, infatti data la sua esistenza dal 495; nel periodo arabo ebbe a soffrire un periodo di decadenza. La ricostruzione dell'abbazia fu opera dell'Abate Gregorio nel 1090 grazie ai favori concessi dal conte Ruggero e dalla regina Adelasia. Da un portaletto manieristico si perviene ad un cortile quadrangolare. Al piano terra sono magazzini, stalle, cucine e laboratori. Sul lato orientale si trova la Chiesa: dal portaletto datato 1614 si entra nella semplice aula, pavimentata con maioliche nasitane del XVI secolo, la pianta della Chiesa \u00e8 a croce commissa con una grossa abside centrale e due piccole absidi laterali che recano bellissimi cicli di affreschi del XII \u2013 XII secolo. Sul fianco sinistro un portaletto \u00e8 decorato con elementi in cotto. Da una scala in pietra si sale al primo piano del convento. Nell'ala meridionale (in restauro) si trovano le celle, attraverso il terrazzo si passa ad un ampio e restaurato salone. Alcuni ambienti e il cortiletto sono utilizzati per mostre, attivit\u00e0 teatrali e concertistiche.\nChiesa Maria SS Annunziata.\nLa Chiesa Madre dedicata all'Annunziata, che domina la piazza centrale, costruita sopra un preesistente edificio dedicato a Maria SS., vanta antiche origini medievali che risalgono al periodo normanno. Secondo un'antica tradizione fu edificata, nel 1117, per volere della Regina Adelasia del Vasto, madre di Ruggero II, la quale costretta a lasciare Gerusalemme perch\u00e9 ripudiata dal re Baldovino I e scampata ad un pauroso naufragio che la costrinse a sbarcare sulla spiaggia del Capo Agatirsio, oggi Capo d'Orlando, fece costruire per voto questa chiesa dedicandola all'Annunziata.\nLa facciata, rivestita di marmo aluntino, ha tre portali, quello centrale pi\u00f9 ampio \u00e8 delimitato da due colonne tortili. \nL'interno, suddiviso in tre ampie navate da monumentali colonne, \u00e8 caratterizzato dalla presenza d'eleganti cornici in stucco. Di particolare ammirazione \u00e8 il maestoso altare maggiore, di stile barocco, opera del mirtese Filadelfio All\u00f2. Alto otto metri e finemente scolpito in legno, fu rivestito dal palermitano Sciuga con sottilissime lamine d'oro zecchino, datato 1756. Sul medesimo \u00e8 collocata la statua dell\u2019Annunziata, opera di marmo di Vincenzo Gagini del 1585.\nChiesa San Lorenzo.\nNel luogo dove oggi sorge la chiesa, si trovava ai tempi dei Greci, la chiesa di San Nicol\u00f2 di Bari, le cui campane secondo un'antica leggenda suonarono da sole a festa alla nascita del Santo Patrono S. Lorenzo, avvenuta attorno al 1120. La chiesa, iniziata nel 1555 dopo il crollo di quella primitiva sita nel quartiere vecchio San Lorenzo, fu ampliata intorno al 1699. Per la costruzione del campanile, avvenuta nel 1623, fu impiegata la pietra del castello dei Saraceni di Belmonte. Il prospetto, portato a termine nel 1714, \u00e8 di stile barocco con quattro colonne tortili, di marmo locale, poggiati su capitelli simili a quelli della Chiesa Madre. \nL'interno \u00e8 suddiviso in tre navate. Nella navata centrale si pu\u00f2 ammirare il maestoso altare maggiore che custodisce le venerate reliquie di San Lorenzo e la statua scolpita, nel Monastero di Fragal\u00e0, dal palermitano Antonio Pellegrino. La custodia lignea dell'altare maggiore, decorata in oro zecchino e datata 1681, si erge per un'altezza di m 6,65.\nCultura.\nFesta di San Lorenzo da Frazzan\u00f2.\nMolto sentita dai Frazzanesi \u00e8 la festa del loro concittadino e patrono San Lorenzo da Frazzan\u00f2.\nLa festa, che si svolge ad agosto, ha un richiamo su tutta la valle del Fitalia, in quanto \u00e8 un insieme affascinante di fede, tradizione e folklore. I festeggiamenti iniziano l'8 agosto, con San Calogero. \nIl 9 agosto, vigilia di San Lorenzo, la mattina vede festeggiamenti della Madonna Annunziata, mentre nel pomeriggio vi \u00e8 la processione \"Serra - Serra\", che vede la partecipazione di migliaia di fedeli; il mezzobusto con dentro il teschio del santo viene portato in processione per la montagna che sovrasta Frazzan\u00f2, facendo sosta al Monastero di Fragal\u00e0. Il rientro in paese \u00e8 di una emozione unica.\nMa la festa culmina il 10 agosto con la processione di San Lorenzo, dopo la \"Scinnuta\" del Santo che si ricongiunge con i suoi devoti. La sera la statua viene portata in processione verso la chiesetta di TuttiSanti da Lui edificata. Dopo lo sparo dei giochi d'artificio, vi \u00e8 il rientro in Chiesa con San Lorenzo che ritorna nella sua custodia.\nLa festa si conclude con un concerto di un cantante abbastanza famoso.\nEventi.\nFrazzan\u00f2 Folk Fest - Ethno World Music.\nIl FRAZZANO\u2019 FOLK FEST \u2013 \"Ethno World Music\" \u2013 \u00e8 un grande evento turistico/culturale organizzato dal Comune di Frazzan\u00f2.\nUna grande manifestazione sulla cultura della musica, sul turismo e sull\u2019arte dell\u2019artigianato. Frazzan\u00f2 Folk Fest vuole essere un Festival di musica etnica popolare del Sud Italia, della Sicilia e del bacino del Mediterraneo, dove poter promuovere, valorizzare, conservare la tradizione della musica popolare. Il festival risulta essere di notevole importanza non solo sotto l\u2019aspetto culturale, ma anche come mezzo per comunicare l\u2019autenticit\u00e0, la ricchezza e la variet\u00e0 del Sud d\u2019Italia e dell\u2019intero bacino del Mediterraneo.\nIl Frazzan\u00f2 Folk Fest si svolge presso il Convento di San Filippo di Fragal\u00e0, nella Piazza e sulla via principale tipicamente nel mese di Luglio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Frazzan\u00f2 fa parte delle seguenti organizzazioni sovracomunali: regione agraria n.8 (Colline litoranee di Patti)."}
{"id": "1824414", "revid": "731511", "url": "https://it.wikipedia.org/wiki?curid=1824414", "title": "Daniela Veronesi", "text": "Carriera.\nNel 1999 la Veronesi concluse terza nella classifica generale Giro d'Italia femminile, dopo aver vinto una tappa ed aver indossato, seppur per un giorno, la maglia rosa, ed ha ottenuto il successo nella speciale rassegna delle scalatrici.\nAlla Grande Boucle F\u00e9minine chiuse al quarto posto, restando a lungo in testa alla classifica delle scalatrici. Nello stesso anno ottenne anche un ottavo posto ai mondiali di Verona, rappresentando la Repubblica di San Marino. Il Comitato Olimpico Nazionale Sammarinese premi\u00f2 la sua annata con la medaglia d'oro al merito sportivo.\nNel 2000 ottenne una vittoria alla Vuelta a Mallorca, con un secondo posto generale e un piazzamento al Giro del Piave, mentre al Giro d'Italia femminile una crisi e una caduta misero fine alle speranze di ripetere la prestazione dell'anno precedente.\nAlla Grande Boucle F\u00e9minine, oltre ad un personale successo sul Ballon d'Alsace, funge da pedina importante per i successi di Joane Somarriba ed Edita Pu\u010dinskait\u0117, compagne di squadra nell'Alfa Lum-RSM. Nel 2001, pur vincendone una tappa, si classific\u00f2 al ventesimo posto al Giro d'Italia.\nDopo qualche anno di inattivit\u00e0, nel 2009 ritorna in attivit\u00e0 rinunciando, grazie alla doppia cittadinanza, a quella sammarinese e diventando atleta italiana. Ai Giochi dei Piccoli Stati d'Europa di Cipro, centra l'obiettivo di vincere una medaglia, aggiudicandosi l'oro nella gara di mountain biking. Ai successivi Giochi, disputati in Liechtenstein nel 2011, ottiene una medaglia d'argento nella gara in linea su strada e conferma la medaglia d'oro nel mountain biking.\nNote.\n2014 medaglia di bronzo al merito sportivo CONI"}
{"id": "1824415", "revid": "120704467", "url": "https://it.wikipedia.org/wiki?curid=1824415", "title": "Giovanni Luzzi", "text": "Biografia.\nLa famiglia Luzzi ha le sue radici a Tschlin, villaggio della bassa Engadina nel Canton Grigioni, dove Giovanni nasce l'8 marzo 1856 da Jon L\u00fczi e Uorschla Scharplaz. Nel 1857, in seguito a un incendio che distrusse il villaggio, i genitori emigrano in Italia e si stabiliscono a Lucca, dove il padre apre un caff\u00e8 e poi una drogheria.\nDal 1874 al 1877 (nel frattempo gli erano morti la madre nel 1873 e il padre nel 1876) frequenta come unico studente di fede evangelica il Liceo Machiavelli e, dopo aver ottenuto la licenza, si trasferisce a Firenze, dove nel 1880 diventa collaboratore dell'Asilo Professionale Evangelico. \nNel 1880-1881 si reca per un anno di studio in Scozia, dove incontra quella che diventer\u00e0 sua moglie, Eva Henderson. \nAl suo rientro \u00e8 nominato pastore della Comunit\u00e0 valdese di Firenze. Durante il periodo del suo ministero pastorale si occupa di diverse iniziative a carattere sociale, come l'istituzione della \u201cCucina economica\u201d, una scuola popolare. Con suo cognato, Thomas Henderson, fonda il \u201cDispensario medico\u201d, un ambulatorio e centro di consulenza per classi meno privilegiate di Firenze. \nNel 1902 viene chiamato ad insegnare alla cattedra di Teologia sistematica della Facolt\u00e0 valdese di teologia, allora nel Palazzo Salviati di via Serragli a Firenze. \nNel 1906 comincia la sua attivit\u00e0 principale, quella di traduttore della Bibbia. A tale scopo il 27 aprile 1909 fonda la societ\u00e0 editrice \"Fides et Amor\". \nNel 1923 ritorna nei suoi natii Grigioni come pastore della Chiesa evangelica riformata di Poschiavo, ministero che continua fino al suo pensionamento nel 1930.\nNel 1924 pubblica la \"Versione riveduta\" della Bibbia di Giovanni Diodati. Nel 1930 termina la propria traduzione completa della Bibbia in 12 volumi.\nPassa gli ultimi anni a Poschiavo, dove muore il 25 gennaio 1948 ed \u00e8 sepolto.\nGiovanni Luzzi pu\u00f2 essere considerato uno dei pi\u00f9 importanti teologi riformati di lingua italiana del XX secolo. \u00c8 soprattutto la sua traduzione e revisione della Bibbia, per quanto si distanzi dalle traduzioni bibliche italiane tradizionali, a renderlo particolarmente significativo."}
{"id": "1824421", "revid": "453768", "url": "https://it.wikipedia.org/wiki?curid=1824421", "title": "Tombino", "text": "Il tombino \u00e8 quell'opera idraulica che ha come scopo quello di permettere ad un corso d'acqua di attraversare una strada o una citt\u00e0 oppure di permettere alla fognatura nera di attraversare un corso d'acqua in cui questa non pu\u00f2 scaricare.\nFunzione.\nLo scopo si realizza creando un manufatto in cui la portata scorre in pressione sotto all'opera da attraversare. Solitamente per le fognature il tombino inizia con un pozzetto di salto che abbassa la quota del tubo, il quale prosegue linearmente fino ad incontrare un altro pozzetto di salto che ne alza la quota.\nStruttura.\nIl moto avviene in pressione in virt\u00f9 della differenza piezometrica fra i peli liberi della corrente a monte e a valle del tombino. Nei canali \u00e8 consuetudine realizzare una \"botte a sifone\" la quale \u00e8 costituita da un imbocco raccordato del canale che introduce ad un tratto inclinato che porta il canale alla quota di superamento dell'opera. Una volta raggiunta tale quota viene mantenuta fino al completo superamento della strada, dove un tratto di risalita porta la condotta alla quota del canale di valle. In alcune citt\u00e0 viene realizzata la tombinatura del torrente, cio\u00e8 l'alveo viene ricoperto con una pavimentazione di calcestruzzo sotto la quale scorre il torrente mentre al di sopra vengono costruite infrastrutture o abitazioni. Un esempio di tombinatura la si pu\u00f2 trovare a Genova dove il torrente Bisagno \u00e8 stato ricoperto per il suo tratto finale fino allo sbocco in mare.\nEtimologia.\nIl termine deriva da tomba. Popolarmente \u00e8 invalso l'uso di chiamare \"tombino\" il coperchio che chiude i pozzetti disposti lungo le strade, il cui nome tecnico \u00e8 in realt\u00e0 chiusino."}
{"id": "1824423", "revid": "3732", "url": "https://it.wikipedia.org/wiki?curid=1824423", "title": "Atletica leggera ai Giochi della XXVI Olimpiade - 5000 metri piani maschili", "text": "I 5000 metri piani hanno fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 31 luglio-3 agosto 1996 allo Stadio Olimpico del Centenario di Atlanta.\nLa gara.\nI kenioti vincono sia la prima semifinale, con Kororia (secondo Bitok), sia la seconda, con Nyariki. Si qualifica anche il nostro Gennaro Di Napoli.\nOltre ai kenioti, i favori del pronostico sono puntati sui due marocchini, sull'americano Kennedy, sul campione uscente Baumann e il burundiano Niyongabo (che vive e si allena in Italia).\nLa finale si corre su ritmi lenti. I kenioti si pongono in testa al gruppo e conducono fino all'ultimo giro. Per\u00f2 al suono della campanella vengono sorpresi dallo scatto improvviso del burundiano Niyongabo, che copre l'ultimo giro in 54\"93 e va a vincere.\nPaul Bitok coglie l'argento, come quattro anni prima a Barcellona. Khalid Boulami prevale su Dieter Baumann, che pertanto non riesce ad eguagliare il record di Paavo Nurmi, l'unico ad essere salito sul podio tre volte nei 5000 olimpici. Di Napoli, che \u00e8 sempre rimasto nel gruppo, conclude al 12\u00ba posto."}
{"id": "1824424", "revid": "767487", "url": "https://it.wikipedia.org/wiki?curid=1824424", "title": "Nobilissimus", "text": "Nobilissimus (o nobilissima nella sua forma femminile) era un titolo riservato ad alcuni appartenenti alla famiglia imperiale durante il tardo Impero romano: la sua connotazione indicava una legame, evolutosi col tempo, con il diritto di successione al trono.\nNel III secolo divenne usuale descrivere il cesare, tipicamente il figlio dell'imperatore, con l'epiteto \"nobilissimus\". Nel IV secolo, per\u00f2, questo divenne un titolo indipendente, indicante una dignit\u00e0 inferiore a quella di cesare, ma comunque limitato ai membri della famiglia imperiale; solo in due casi sembra utilizzato come una sorta di designazione iniziale, con la nomina dell'infante Varroniano da parte del padre Gioviano a \"nobilissimus puer\" e con quella del bambino Valentiniano III da parte di suo zio Onorio.\nL'uso di questo titolo cadde in disuso nel V secolo, per essere ripreso solo nell'VIII secolo, quando fu conferito al pi\u00f9 giovane membro della vasta famiglia di Costantino V."}
{"id": "1824426", "revid": "4175", "url": "https://it.wikipedia.org/wiki?curid=1824426", "title": "Marcia dei quarantamila", "text": "La marcia dei quarantamila o dei quarantamila quadri FIAT fu una manifestazione antisindacale tenutasi a Torino il 14 ottobre 1980.\nMigliaia di impiegati e quadri della FIAT sfilarono per le strade del capoluogo piemontese in segno di protesta contro i picchettaggi che impedivano loro, da 35 giorni, di entrare in fabbrica.\nLa manifestazione ebbe come effetto diretto quello di spingere il sindacato a chiudere la vertenza con un accordo favorevole alla FIAT.\nViene convenzionalmente indicata come l'inizio di un radicale cambio di relazioni tra grande azienda e sindacato nel Paese.\nIn retrospettiva la marcia \u00e8 vista come l'inizio della frattura dell'unit\u00e0 tra i salariati del ceto medio (i cosiddetti \"colletti bianchi\") e quelli della catena di montaggio (o \"tute blu\").\nContesto storico.\nL'8 maggio 1980, due giorni dopo l'insediamento di Vittorio Merloni alla guida di Confindustria, la FIAT, in crisi, propose la cassa integrazione per operai per 8 giorni.\nIl 31 luglio Umberto Agnelli si dimise da co-amministratore delegato dell'azienda, lasciando il solo Cesare Romiti nella carica.\nQuest'ultimo era il capofila in azienda della linea dura antisindacale, gi\u00e0 messa in mostra nell'estate dell'anno precedente e culminata il 9 ottobre 1979 con il licenziamento di 61 operai sospettati di contiguit\u00e0 con il terrorismo e accusati \u2014 in gran parte senza alcun fondamento, dal momento che solo quattro condanne furono irrogate in generale nei confronti di detti lavoratori \u2014 di violenze in fabbrica.\nGli avvenimenti.\nIl 5 settembre 1980 si registr\u00f2 un nuovo capitolo della crisi tra azienda e sindacato quando la FIAT preannunci\u00f2 la messa in cassa integrazione di dipendenti \u2014 dei quali operai \u2014 per 18 mesi.\nDopo quasi una settimana di difficili trattative l'azienda annunci\u00f2 l'11 settembre licenziamenti.\nIl consiglio di fabbrica, in risposta alla decisione aziendale, proclam\u00f2 lo sciopero con decorrenza immediata, cui fece seguito il blocco dei cancelli di Mirafiori e il picchettaggio degli accessi.\nL'apice della protesta fu la mattina del 26 settembre quando Enrico Berlinguer, a Torino per un comizio che avrebbe dovuto tenere quella sera in piazza San Carlo, espresse agli scioperanti il pieno appoggio del Partito Comunista Italiano e l'impegno a costringere il governo, in sede istituzionale, a dichiarare quale fosse la sua posizione sulla vicenda, lasciando anche presupporre sostegno politico nel caso in cui il consiglio di fabbrica avesse deciso l'occupazione dei luoghi di produzione.\nIl giorno seguente, a seguito della caduta del governo Cossiga II e la mancanza di un interlocutore istituzionale, la FIAT sospese le procedure di licenziamento e si accord\u00f2 con i sindacati confederali per la messa in cassa integrazione di dipendenti e l'uscita dal lavoro di quelli pi\u00f9 anziani tramite prepensionamenti.\nIl 30 settembre la FIAT consegn\u00f2 gli avvisi di messa in cassa integrazione ordinaria a zero ore fino al 31 dicembre successivo a operai sparsi per tutte le fabbriche del Paese; i sindacati di categoria contestarono il fatto che i procedimenti di allontanamento e cassa integrazione fossero stati mirati in gran parte ai delegati dei consigli di fabbrica e minacciarono lo sciopero generale, mentre alcuni rappresentanti istituzionali degli enti locali chiesero alla FIAT di recedere dalla sua decisione.\nDurante il picchettaggio a Mirafiori un caporeparto, Vincenzo Bonsignore, di 48 anni, nel tentativo di forzare il blocco fu colpito da infarto e mor\u00ec sul posto.\nIl 14 ottobre, 35\u00ba giorno consecutivo di mobilitazione, un gruppo di quadri e impiegati della FIAT informalmente guidato dal caporeparto Luigi Arisio si riun\u00ec al Teatro Nuovo in assemblea e, successivamente, decise di sfilare per le vie cittadine innalzando cartelli riportanti slogan quali, tra l'altro, \u00abil lavoro si difende lavorando\u00bb e \u00abvogliamo la trattativa, non la morte della Fiat\u00bb.\nAl gruppo si aggregarono molte altre persone durante il cammino.\nNon fu mai chiarita con precisione la portata numerica della manifestazione, definita senza mezzi termini \u00abantisindacale\u00bb dall\"'Unit\u00e0\": secondo lo stesso Arisio i manifestanti sarebbero stati al massimo trentamila (per questura e sinistra non pi\u00f9 di ) ma, avendo l'allora segretario della CGIL Luciano Lama parlato di \u00abquarantamila\u00bb contromanifestanti, la FIAT e gli organizzatori della marcia trovarono conveniente non contestare la veridicit\u00e0 di un numero che veniva dalla controparte e che successivamente pass\u00f2 nel linguaggio giornalistico dando origine alla definizione di \u00abmarcia dei quarantamila\u00bb.\nAl di l\u00e0 del numero di manifestanti, tuttavia, la marcia ebbe l'effetto di imprimere un'imprevista svolta nelle trattative e i sindacati confederali giunsero tre giorni pi\u00f9 tardi a un compromesso con il quale la FIAT ritir\u00f2 i licenziamenti ma mantenne la cassa integrazione a zero ore per i ventiduemila operai.\nLa linea dura tenuta dall'amministratore delegato Romiti, altres\u00ec, rinforz\u00f2 la posizione dell'alto dirigente al vertice del gruppo.\nLo storico Nicola Tranfaglia, a quasi trent'anni dall'evento, nel sottolineare sia gli errori strategici del sindacato che dello stesso PCI nella gestione della lotta, contest\u00f2 tuttavia la tesi dell'ineluttabilit\u00e0 dei licenziamenti di massa, giustificati da Cesare Romiti come unica misura contro il fallimento aziendale, in quanto nonostante il ricorso all'uscita dei dipendenti (sia tramite licenziamento che cassa integrazione), per il risanamento la FIAT ricorse al sostegno delle banche che a seguire le imposero il ridimensionamento e la sostanziale trasformazione societaria.\nNel 1983 Arisio, su invito di Giovanni Spadolini, si candid\u00f2 alla Camera nella IX legislatura per il Partito Repubblicano, raccogliendo preferenze ottenute anche grazie all'appoggio di Susanna Agnelli e venendo eletto; ricandidatosi nel 1987 non raggiunse un numero sufficiente di preferenze e non fu rieletto.\nPer tutto il decennio a seguire non vi furono pi\u00f9 a Torino manifestazioni sindacali di portata paragonabile a quelle avvenute nell'autunno del 1980.\nLa prima grande rivendicazione di massa fu il 2 febbraio 1994, quando tra le trenta e le sessantamila persone fra operai, quadri, studenti e cittadini comuni, manifestarono contro la decisione della FIAT di promuovere una nuova ondata di migliaia di licenziamenti, tra cui impiegati, parecchi dei quali, singolarmente, figuravano al fianco dell'azienda pi\u00f9 di tredici anni prima nelle file dei Quarantamila.\nTra i cassintegrati delle societ\u00e0 del gruppo FIAT figuravano anche i due figli di Arisio, uno dei quali dipendente in Fiat Powertrain e l'altro in Comau.\nCultura di massa.\nAlla marcia dei quarantamila e agli eventi sociali che caratterizzarono il periodo in cui essa si verific\u00f2 sono ispirate diverse opere, tra cui figurano il film del 2008 \"Signorina Effe\", diretto da Wilma Labate, e l'episodio \"L'ingegnere\" della miniserie televisiva \"Gli anni spezzati\" del 2014."}
{"id": "1824433", "revid": "1149807", "url": "https://it.wikipedia.org/wiki?curid=1824433", "title": "D-Reaper", "text": ""}
{"id": "1824435", "revid": "3732", "url": "https://it.wikipedia.org/wiki?curid=1824435", "title": "Atletica leggera ai Giochi della XXVI Olimpiade - 10000 metri piani maschili", "text": "I 10000 metri piani hanno fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 26 e 29 luglio 1996 allo Stadio Olimpico del Centenario di Atlanta.\nLa gara.\nSi scontrano due grandi talenti, Haile Gebrselassie e Paul Tergat.\nLa gara si divide in due: la prima met\u00e0 condotta a passo lento; la seconda a passo di carica. Dopo 5000 metri, il primo ad aumentare il ritmo \u00e8 Paul Koech. All'ottavo chilometro rimangono in sei a contendersi le medaglie, tutti africani. A quel punto Paul Tergat fa uno strappo correndo 200 metri in 29 secondi: solo Gebrselassie \u00e8 capace di rispondergli immediatamente. Tutti gli altri rimangono staccati. Il duo di testa percorre il nono km in 2'33\"90 e l'ultimo km in un tempo ancora pi\u00f9 basso: 2'31\"46.\nGebrselassie aspetta il suono della campanella per tendere il suo agguato al keniota. Scatta fulmineo e percorre l'ultimo giro in 58\"49. Tergat lo insegue ma non riesce a superarlo. I due giungono sul traguardo a poca distanza l'uno dall'altro; entrambi battono il record olimpico di oltre 13 secondi."}
{"id": "1824438", "revid": "123064086", "url": "https://it.wikipedia.org/wiki?curid=1824438", "title": "Nazionale di calcio a 5 delle Isole Salomone", "text": "La nazionale di calcio a 5 delle Isole Salomone \u00e8, in senso generale, una qualsiasi delle selezioni nazionali di Calcio a 5 della Solomon Islands Football Federation che rappresentano le Isole Salomone nelle varie competizioni ufficiali o amichevoli riservate a squadre nazionali. Ha vinto il torneo continentale per 6 volte, 4 dal 2008 al 2011 e 2 nel 2016 e 2019.\nI primi campionati continentali.\nLa storia delle Isole Salomone nelle competizioni ufficiali per nazionali inizia il 25 luglio 2004 a Canberra dove la nazionale salomoniana \u00e8 sconfitta 9-0 dall'Australia campione in carica, il giorno dopo le Isole Salomone ottengono la prima ed unica vittoria nella competizione, che \u00e8 anche la prima in competizioni internazionali: battendo le Isole Samoa per 6-3, la rassegna continentale termina con un penultimo posto proprio davanti alle Isole Samoa.\nQuattro anni pi\u00f9 tardi le Isole Salomone si ripresentano ai nastri di partenza con una esperienza maggiore alle spalle e nella partita inaugurale battono sorprendentemente la Nuova Zelanda vicecampione in carica per 5-1, dopo la vittoria su Nuova Caledonia e Figi, la squadra allenata da Victor Wai'Ia viene sconfitta sonoramente dalle Vanuatu per 5-1, ma le due finali vittorie per 4-2 su Tahiti e Tuvalu, consentono di sopravanzare proprio Tahiti e Vanuatu, completando la rassegna continentale con il miglior attacco: 41 reti in sei gare.\nLa nazionale di calcio a 5 raggiunge cos\u00ec una storica vittoria, la prima tra gli sport di squadra, che migliora il risultato della nazionale calcistica, finalista alla OFC Nations Cup del 2004.\nI mondiali 2008.\nNel successivo campionato del mondo, in Brasile, la simpatia per la squadra oceanica non fa il paio con le prestazioni, seppur onorevoli: alla peggior difesa del torneo per\u00f2 aggiungono le sei reti segnate, che la pongono davanti a Stati Uniti e Cina, appaiati all'Uruguay.\nNel 2009, guidati da Dickson Kadau, hanno bissato il titolo dell'anno precedente con una evidente dimostrazione di forza: la vittoria in finale sulle per 8-1 conclude un torneo in cui i salomonesi hanno segnato 33 reti in 4 partite, subendone sette, miglior attacco e miglior difesa della manifestazione.\nA coronamento di questa crescita nelle prestazioni, il 9 ottobre 2009 le Isole Salomone hanno ottenuto il loro primo punto in manifestazioni intercontinentali, pareggiando 6-6 la loro terza gara della Futsal Confederations Cup in Libia contro i campioni CONCACAF del ."}
{"id": "1824445", "revid": "71433", "url": "https://it.wikipedia.org/wiki?curid=1824445", "title": "The Gossip", "text": ""}
{"id": "1824448", "revid": "3732", "url": "https://it.wikipedia.org/wiki?curid=1824448", "title": "Atletica leggera ai Giochi della XXVI Olimpiade - 3000 metri siepi", "text": "I 3000 metri siepi hanno fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 29 luglio-2 agosto 1996 allo Stadio Olimpico del Centenario di Atlanta.\nRisultati.\nFinale.\nIl favorito \u00e8 Moses Kiptanui, tre volte campione del mondo e unico uomo a correre la distanza in meno di 8 minuti.\nAl suo debutto olimpico, Kiptanui ingaggia una lotta per il primo posto con il suo compagno di allenamenti Joseph Keter. I due giungono fianco a fianco all'ultima barriera con acqua; nello sprint finale prevale Keter di un secondo abbondante.\nIl campione europeo Alessandro Lambruschini fa un'ottima gara e, dopo due quarti posti consecutivi nel 1988 e nel 1992, conquista finalmente una meritatissima medaglia. Angelo Carosi conclude invece al nono posto."}
{"id": "1824449", "revid": "83531", "url": "https://it.wikipedia.org/wiki?curid=1824449", "title": "ATS D2", "text": "L'ATS D2 fu una vettura di Formula 1 che corse nella stagione 1979. Spinta da un tradizionale motore Ford Cosworth DFV fu concepita da John Gentry e Giacomo Caliri.\nEvoluzione del modello D1, cercava di ripercorrere la linea delle wing cars di moda nel periodo; corse nei primi dieci gran premi della stagione non conquistando punti iridati. Venne guidata solo da Hans-Joachim Stuck in quanto la scuderia tedesca nella stagione impieg\u00f2 una sola vettura per gran premio. Il miglior risultato fu l'ottavo posto nel Belgio a un giro dal vincitore."}
{"id": "1824450", "revid": "16779346", "url": "https://it.wikipedia.org/wiki?curid=1824450", "title": "Immagine in Cornice", "text": ""}
{"id": "1824451", "revid": "767487", "url": "https://it.wikipedia.org/wiki?curid=1824451", "title": "Ti amavo senza saperlo", "text": "Ti amavo senza saperlo (\"Easter Parade\") \u00e8 un film del 1948 diretto da Charles Walters.\nSi tratta dell'unico film in cui Fred Astaire e Judy Garland danzano insieme, raggiungendo con il numero \"A Couple of Swells\" uno dei punti pi\u00f9 alti delle rispettive carriere.\nFu il film col maggiore incasso nell'anno 1948.\nTrama.\nNadine Hale comunica a Don Hewes che non andr\u00e0 con lui a Chicago perch\u00e9 ha appena firmato un contratto per uno spettacolo da solista. Don cerca di persuaderla a non interrompere il loro sodalizio professionale e personale, ma Nadine \u00e8 decisa a fare ci\u00f2 che \u00e8 meglio per la sua carriera.\nAmareggiato, Don va in un bar e scommette con l'amico Jonathan Harrow III che sarebbe in grado di insegnare a qualunque donna a danzare come Nadine. Nello stesso bar, rimasto solo, nota una ballerina di fila, Hannah Brown, e le d\u00e0 il suo biglietto da visita dandole appuntamento per la mattina seguente. Hannah, inizialmente molto scettica a causa dello strano comportamento dell'uomo, quando si rende conto di chi \u00e8 il biglietto da visita decide di presentarsi all'appuntamento.\nLa prima prova \u00e8 un disastro, anche perch\u00e9 Hannah non \u00e8 capace di distinguere la gamba destra dalla sinistra a meno che non abbia una giarrettiera sulla gamba destra perch\u00e9, fin da piccola, la madre l'ha obbligata a usare la mano destra al posto della sinistra e cos\u00ec lei non \u00e8 mai sicura di quale mano, o gamba, debba usare. Terminate le prove, Don e Hannah si ritrovano ad osservare la sfilata di Pasqua sulla Quinta Strada e Hannah rimane molto colpita dall'eleganza e dal portamento di Nadine, allora Don le promette che tra un anno nessuno prester\u00e0 pi\u00f9 attenzione alla sua ex partner, perch\u00e9 tutti i fotografi saranno troppo impegnati a fotografare Hannah.\nPassano i mesi ma Hannah non si rivela all'altezza di sostituire Nadine, almeno fino a quando lo stesso Don non capisce che il problema \u00e8 proprio l'aver cercato di ricreare un'altra Nadine. Allora cambia completamente strategia e repertorio perch\u00e9 Hannah possa essere semplicemente s\u00e9 stessa anche sul palcoscenico. Questa volta i numeri hanno un successo maggiore e gli ingaggi si susseguono. Nel frattempo Hannah ha conosciuto Jonathan, che dimostra immediatamente un certo interesse per la ragazza, anche se lei gli dir\u00e0 che non pu\u00f2 amarlo perch\u00e9 si \u00e8 gi\u00e0 innamorata di Don, anche se \u00e8 un sentimento non corrisposto in quanto con Don tutto ruota attorno alla danza. Hannah e Jonathan rimarranno comunque amici e il ragazzo diriger\u00e0 le sue attenzioni verso Nadine.\nIl debutto di Nadine \u00e8 un successo e Hannah si preoccupa perch\u00e9 non ha notizie del compagno da qualche giorno. Quando Don riappare, le comunica che \u00e8 stato contattato per uno spettacolo tutto loro e le propone di cenare assieme per festeggiare. Durante la cena inizia a esporre ad Hannah delle nuove idee per lo spettacolo causando l'ira della ragazza che \u00e8 stufa di essere vista solo come un paio di scarpe da ballo. Don la rassicura che non \u00e8 cos\u00ec e la bacia rivelando di provare qualcosa per lei.\nAnche il debutto di Hannah e Don \u00e8 un successo ed i due vanno a festeggiare nel locale dove danza Nadine che, terminato il suo numero, obbliga Don a danzare con lei sulle note di un loro vecchio cavallo di battaglia. Hannah li osserva e, convinta che in realt\u00e0 sia stato tutta una macchinazione di Don per tornare a ballare con Nadine, lascia il locale. Tornata in albergo trova Don ad aspettarla e l'uomo le conferma ancora una volta i suoi sentimenti, ribadendo che Nadine appartiene al passato. Per dimostrare la sua buona fede \u00e8 disposto a rimanere fuori dalla porta della camera di Hannah fino a quando lei non gli aprir\u00e0, ma subito dopo arriva un poliziotto che lo obbliga a allontanarsi. Pochi secondi dopo Hannah apre la porta ma non trova nessuno e si convince di essere stata lasciata.\nIl mattino dopo \u00e8 la domenica di Pasqua e Hannah, con l'aiuto di Jonathan, decide di fare in modo che Don sappia che \u00e8 davvero innamorata di lui. A casa di Don vengono recapitati un uovo di Pasqua, un mazzo di fiori e un coniglio in un cilindro, non accompagnati da biglietto; subito dopo si presenta Hannah che rimprovera Don perch\u00e9 non \u00e8 ancora pronto per la sfilata, ricordandogli della scommessa fatta l'anno precedente.\nHannah e Don partecipano alla sfilata di Pasqua: Hannah imita la posa che aveva assunto Nadine l'anno precedente, mentre le venivano scattate delle foto, e Don regala a Hannah un anello di fidanzamento.\nEdizioni Home Video.\nSul mercato italiano sono uscite diverse edizioni Home-Video del film in Dvd. Le prime, nel formato originale 1.33:1, sono state distribuite da Golem Video e Warner Home Video. Attualmente \u00e8 disponibile anche un dvd prodotto da DNA Srl, col titolo \"Easter Parade\", in doppio formato video: originale 1.33:1 ed anamorfico 1.78:1. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, anche un altro film con Judy Garland: \"I fidanzati sconosciuti\" (1949)."}
{"id": "1824452", "revid": "1812835", "url": "https://it.wikipedia.org/wiki?curid=1824452", "title": "John Stewart Bell", "text": "Biografia.\nNacque a Belfast, nell'Irlanda del Nord, e nel 1948 si laure\u00f2 in fisica sperimentale alla Queen's University Belfast. Ottenne poi il dottorato di ricerca alla University of Birmingham, specializzandosi in fisica nucleare e teoria quantistica dei campi. La sua carriera inizi\u00f2 con l'Atomic Energy Agency, a Malvern, e continu\u00f2 con l'Atomic Energy Research Establishment, presso Harwell. Dopo parecchi anni si spost\u00f2 al CERN (\"Conseil Europ\u00e9en pour la Recherche Nucl\u00e9aire\"). Qui lavor\u00f2 in campo teorico quasi esclusivamente sulla fisica delle particelle e in ambito sperimentale sull'acceleratore di particelle; inoltre si dedic\u00f2 alle basi della teoria quantistica.\nNel 1964 trascorse l'anno di congedo dal CERN alla Stanford University, alla University of Wisconsin-Madison e alla Brandeis University; in quello stesso anno pubblic\u00f2 sulla rivista \u00abPhysics\u00bb l'articolo \"Sul paradosso Einstein-Podolsky-Rosen\". In esso dimostr\u00f2 che procedendo con l'analisi dell'EPR si pu\u00f2 ricavare la sua famosa disuguaglianza, che, derivata da alcune supposizioni filosofiche di base, \u00e8 in conflitto con le previsioni della meccanica quantistica.\nNel 1966 usc\u00ec su \u00abReview of Modern Physics\u00bb l\u2019articolo \"On the Problem of Hidden Variables in Quantum Mechanics\", in cui criticava le conclusioni di von Neumann; sarebbe dovuto uscire prima del precedente articolo ma una serie di problemi editoriali ne ritardarono l\u2019uscita di 2 anni.\nNel 1969 Bell ricevette una lettera dal giovane fisico di Berkeley John Clauser che gli comunicava di aver escogitato un esperimento per verificare la disuguaglianza. \nBell mor\u00ec inaspettatamente per una emorragia cerebrale senza poter ricevere il premio Nobel per il quale era stato appena nominato.\nLe intuizioni di Bell.\nVi \u00e8 un certo disaccordo riguardante ci\u00f2 che la disuguaglianza di Bell potrebbe implicare in unione con il paradosso Einstein-Podolsky-Rosen. Bell sostenne che non solo le variabili locali nascoste, ma tutte le spiegazioni teoriche locali dovevano essere in conflitto con la teoria quantistica.\nInvece, secondo un'interpretazione alternativa, non tutte le teorie locali in generale, ma solo le variabili locali nascoste mostrano incompatibilit\u00e0 con la teoria quantistica.\nNonostante gli schemi variabili nascosti siano spesso associati alla questione dell'indeterminismo, Bell era interessato al fatto che la meccanica quantistica ortodossa fosse una teoria soggettiva, e il concetto di misure figurasse in modo prominente nella sua esposizione. Pur non trovando inaccettabile per s\u00e9 stesso il concetto di misura, Bell obiettava alla sua comparsa al pi\u00f9 fondamentale livello teorico della meccanica quantistica, insistendo che essa dovesse riguardare solo quantit\u00e0 matematiche ben definite e concetti fisici non ambigui.\nNelle parole di Bell: \nBell era colpito dal fatto che nella teoria delle variabili nascoste di David Bohm non fosse necessario questo concetto, e fu questo che lo fece interessare a questo campo di ricerca.\nPreparandosi a esplorare la percorribilit\u00e0 della teoria di Bohm, Bell aveva bisogno di rispondere alla sfida delle cosiddette dimostrazioni di impossibilit\u00e0 contro le variabili nascoste. Bell ne discusse in un articolo intitolato \"On the Problem of Hidden Variables in Quantum Mechanics\" (\"Sul problema delle variabili nascoste nella meccanica quantistica\"), in cui mostr\u00f2 che l'argomento di John von Neumann non prova l'impossibilit\u00e0, come affermava. L'argomento difetta a questo proposito per la sua fondazione su assunzioni fisicamente irragionevoli. Nello stesso lavoro Bell mostr\u00f2 che uno sforzo maggiore su queste dimostrazioni (basate sul teorema di Gleason) non riuscirebbe a eliminare le variabili nascoste. Il difetto nella dimostrazione di von Neumann era stato scoperto in precedenza da Grete Hermann nel 1935, ma rimase pressoch\u00e9 ignorato finch\u00e9 non fu riscoperto da Bell.\nNonostante i tentativi di confutare le variabili nascoste fallissero, la soluzione di Bell per il paradosso EPR si pu\u00f2 considerare un successo, considerando la sua posizione sulla meccanica quantistica: essa stessa ha dimostrato di essere irriducibilmente non locale. Quindi non si pu\u00f2 criticare uno schema di variabili nascoste se include, come quello di Bohm, \"comunicazioni superluminali\", ovvero la non localit\u00e0."}
{"id": "1824455", "revid": "3732", "url": "https://it.wikipedia.org/wiki?curid=1824455", "title": "Atletica leggera ai Giochi della XXVI Olimpiade - Marcia 20 km", "text": "La prova di marcia 20 km ha fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta il 26 luglio 1996 nella citt\u00e0 di Atlanta, con arrivo nello Stadio olimpico."}
{"id": "1824457", "revid": "287204", "url": "https://it.wikipedia.org/wiki?curid=1824457", "title": "Nome templare", "text": "I nomi templari si usano comunemente per denominare la maggior parte dei sovrani cinesi, coreani (periodi Goryeo e Joseon) e vietnamiti (dinastie quali Tran, Ly e Le).\nNon si dovrebbero confondere con i nomi delle ere. In confronto ai nomi postumi, l'uso dei nomi templari \u00e8 pi\u00f9 esclusivo. In Cina entrambi i titoli venivano concessi dopo la morte ad un re o imperatore, ma diversamente dal nome postumo, spesso elaborato, un nome templare \u00e8 composto sempre da due soli caratteri:\nL'aggettivo \"templare\" si riferisce al \"grande tempio\" (\u592a\u5edf), chiamato anche \"tempio ancestrale\" (\u7956\u5edf), dove i principi della corona e gli altri membri delle famiglie reali si riunivano per venerare i loro antenati. \u00c8 sulle tavolette ancestrali del grande tempio, che sono scritti i nomi templari del sovrano.\nIn Cina, i nomi templari furono assegnati sporadicamente durante la dinastia Han e regolarmente solo a partire dalla dinastia Tang. Ad alcuni imperatori Han i loro nomi templari furono addirittura permanentemente rimossi dai loro discendenti nel 190. Il nome templare \u00e8 il modo abituale di riferirsi agli imperatori dalla dinastia Tang fino alla dinastia Ming (non inclusa). Per le dinastie Ming e Qing (dal 1368), invece, furono utilizzati i nomi delle ere.\nIn Corea, i nomi templari si usano per riferirsi ai re del primo Goryeo (fino al 1274), nonch\u00e9 ai re de imperatori della dinastia Joseon. Per l'impero coreano (1897-1910), si dovrebbero impiegare i nomi delle ere, ma invece si usano spesso i nomi templari.\nIn Vietnam, la maggior parte dei sovrani sono noti mediante i loro nomi templari, ad eccezione delle dinastie Nguyen and Tay Son, che sono note mediante i loro nomi delle ere."}
{"id": "1824460", "revid": "3732", "url": "https://it.wikipedia.org/wiki?curid=1824460", "title": "Atletica leggera ai Giochi della XXVI Olimpiade - Marcia 50 km", "text": "La prova di marcia 50 km ha fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta il 2 agosto 1996 nella citt\u00e0 di Atlanta, con arrivo nello Stadio olimpico."}
{"id": "1824461", "revid": "466539", "url": "https://it.wikipedia.org/wiki?curid=1824461", "title": "Reparti dell'esercito francese nella guerra d'indipendenza americana", "text": "Tenente generale: Jean-Baptiste Donatien de Vimeur de Rochambeau"}
{"id": "1824463", "revid": "3732", "url": "https://it.wikipedia.org/wiki?curid=1824463", "title": "Atletica leggera ai Giochi della XXVI Olimpiade - 110 metri ostacoli", "text": "I 110 metri ostacoli hanno fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 28-29 luglio 1996 allo Stadio Olimpico del Centenario di Atlanta.\nLa gara.\nNei Quarti esce a sorpresa il campione in carica, Mark McKoy (13\"64 nella quarta serie).\nNelle semifinali Emilio Valle stabilisce con 13\"18 il nuovo record cubano e centroamericano.\nIl miglior tempo delle semifinali \u00e8 di Allen Johnson: 13\"10.\nLa finale vede Johnson dominatore assoluto: vince in un eccezionale 12\"95, nuovo record olimpico, distanziando di ben 14 centesimi il secondo classificato, il connazionale Crear."}
{"id": "1824467", "revid": "767487", "url": "https://it.wikipedia.org/wiki?curid=1824467", "title": "Leatherwolf", "text": "Leatherwolf \u00e8 un gruppo heavy metal formato tra la contea di Orange e Los Angeles, California, nei primi anni ottanta da Mike Olivieri (voce e chitarra), Geoff Gayer chitarra e Carey Howe chitarra.\nStoria.\nI Leatherwolf vennero fondati nel 1981 a Los Angeles, e dopo aver firmato con la major label supportarono importanti gruppi della scena come Poison, M\u00f6tley Cr\u00fce, W.A.S.P. e Great White. Il gruppo otterr\u00e0 maggior pubblicit\u00e0 il 28 maggio 1982 quando suonarono al fianco dei Metallica al Concert Factory di Los Angeles.\nL'esordio discografico del gruppo venne sancito con la pubblicazione nel 1984 di un EP di 4 tracce intitolato \"Leatherwolf\" per la Tropical Records (un'affiliata della Enigma). Il disco verr\u00e0 ristampato l'anno successivo (\"Leatherwolf\"), questa volta come full-length da 9 tracce. Nel Regno Unito il disco verr\u00e0 rinominato \"Endangered Species\", e pubblicato dalla Heavy Metal Records.\nNel 1986 il bassista Matt Hurich entr\u00f2 nella formazione degli Stryper a sostituzione di Tim Gaines, che si era ritirato dalle sessioni del loro disco \"To Hell with the Devil\". Hurich durer\u00e0 quattro mesi, fino al ritorno di Tim Gaines, e torner\u00e0 nei Leatherwolf. Durante questo periodo il gruppo riesce ad ottenere un contratto con la Island Records. Nel 1987 il gruppo pubblica un secondo disco omonimo \"Leatherwolf\", prodotto da Kevin Beamish (Saxon, Hurricane, Y&amp;T, Jefferson Starship, REO Speedwagon), con l'entrata del nuovo bassista Paul Carmen, ex membro dei Black Sheep. Da questo disco la band mostra un cambio di sonorit\u00e0 orientato sull'hair metal e melodic metal, stile molto in voga nella Los Angeles degli anni ottanta.\nNel 1989 il gruppo passa alla pubblicazione del terzo album \"Street Ready\", prodotto nuovamente da Beamish, che venne registrato ai Compass Point Studios di Nassau, Bahamas e mixato da Michael Wagener. La pubblicazione nel Regno Unito coincise con il tour di supporto ai giapponesi Vow Wow nel marzo 1989. Il gruppo apr\u00ec anche un concerto per i Zed Yago in Germania. La label bocci\u00f2 la band, che si ritrov\u00f2 abbandonata. Senza riuscire a trovare nuove etichette interessate, il gruppo si sciolse nello stesso anno. Nel 1992 i membri della band fondarono un gruppo AOR chiamato Hail Mary.\nNel 1998 la band torn\u00f2 a far parlare di s\u00e9 con la pubblicazione del EP \"Live\", pubblicato per\u00f2 solo in Grecia come allegato al giornale Metal Invader Magazine. L'anno successivo il gruppo pubblica il live album \"Wide Open\" per la Perris Records. Il disco conteneva le due tracce inedite \"\"Tools of Discipline\" e \"Break on Through\"\" (che pare essere la reinterpretazione dei Doors). Questo venne registrato nel 1999 in un club di Huntington Beach, contea di Orange, California. Il cantante Olivieri abbandon\u00f2 la formazione nell'agosto 2000.\nI Leatherwolf annunciarono l'entrata del nuovo frontman Chris Adams nel marzo 2002. Dal marzo 2004 subentr\u00f2 nel ruolo di cantante, il frontman dei Racer X Jeff Martin, musicista che aveva collaborato come batterista con band come UFO, M.S.G., George Lynch e Badlands, mentre come cantante era stato membro dei Racer X. Il gruppo incise una nuova demo contenente i brani \"\"Disconnect\", \"Behind The Gun\" e \"Burned\"\", messi a disposizione in internet in agosto. Una volta che Martin decise di abbandonare la formazione, i Leatherwolf annunciarono la ricerca di una nuova voce in dicembre, ma non trovarono un sostituto fino al luglio 2005, quando venne assoldato Wade Black (ex Crimson Glory, Seven Witches). In ottobre il gruppo entra in studio con l'ex chitarrista dei Warrior Joe Floyd alla produzione. Eric Halpern degli Helstar contribu\u00ec ad un assolo di chitarra, mentre l'ex cantante Michael Olivieri aggiunse i cori e qualche parte di chitarra. Il disco, dal titolo di \"World Asylum\" verr\u00e0 pubblicato il 23 giugno 2006 per la Massacre Records.\nPoco dopo il gruppo suon\u00f2 in alcuni show a Los Angeles, con l'ex bassista degli Hail Mary e Shotgun Messiah Pat Guyton, mentre Paul Carmen torn\u00f2 nella band in occasione di alcuni festival in Germania. Guyton partecip\u00f2 inoltre alla composizione della traccia \"Tools Of Discipline\", inserita come bonus track solo nella versione giapponese di \"World Asylum\". Michael Olivieri annunci\u00f2 il suo ritorno nella formazione nel 2007. Il primo lavoro della riunione fu la ri-registrazione del brano \"Behind The Gun\", realizzato online in luglio. Verr\u00e0 poi registrato nuovamente tutto l'ultimo disco che verr\u00e0 reintitolato \"New World Aslyum\", con Michael Olivieri alla voce e Carey Howe come chitarrista addizionale. Allo stesso tempo la Dynamo Productions pubblic\u00f2 \"World Asylum\" per il mercato americano. I Leatherwolf annunciarono nuove date europee in novembre, che toccarono Grecia, in Germania al \"\"Keep It True IX\" festival\" di Dittigheim, nei Paesi Bassi, Belgio, Italia e Svizzera."}
{"id": "1824469", "revid": "1798099", "url": "https://it.wikipedia.org/wiki?curid=1824469", "title": "Film thriller", "text": ""}
{"id": "1824471", "revid": "3732", "url": "https://it.wikipedia.org/wiki?curid=1824471", "title": "Atletica leggera ai Giochi della XXVI Olimpiade - 400 metri ostacoli maschili", "text": "I 400 metri ostacoli hanno fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 29 luglio-1\u00ba agosto 1996 allo Stadio Olimpico del Centenario di Atlanta.\nLa gara.\nSamuel Matete corre la pi\u00f9 veloce batteria di sempre: 48\"21. Sia Fabrizio Mori che Laurent Ottoz passano i Quarti.\nNella prima semifinale, vinta da Derrick Adkins in 47\"76, Mori si qualifica arrivando terzo. Sbaglia totalmente gara il vincitore dei Trials USA, Bryan Bronson, che arriva ultimo.\nNella seconda serie, vinta da Calvin Davis in 47\"91, Ottoz, sesto, non ce la fa. Davanti a lui il giamaicano Neil Gardner stabilisce un record: con 48\"30 \u00e8 il pi\u00f9 veloce di sempre ad essere eliminato in semifinale.\nGli americani sono favoriti per la finale; il loro pericolo numero uno \u00e8 lo zambiano Samuel Matete, che appare in gran forma.\nLa gara \u00e8 controllata completamente da Adkins che dalla sesta corsia tiene sempre d'occhio Davis e Matete (in prima). L'americano vince staccando l'africano di due decimi.\nLa lotta per il bronzo \u00e8 serrata: Davis riesce a passare Sven Nylander rimontandolo negli ultimi metri. Mori conclude in sesta posizione, vicinissimo al suo primato personale."}
{"id": "1824472", "revid": "453768", "url": "https://it.wikipedia.org/wiki?curid=1824472", "title": "Palazzo dei Governanti", "text": "Il palazzo dei Governanti \u00e8 un edificio del centro storico di Porto Ercole, frazione del comune sparso di Monte Argentario.\nIl palazzo fu costruito nella prima met\u00e0 del Cinquecento come luogo di residenza portercolese dei governanti spagnoli dello Stato dei Presidi, che aveva come capitale la vicina citt\u00e0 di Orbetello. L'originario complesso si presentava pi\u00f9 ampio dell'attuale, a causa dei danneggiamenti apportati durante la seconda guerra mondiale nella parte posteriore.\nIl palazzo dei Governanti si affaccia sulla scenografica piazza del borgo di Porto Ercole, sul lato opposto rispetto al bastione di Santa Barbara; di fronte alla facciata \u00e8 collocato, sulla piazza, un pozzo-cisterna di forma circolare che, in passato, era adibito all'approvvigionamento idrico.\nIl prospetto principale si articola su due livelli, con al pian terreno un pregevole porticato a tre ordini in stile tardorinascimentale attribuito a Baldassarre Peruzzi, con le tre arcate tonde spartite da lesene, con capitello affiancato da elementi decorativi floreali. Molto caratteristica \u00e8 la volta a crociera che copre l'interno del porticato. Al centro, vi \u00e8 un'apertura sulla parete del porticato, da cui ha origine la scalinata che conduce al piano nobile superiore dell'edificio. Quest'ultimo riprende gli elementi stilistici del sottostante porticato, con ripartizione in tre ordini verticali, con lesene che danno appoggio alle arcate tonde cieche, che delimitano gli spazi in cui si aprono le grandi finestre di forma quadrangolare. Non mancano gli elementi ornamentali floreali e, al di sopra, \u00e8 presente un coronamento sommitale pregevolmente decorato."}
{"id": "1824474", "revid": "112402908", "url": "https://it.wikipedia.org/wiki?curid=1824474", "title": "Windows Neptune", "text": "Windows Neptune (talvolta reso graficamente come NepTune) \u00e8 il nome in codice di un sistema operativo facente parte della famiglia Windows NT, il cui sviluppo fu interrotto a favore di quello di Windows XP.\nIntroduzione.\nA causa della crescente obsolescenza dei sistemi operativi facenti parte della famiglia Windows 9x (destinati all'utenza domestica) e della crescente maturit\u00e0 dei sistemi operativi facenti parte della famiglia Windows NT (destinati all'utenza professionale), Microsoft decise che era arrivato il momento di rilasciare una versione di Windows NT destinata all'utenza domestica. Da questa decisione scaturirono la progettazione e lo sviluppo di Windows Neptune, che avrebbe dovuto essere il successore sia di Windows 2000, sia della famiglia 9x. Tuttavia lo sviluppo di Windows Neptune fu interrotto a favore di quello di Windows XP (allora noto con il nome in codice di Whistler), che si prese carico dell'obiettivo di Microsoft di unire le funzionalit\u00e0 di Windows 9x all'affidabilit\u00e0 di Windows NT. Nonostante ci\u00f2, Microsoft decise comunque di rilasciare un'ultima versione di Windows facente parte della famiglia 9x, denominata Windows Me (allora nota con il nome in codice di Millennium), che avrebbe fatto da tappabuchi in attesa del rilascio di Windows XP. Nei piani di Microsoft, Windows Neptune sarebbe stato rilasciato nelle edizioni \"Entry-Level\", \"Standard\" ed \"High-End\", avrebbe beneficiato del rilascio di 5 \"Service Packs\" e avrebbe avuto come successore \"Triton\", un aggiornamento minore che avrebbe apportato qualche cambiamento a livello grafico e che avrebbe anch'esso beneficiato in futuro di alcuni \"Service Packs\".\nFase di sviluppo.\nL'unica \"build\" di Windows Neptune trapelata in rete, recante 5.50.5111.1 come numero di versione ed etichettata come \"Developer Release\", fa parte dello stadio di sviluppo \"Milestone 2\" e risulta essere molto simile a Windows 2000 Professional (con cui condivide il codice sorgente), nonostante non pecchi di novit\u00e0 degne di nota. Tra queste vi sono la presenza di una nuova schermata di accesso e di una nuova applicazione adibita alla gestione degli account utente (denominata \"Windows Identities\"), un firewall, una nuova applicazione di Guida in linea (denominata \"Help and Support\"), una nuova applicazione denominata \"Microsoft AutoUpdate\", ma soprattutto una nuova serie di applicazioni note nell'insieme come \"Activity Centers\" e includenti una \"Start Page\", utilizzabile come sfondo Active Desktop; un \"Game Center\", un \"Music Center\" e un \"Photo Center\", utilizzabili come applicazioni. A causa del contemporaneo sviluppo di Millennium, alcune delle nuove applicazioni di Neptune, come ad esempio \"Help and Support\" e \"Microsoft AutoUpdate\", risultano essere state copiate direttamente da una \"build\" di Millennium; mentre la \"Start Page\" reca il logo di Millennium stesso. \nCuriosit\u00e0.\nPoich\u00e9 Windows Neptune reca 5.50 come numero di versione, se il suo programma di installazione viene eseguito per esempio su Windows XP (che reca 5.1 come numero di versione), verr\u00e0 chiesto all'utente se vuole effettuare l'aggiornamento a Neptune, in quanto a causa del suo numero di versione viene riconosciuto come pi\u00f9 recente, nonostante sia tecnicamente scorretto."}
{"id": "1824476", "revid": "466539", "url": "https://it.wikipedia.org/wiki?curid=1824476", "title": "Atletica leggera ai Giochi della XXVI Olimpiade - Salto in alto maschile", "text": "Il salto in alto ha fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 26 e 28 luglio 1996 allo Stadio Olimpico del Centenario di Atlanta.\nLa gara.\nIl favorito d'obbligo \u00e8 il campione in carica e primatista mondiale Javier Sotomayor. Per\u00f2 il cubano lamenta un infortunio alla gamba di stacco, la sinistra.\n14 atleti superano la misura di qualificazione, posta a 2,28.\nIn finale Sotomayor esordisce a 2,25, poi passa 2,29 e prova 2,32 ma fallisce ed esce di gara. Anche il campione mondiale Troy Kemp salta solo 2,25 (alla seconda prova) e poi deve dire addio al podio.\nA quota 2,32 rimangono in 6: quattro europei, un atleta USA e un australiano. Charles Austin, l'atleta di casa, e il polacco Artur Partyka superano i 2,35 al primo tentativo, mentre il britannico Steve Smith ce la fa al secondo. Partyka si porta al comando superando 2,37 al secondo tentativo, mentre Austin e Smith sbagliano due volte. L'atleta USA e il britannico si giocano il tutto per tutto riservando l'ultimo tentativo a 2,39. Lo statunitense e supera l'asticella con il nuovo record olimpico. La misura gli vale la medaglia d'oro, dopo che il polacco fallisce l'estremo sorpasso a 2,41.\nRisultati.\nTurno eliminatorio.\nQuattordici atleti raggiungono la misura richiesta.\nFinale.\nL'ultima medaglia per il Regno Unito nel salto in alto era stata conquistata da Cornelius Leahy (irlandese) nei Giochi del 1908 a Londra."}
{"id": "1824483", "revid": "287204", "url": "https://it.wikipedia.org/wiki?curid=1824483", "title": "Atletica leggera ai Giochi della XXVI Olimpiade - Salto con l'asta", "text": "Il salto con l'asta ha fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 31 luglio-2 agosto 1996 allo Stadio Olimpico del Centenario di Atlanta.\nLa gara.\nSerhij Bubka, lo Zar dell'asta, arriva ai Giochi infortunato. Il tendine d'Achille ha fatto crac. Si presenta comunque in pedana per la qualificazione, ma non riesce a staccare e cos\u00ec deve lasciar via libera agli avversari. Anche Okkert Brits, atleta da 6,01 (secondo al mondo dietro Bubka) fallisce la qualificazione: il sudafricano sbaglia tutti i tre salti e deve dare addio ai sogni di gloria. Ci mancava il campione in carica Maksim Tarasov: si fa male durante il riscaldamento e non scende in pedana.\nNonostante queste illustri defezioni, in 14 si qualificano per la \"finale\".\nLa gara passa alla storia come la finale mondiale pi\u00f9 alta di sempre. Tutte le posizioni dalla 3\u00aa alla 14\u00aa sono da record. In sette hanno affrontato la misura di 5,92 ed in tre l'hanno superata, battendo cos\u00ec il \"record olimpico\" di Bubka stabilito a Seul.\nGalfione e Trandenkov valicano l'asticella al primo tentativo, Andrei Tivontchik al secondo. A 5,97 sbagliano tutti e tre e Galfione vince il titolo per il minor numero di errori.\nRisultati.\nTurno eliminatorio.\nUndici atleti raggiungono la misura richiesta. Otto invece si fermano a 5,60; di questi, tre sono giudicati a pari merito ed entrano insieme in finale.\nFinale.\nAndrei Tivontchik \u00e8 nato in Bielorussia. Gli atleti dell'ex Unione Sovietica occupano tutte le posizioni dalla seconda alla sesta."}
{"id": "1824487", "revid": "339392", "url": "https://it.wikipedia.org/wiki?curid=1824487", "title": "F.C. Dinamo Bucure\u015fti", "text": ""}
{"id": "1824488", "revid": "486946", "url": "https://it.wikipedia.org/wiki?curid=1824488", "title": "FC Rapid Bucure\u015fti", "text": ""}
{"id": "1824489", "revid": "729019", "url": "https://it.wikipedia.org/wiki?curid=1824489", "title": "Niceforo Foca il vecchio", "text": "Biografia.\nNobile armeno fu patrizio e domestikos tou scholai (Domestico delle Scholae) bizantino. Nell'885 fu inviato dall'imperatore Basilio I, su richiesta del papa Giovanni VIII, a difendere i temi bizantini della Calabria e della Puglia dai Saraceni. Nel biennio 885-886 rioccup\u00f2 Bari e Taranto nelle Puglie, Santa Severina, Tropea e Amantea in Calabria, respingendo gli invasori saraceni in Sicilia e nelle altre terre di origine; non riusc\u00ec invece la riconquista della Sicilia.\nNiceforo Foca conquist\u00f2 inoltre anche i territori longobardi della Calabria e della Basilicata (il principato di Salerno e il ducato di Benevento divennero vassalli dell'Impero bizantino), portando cos\u00ec a termine la riunificazione di quasi tutta l'Italia meridionale sotto la sovranit\u00e0 di Bisanzio. Il generale si preoccup\u00f2 di rafforzare la difesa dei territori dai Saraceni, invitando le popolazioni a stabilirsi in \"kastellion\", borghi posti nelle alture pi\u00f9 facilmente difendibili grazie alla configurazione naturale del terreno, secondo il motto \"Ascendant ad montes\" (traducibile con \"Si stabiliscano sui monti\")..\nAlla morte di Basilio I (886), fu richiamato in patria dal nuovo imperatore Leone VI il Saggio e inviato dapprima in Macedonia, contro i Bulgari di Simeone I, e successivamente in Siria contro i Musulmani.\nDei figli di Niceforo Foca il vecchio si ricordano: \nRiconoscimenti.\nLa popolarit\u00e0 di Niceforo Foca nell'Italia meridionale \u00e8 rimasta alta per molti secoli. Michele Amari lo defin\u00ec \"uomo d'alto stato e di grandissimo animo (...) savio e forte\", un eroe magnanimo che avrebbe beffato i propri soldati pur di salvaguardare la libert\u00e0 delle popolazioni sconfitte, tanto che alcune localit\u00e0 avrebbero adottato, in suo onore, San Foca come proprio patrono. Una tradizione secolare lega la fondazione di Francavilla Angitola e della stessa Catanzaro a una \"Rocca Niceforo\" battezzata in ricordo del generale bizantino. Alcune diocesi dell'Italia meridionale, per esempio Santa Severina e Nicastro o le soppresse diocesi di Amantea e Belcastro, fanno risalire tradizionalmente la loro fondazione al generale bizantino e alla sua strategia tesa a rafforzare i legami dei territori riconquistati con l'impero d'oriente."}
{"id": "1824490", "revid": "3732", "url": "https://it.wikipedia.org/wiki?curid=1824490", "title": "Atletica leggera ai Giochi della XXVI Olimpiade - Salto in lungo maschile", "text": "Il salto in lungo ha fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 28-29 luglio 1996 allo Stadio Olimpico del Centenario di Atlanta.\nLa gara.\nCarl Lewis rischia seriamente in Qualificazione. Dopo un salto mediocre ed un nullo, riesce a trovare le risorse dentro di s\u00e9 per atterrare a 8,29: \u00e8 il miglior salto della giornata.\nAnche in finale parte male, con un nullo. Poi fa un 8,14 che lo porta al secondo posto e alla terza prova indovina un 8,50 che zittisce gli avversari. Il re della pedana \u00e8 ancora lui.\nMike Powell e Joe Greene, evidentemente innervositi, sbagliano entrambi tutti i tre salti di finale. Il giamaicano James Beckford sta per imitarli, ma all'ultima prova piazza un 8,29 che gli assicura la medaglia d'argento. Il campione mondiale Iv\u00e1n Pedroso salta da infortunato e non va oltre 7,75, classificandosi dodicesimo.\nRisultati.\nTurno eliminatorio.\nIn nove raggiungono la misura richiesta. Per raggiungere il quorum si scende a 8,00. C'\u00e8 un ex aequo, quindi gli atleti presenti in finale salgono a 13.\nFinale.\nCarl Lewis eguaglia il record di Al Oerter di quattro vittorie consecutive nella stessa specialit\u00e0 e raggiunge Paavo Nurmi nel numero di ori conquistati in totale, nove."}
{"id": "1824493", "revid": "120743520", "url": "https://it.wikipedia.org/wiki?curid=1824493", "title": "Felifonte", "text": "Felifonte \u00e8 stato un parco tematico situato nei pressi del complesso turistico Nova Yardinia nel comune di Castellaneta Marina, in provincia di Taranto. Attualmente il parco \u00e8 chiuso al pubblico.\nStoria.\nIl parco viene inaugurato nel 2003 su progetto dell'architetto spagnolo Dani Freixes che realizza il pi\u00f9 grande parco tematico dell'Italia meridionale. La superficie totale coperta dagli impianti del Felifonte \u00e8 di poco inferiore ai 50 ettari di cui circa 19 attrezzate a parco ed \u00e8 collegata con il parco divertimenti Felisia. Entrambi i parchi prendevano il nome dal fittizio popolo antico dei F\u00e9lici.\nIn ragione del flusso di visitatori, molto inferiore alle aspettative, la struttura chiude nel 2007. Nell'estate del 2008 una nuova societ\u00e0 rileva la gestione con l'obiettivo di rilanciare il parco puntando sull'intrattenimento notturno, ma nel giro di due anni le difficolt\u00e0 finanziarie portano alla definitiva chiusura. Tra il 2008 e il 2010 si sono esibite al Felifonte numerosi cantanti e band tra i quali Francesco Renga, Simone Tomassini, Paolo Meneguzzi, Irene Grandi, Giusy Ferreri, Patty Pravo, Paola e Chiara, Bluvertigo, Le Vibrazioni e Litfiba.\nL'unica parte ancora aperta al pubblico \u00e8 il padiglione che ospita la discoteca Cromie, utilizzata da Vasco Rossi per la preparazione del tour Vasco Live Kim 2016.\nNel 2020 prende il via il progetto di trasformare il parco in degli studio cinematografici col nome di Apulia studios entro la fine del 2021 [3]\nNote.\n3. https://bari.repubblica.it/cronaca/2020/02/27/news/castellaneta_marina_cinecitta_di_puglia-249701263/"}
{"id": "1824499", "revid": "3732", "url": "https://it.wikipedia.org/wiki?curid=1824499", "title": "Atletica leggera ai Giochi della XXVI Olimpiade - Salto triplo maschile", "text": "Il salto triplo ha fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 26-27 luglio 1996 allo Stadio Olimpico del Centenario di Atlanta.\nLa gara.\nJonathan Edwards viene da una striscia di 22 vittorie consecutive.\nIl miglior salto di Qualificazione \u00e8 di Kenny Harrison con 17,58.\nAl primo turno di finale l'americano atterra a 17,99 (record olimpico) uccidendo di fatto la gara. Nessuno gli si avvicina: nei primi due turni il secondo miglior salto \u00e8 17,29 di Yoelbi Quesada. Jonathan Edwards, intanto, \u00e8 incappato in due nulli e rischia seriamente di finire la sua gara anzitempo. Riesce a non fare nullo al terzo tentativo e con un normale, per lui, 17,13 pu\u00f2 proseguire la gara. Nel frattempo Harrison ha sfondato il muro dei 18 metri con 18,09, nuovo record olimpico.\nNel quarto turno si decidono le posizioni dalla seconda alla quarta: Edwards indovina un salto a 17,88 che gli assicura la seconda piazza; Conley sale a 17,40 ed \u00e8 terzo, ma Quesada gli risponde subito con un 17,44 che lo mette a tacere.\nNegli ultimi due turni tutti i primi quattro fanno nullo, per deconcentrazione o demotivazione.\nRisultati.\nTurno eliminatorio.\nCinque atleti ottengono la misura richiesta. Ad essi sono aggiunti i sette migliori salti, fino a 16,73 m.\nFinale.\nLa misura di 17,88 di Jonathan Edwards \u00e8 la migliore di sempre per un atleta non vincitore del titolo olimpico."}
{"id": "1824504", "revid": "2121138", "url": "https://it.wikipedia.org/wiki?curid=1824504", "title": "Ziia", "text": "Ziia (in passato anche \"Zija\") \u00e8 una frazione del Comune di Caulonia, in provincia di Reggio Calabria, distante 10\u00a0km dal centro, nelle serre Calabresi, lungo la SP9 ex SS110.\nEtimologia.\nL'etimo viene dal calabrese \"Zijia\", che a sua volta deriva dal greco \u03b6\u03c5\u03b3\u1f76\u03b1, acero\nArcheologia industriale.\nUn tempo fu un villaggio minerario del polo siderurgico di Mongiana e nel 1875 venne costruita una stazione d'arrivo della tratta ferroviaria costruita da Achille Fazzari per il trasporto materiali e del minerale che partiva da localit\u00e0 Cerasella.\nStoria recente.\nDopo l'alluvione del 1951, su ordine della prefettura di Reggio Calabria, furono costruite delle abitazioni per ospitare decine di sfollati di varie frazioni.\nGi\u00e0 a partire dagli anni '70 per\u00f2 molti iniziarono ad emigrare sia verso localit\u00e0 pi\u00f9 a valle che verso centri del Nord Italia.\nAttualmente la maggior parte delle abitazioni \u00e8 disabitata.\nSolo poche famiglie risiedono a Ziia per tutto l'anno.\nDurante il periodo estivo molti degli ex-abitanti ritornano per godere del paesaggio e della natura.\nNel 1997 la regione Calabria stanzi\u00f2 dei fondi e fece costruire una grande piazza e vari gazebo, il tutto per cercare di far rinascere il centro creando un piccolo villaggio turistico, il progetto fu poi abbandonato."}
{"id": "1824506", "revid": "3732", "url": "https://it.wikipedia.org/wiki?curid=1824506", "title": "Atletica leggera ai Giochi della XXVI Olimpiade - Getto del peso maschile", "text": "Il getto del peso ha fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta il 26 luglio 1996 allo Stadio Olimpico del Centenario di Atlanta.\nLa gara.\nQualificazioni: il miglior lancio \u00e8 di Paolo Dal Soglio con 20,58. Sette atleti ottengono la misura richiesta di 19,80. Ad essi vanno aggiunti i 5 migliori lanci, fino a 19,39.\nFinale: al primo turno Oleksandr Baha\u010d piazza un buon 20,41. Dal Soglio \u00e8 terzo con 20,12. Al secondo turno il nostro scaglia la palla di ferro a 20,65 e passa in testa alla classifica. Incrementa il suo primato al quarto turno con 20,74.\nMa gli ultimi due turni sono deleteri per l'atleta toscano. Si scatenano i due americani: John Godina lancia 20,79 alla quinta prova. All'ultimo turno Randy Barnes si sveglia dal letargo e piazza una botta a 21,62 (aveva solo 20,44) che gli vale l'oro. Dal Soglio si ritrova nuovamente terzo.\nNon bastasse, Baha\u010d beffa Dal Soglio con un lancio a 20,75, giusto un centimetro in pi\u00f9 dell'italiano, sufficiente per sfilargli il bronzo dal collo.\nRisultati.\nQualificazioni.\nAccedono alla finale gli atleti che ottengono la misura di 19,80 metri o le prime 12 migliori misure.\nFinale.\nI migliori 8 classificati dopo i primi tre lanci accedono ai tre lanci di finale.\n\"Legenda\":"}
{"id": "1824507", "revid": "204012", "url": "https://it.wikipedia.org/wiki?curid=1824507", "title": "2700 a.C. - 2651 a.C.", "text": ""}
{"id": "1824510", "revid": "3732", "url": "https://it.wikipedia.org/wiki?curid=1824510", "title": "Atletica leggera ai Giochi della XXVI Olimpiade - Lancio del disco maschile", "text": "Il lancio del disco ha fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 29 e 31 luglio 1996 allo Stadio Olimpico del Centenario di Atlanta.\nLa gara.\nQualificazioni: otto atleti ottengono la misura richiesta di 62,50 metri. Ad essi vanno aggiunti i 4 migliori lanci, fino a 62,22. Il miglior lancio \u00e8 del campione mondiale Lars Riedel con 64,66. Il tedesco \u00e8 il grande favorito.\nFinale: i primi due di lanci di Riedel finiscono nella gabbia. Il sogno olimpico rischia di svanire. Ma Riedel rimane freddo e risolve con un terzo lancio a 65,40. Anthony Washington ha lanciato appena 2\u00a0cm in pi\u00f9. In testa ci sono i due bielorussi. Alla quinta e sesta prova Riedel piazza due botte ad oltre 69 metri che gli assicurano l'oro con il nuovo record olimpico e un vantaggio di 2,80 metri sul secondo classificato, distacco che non si vedeva dai Giochi del 1912.\nRisultati.\nQualificazioni.\nCentennial Olympic Stadium, luned\u00ec 29 luglio.\nSi qualificano per la finale i concorrenti che ottengono una misura di almeno 62,50\u00a0m; in mancanza di 12 qualificati, accedono alla finale i concorrenti con le 12 migliori misure.\nFinale.\nCentennial Olympic Stadium, mercoled\u00ec 31 luglio.\nI migliori 8 classificati dopo i primi tre lanci accedono ai tre lanci di finale.\n\"Legenda\":"}
{"id": "1824512", "revid": "767487", "url": "https://it.wikipedia.org/wiki?curid=1824512", "title": "Joan Jos\u00e9 Nogu\u00e9s", "text": ""}
{"id": "1824519", "revid": "1305772", "url": "https://it.wikipedia.org/wiki?curid=1824519", "title": "Streets of Rage 2", "text": "Streets of Rage 2, anche conosciuto come in Giappone e come Streets of Rage II in Europa, \u00e8 un videogioco appartenente al genere picchiaduro a scorrimento, prodotto e distribuito da SEGA nel 1992. \u00c8 il seguito di \"Streets of Rage\" e fu seguito a sua volta da \"Streets of Rage 3\".\nTrama.\n\u00c8 passato un anno dall'ultima battaglia, e la citt\u00e0 \u00e8 finalmente in pace e libera dalla criminalit\u00e0. Tuttavia il male torna a manifestare la propria presenza: Mr X, il capo dell'organizzazione criminale del primo episodio, \u00e8 tornato, ancora pi\u00f9 forte e potente di prima, con l'intenzione di vendicarsi dei tre giovani poliziotti che lo hanno sconfitto e hanno mandato in rovina la sua organizzazione.\nAssetato di vendetta, Mr. X rapisce uno dei tre giovani, Adam Hunter, con lo scopo di attirare Axel e Blaze in una trappola; con l'intento di liberare il loro amico, raffigurato in una foto lasciata nella sua casa messa a soqquadro in catene ai piedi di Mr. X, i due decidono di chiedere aiuto a due persone: Max, lottatore di wrestling a livello professionistico e amico di lunga data di Axel, ed Eddy \"Skate\" Hunter, il fratello minore di Adam.\nI quattro uniscono le forze con l'intenzione di liberare Adam e di distruggere l'organizzazione una volta per tutte. \nA differenza del precedente capitolo, in \"Streets of Rage 2\" \u00e8 presente solo un finale, la sconfitta di Mr. X.\nPersonaggi.\nAxel \u00e8 un giovane poliziotto che insieme ai suoi due amici Blaze e Adam pose fine gi\u00e0 una volta alle attivit\u00e0 illegali dell'Organizzazione. \u00c8 grande amico di Adam da diversi anni e, grazie allo studio di arti marziali e a una notevole forza e tecnica, \u00e8 il lottatore pi\u00f9 bilanciato del quartetto, indubbiamente il pi\u00f9 facile da manovrare, specialmente se si punta a contrastare i nemici con le combo o col famoso \"Grand Upper\", un potente montante fiammante che infligge un ingente danno se effettuato con precisione e non \u00e8 parabile. Indubbiamente \u00e8 il migliore per affrontare un 1 contro 1, quindi generalmente contro i mostri di fine livello (\"boss\").\nCollega e amica di Adam e Axel, Blaze \u00e8 una ragazza che gi\u00e0 in giovane et\u00e0 si \u00e8 cimentata in diverse arti marziali, con particolare predilezione per il giudo (J\u016bd\u014d). Nonostante che non sia dotata di grande potenza, possiede comunque un'eccellente tecnica e una discreta velocit\u00e0; dispone di un ottimo salto e di buoni attacchi speciali. L'unico difetto sono le combo, un po' lente e poco dannose.\nMax \u00e8 un amico di lunga data di Axel e, a differenza del suo amico, invece di praticare le arti marziali, si \u00e8 dedicato anima e corpo al wrestling, diventando in breve tempo un ottimo lottatore a livello professionistico; le sue mosse sono tra le pi\u00f9 devastanti, soprattutto l'Atomic Drop e il German Suplex. A causa della propria mole non \u00e8 in grado, a differenza degli altri personaggi giocabili, di portarsi dietro l'avversario una volta afferrato, ma con una presa pu\u00f2 saltare assieme a lui e schiantarlo al suolo con una forza devastante. Nel fumetto pubblicato dal settimanale (magazine) ufficiale americano dei videogioco SEGA, anche Max (il cui cognome \u00e8 \"Thunder\" nella versione originale e \"Hatchett\" nella versione europea) fa parte del corpo di polizia di Axel e Blaze, lasciando per\u00f2 con gli altri due il servizio a causa della corruzione nel loro distretto.\nEddie Hunter, chiamato da tutti \"Skate\" (in Giappone si chiama \"Sammy\"), \u00e8 il fratello minore di Adam e, ispirato dal fratello, si \u00e8 dedicato ben presto alle arti marziali. Il fatto che tutti lo chiamino Skate deriva dalla particolarit\u00e0 che non gira mai senza i suoi pattini ai piedi e, cosa ancora pi\u00f9 particolare, anche con essi riesce ad eseguire le mosse pi\u00f9 difficili. Molto veloce e rapido, \u00e8 per\u00f2 piuttosto debole e poco resistente, ma ci\u00f2 non toglie che sia un avversario estremamente pericoloso.\nModalit\u00e0 di gioco.\nNumerose sono le differenze tra il primo e il secondo capitolo, e ci\u00f2 che balza subito all'occhio \u00e8 una migliore qualit\u00e0 grafica, con fondali colorati e arricchiti da numerosi particolari. Anche le texture dei personaggi sono migliorate. Anche in questo caso i livelli da affrontare saranno 8, con i boss alla fine di ognuno di essi e anche con qualche sotto-boss da sconfiggere lungo il percorso.\nLe versioni per Game Gear e Master System hanno diversi livelli e in esse Max non \u00e8 presente.\nLe novit\u00e0 pi\u00f9 importanti sono state, per\u00f2, apportate ai personaggi. Anzitutto, \u00e8 stato eliminato l'attacco speciale della polizia, rimpiazzato da due attacchi speciali, eseguibili uno premendo solo il tasto apposito, mentre l'altro premendo il tasto con il tastierino direzionale premuto in avanti. Si tratta di mosse molto potenti, che per\u00f2 comportano una piccola perdita di quantit\u00e0 d'energia.\nSono state poi introdotte le mosse semi-speciali (una per personaggio), eseguibili premendo il tastierino direzionale in avanti due volte, seguito dal tasto d'attacco normale. Sono stati inoltre variati i parchi mosse dei personaggi, in modo da renderli uno differente dall'altro, sia per quanto riguarda le combo che per quanto riguarda le prese.\nNotevole \u00e8 la variet\u00e0 dei nemici presenti, dotati ognuno di abilit\u00e0 particolari, richiedendo cos\u00ec diversi modi per poterli sconfiggere.\n\u00c8 stato eliminato, inoltre, il \"fattore peso\" che condizionava il primo capitolo. Qui, infatti, ogni personaggio pu\u00f2 liberamente afferrare e lanciare gli avversari pi\u00f9 mastodontici senza correre il rischio che gli franino addosso e che gli causino cos\u00ec una perdita d'energia.\nFinalmente sono visibili le barre d'energia dei nemici, con relativo nome.\n\u00c8 stata, infine, introdotta la modalit\u00e0 duello dove i due giocatori devono scegliere uno tra i personaggi e scontrarsi tra loro. \u00c8 possibile anche scegliere gli stessi personaggi, che nei duelli avranno i vestiti di colore differente tra loro, in modo da poterli distinguere.\nLivelli.\nCome nel precedente titolo sono presenti 8 livelli, alcuni dei quali richiamano volutamente le atmosfere e le caratteristiche viste in precedenza, altri completamente nuovi.\nNemici.\nPur presentandosi con piccole differenze (nel nome, apparenza e resistenza) i principali nemici ordinari e sotto-boss sono:\nI Boss.\n\u00c8 il proprietario del bar dove si svolge la prima parte dell'avventura, che viene affrontato proprio all'esterno del bar sotto la pioggia. Durante la presentazione appena ci si avvicina Barbon si strappa di dosso il completo da barista rivelando un fisico muscolosissimo. \u00c8 in grado di afferrare gli avversari e di lanciarli da una parte all'altra dello schermo. Per il resto attacca con calci rotanti, calci incrociati e pugni. Pu\u00f2 inoltre parare di tanto in tanto gli attacchi degli avversari: \u00e8 in grado di bloccare una \"dragon smash\" di Axel senza subire il minimo danno.\nCombatte assieme a diversi tirapiedi.\nJet compare alla fine del ponte in costruzione; la musica si ferma per un secondo e lo si vede sfrecciare da un lato all'altro dello schermo. Jet \u00e8 un avversario difficile da sconfiggere dal momento che, grazie all'ausilio del suo Jetpack, \u00e8 in grado di volare. Ci\u00f2 gli consente quindi di cadere sempre in piedi e gli permette, inoltre, di non cadere qualora venga lanciato da un avversario. Bisogna prestare particolare attenzione al suo calcio in picchiata e al suo pugno orizzontale. Se riesce ad afferrarti vola in alto e ti fa cadere da molti metri: quest'attacco in particolare, \u00e8 tra gli attacchi non-combo pi\u00f9 devastanti in assoluto.\nCome Barbon, combatte supportato da diversi criminali.\nQuesto bizzarro nemico lo si trova al termine del luna park, dove compare improvvisamente dalla foresta. \u00c8 un avversario estremamente agile, e le sue mosse sono molto repentine e pericolose. Possiede un arsenale di mosse molto variegato, che varia da german suplex, attacchi in volo (simili a quelli dei ninja), scivolate e possiede inoltre artigli coi quali ferire l'avversario. Alcune sue caratteristiche e peculiarit\u00e0 lo fanno assomigliare molto a Blanka, famoso personaggio della serie Capcom Street Fighter.\nAbadede \u00e8 un wrestler professionista, entrato a far parte del Sindacato. Molto violento e sprezzante delle regole, lotta spesso in un'arena segreta costruita al di sotto di un campo da baseball, incitato da una folla di criminali. \u00c8 uno dei boss pi\u00f9 forti e devastanti, perch\u00e9 possiede un'enorme forza, anche se non \u00e8 veloce nei movimenti. In quanto wrestler, utilizza tipiche mosse da lotta libera come clothesline, european uppercut, suplex, body splash e pugni di vario tipo. Da vicino pu\u00f2 anche prendere l'avversario e colpirlo ripetutamente in testa con una chiave inglese. Se attaccato con una combo si libera atterrando gli avversari. Il suo \"look\" ricorda molto quello del wrestler professionista Ultimate Warrior.\n\u00c8 un grosso pugile a piedi scalzi e vestito da marinaio. Lo si incontra alla fine del livello della nave. Possiede un arsenale di mosse efficace, veloce e difficile da schivare: attacca con ganci, montanti, \"jab\" e diretti. Pu\u00f2 inoltre effettuare una potente combo di testate e liberarsi se afferrato alle spalle. Infine pu\u00f2 saltare sopra all'avversario atterrando con il fondoschiena. Nonostante la mole si muove in modo intrusivo e piuttosto veloce.\nIn modalit\u00e0 molto difficile combatte assieme a due sotto-boss sputafuoco e un certo numero di altri criminali.\nSono due robot prototipo, costruiti dagli scienziati dell'organizzazione. Anche se non provvisti di braccia, attaccano gli avversari con le armi a loro disposizione, come le palle chiodate sulle loro spalle e il laser che lanciano dal loro unico occhio. Anche questi personaggi sono estremamente difficile da afferrare, in quanto rilasciano una scarica elettrica che toglie un'ingente quantit\u00e0 d'energia.\nIn modalit\u00e0 difficile/molto difficile sono 3, invece che due.\nEscluso Mr. X \u00e8 il boss pi\u00f9 pericoloso del gioco, in quanto possiede tutte le caratteristiche dei protagonisti, oltre ad una grande forza e ad un'innata velocit\u00e0. Esperto di \"koppoujutsu\" \u00e8 inoltre in grado di contrattaccare praticamente tutte gli attacchi dei personaggi, oltre a saper atterrare in piedi se sollevato e lanciato in aria. Attacca con potenti combo, e oltre ad essere rapido ha una considerevole forza fisica. Il suo \"flaming roundhouse kick\" \u00e8 impossibile da contrastare, l'unico \u00e8 allontanarsi. Molto esperto nel corpo a corpo (pu\u00f2 comunque attaccare con colpi intrusivi come il \"final crash\" e attacchi in volo), \u00e8 il killer preferito, nonch\u00e9 braccio destro di Mr. X.\n\u00c8 colui che \u00e8 a capo dell'organizzazione. Nonostante non sia molto forte fisicamente, \u00e8 resistente e non combatte mai senza il suo fedele mitra grazie al quale, oltre a sparare raffiche di proiettili, pu\u00f2 sfoderare anche un attacco grazie al calcio attaccato alla parte estrema del fucile che infligge un enorme danno e atterra l'avversario.\nQuando si tratta di combattere contro Axel e soci, non risparmia nessuno e uccide anche i suoi scagnozzi pur di eliminare i suoi nemici.\nRemake/Crossover.\nIn occasione del sessantesimo compleanno di Sega viene creato un crossover con la saga Yakuza, ma con una qualit\u00e0 tecnica e giocabilit\u00e0 di Streets of Rage 2, dal titolo \"Streets of Kamurocho\". Sviluppato da Empty Clip Studios, pubblicato da SEGA in data 17 Ottobre 2020 per un tempo limitato, su Steam."}
{"id": "1824521", "revid": "3732", "url": "https://it.wikipedia.org/wiki?curid=1824521", "title": "Atletica leggera ai Giochi della XXVI Olimpiade - Lancio del martello", "text": "Il lancio del martello ha fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 27-28 luglio 1996 allo Stadio Olimpico del Centenario di Atlanta.\nLa gara.\nDei tre atleti russi qualificatisi ai Giochi, nessuno ha lanciato durante la stagione oltre gli 81 metri. Per la prima volta i russi non sono favoriti.\nLa gara si mantiene su livelli non eccelsi: Balazs Kiss va in testa al secondo turno con un lancio a 80,50, poi rafforza la sua posizione alla terza prova con 81,24. L'unico altro lancio superiore agli 81 metri \u00e8 di Lance Deal (81,12), che gli vale la medaglia d'argento all'ultima prova.\nEnrico Sgrulletti conclude in nona posizione con 76,98.\nIl campione europeo Vasilij Sidorenko \u00e8 ultimo dei finalisti con 74,68.\nRisultati.\nTurno eliminatorio.\nOtto atleti ottengono la misura richiesta. Ad essi vanno aggiunti i 4 migliori lanci, fino a 75,10 m."}
{"id": "1824522", "revid": "36426", "url": "https://it.wikipedia.org/wiki?curid=1824522", "title": "Palazzo del Greco", "text": "Palazzo del Greco \u00e8 una dimora signorile situata in via Morrocchesi a San Casciano in Val di Pesa.\nDescrizione.\nIl palazzo \u00e8 caratterizzato dall'austera facciata settecentesca, in parte mitigata sulla parte destra dell'ultimo piano, da un loggiato architravato che prosegue anche sul fronte posteriore dell'edificio.\nSulla facciata \u00e8 posto un imponente stemma mediceo. Secondo il libro di Guido Carocci fu possesso della famiglia Tuccini. All'interno del palazzo \u00e8 posto un secondo stemma che studi recenti hanno individuato come quello della famiglia Da Toledo, alla quale apparteneva Eleonora da Toledo, moglie del granduca Cosimo I, da ci\u00f2 si pu\u00f2 dedurre che almeno alla met\u00e0 del XVI secolo, il palazzo era di propriet\u00e0 dei Medici.\nAlla famiglia dei Medici apparteneva anche la villa di Montepaldi dove si trova uno stemma famigliare costituito dal blasone Mediceo unito a quello dei Da Toledo, identico a quello del palazzo Del Greco.\nLa facciata posteriore, prospettante su un giardino murato, \u00e8 mossa da un loggiato composto da cinque aperture ad archi a tutto sesto.\nL'interno dell'edificio \u00e8 interessante soprattutto nel salone d'ingresso, oggi occupato da un negozio. Il salone presenta in alto affreschi di ignoto artista risalenti al XVI secolo raffiguranti i lavori agricoli corrispondenti alle stagioni e ai quattro elementi (fuoco, aria, acqua e terra)."}
{"id": "1824523", "revid": "287204", "url": "https://it.wikipedia.org/wiki?curid=1824523", "title": "Civilization Revolution", "text": "Civilization Revolution (nome completo Sid Meier's Civilization Revolution) \u00e8 un videogioco della serie di Civilization. La serie \u00e8 stata creata da Sid Meier per Microsoft Windows, ma questo capitolo \u00e8 solo per console e dispositivi mobili: Xbox 360, PlayStation 3, iOS (agosto 2009) e Windows Phone (aprile 2012).\nModalit\u00e0 di gioco.\nIl gioco \u00e8 simile a Civilization IV, con la sola differenza che in certi compiti il gioco \u00e8 pi\u00f9 complicato. In questo videogioco strategico bisogna portare una nazione (fra le 16 presenti) dall'et\u00e0 della pietra all'era spaziale cercando di ottenere o una vittoria per dominazione (conquistare tutte le capitali nemiche) o una vittoria culturale (ottenere/costruire personaggi famosi/meraviglie) o una vittoria economica (ottenere 20'000 pezzi d'oro) o una vittoria tecnologica (mandare una propria colonia a bordo di un'astronave fino ad Alpha Centauri).\nIl mondo \u00e8 ad ogni partita diverso dal precedente e il giocatore deve esplorarlo. Il gioco prosegue a turni, il che vuol dire che il giocatore ha tutto il tempo che gli serve per pensare alla strategia giusta. Il totale di partite vincenti che si possono giocare ottenendo un emblema dorato \u00e8 di 3200 il che rende praticamente \"infinito\" il gioco.\nNazioni disponibili.\nOgni civilt\u00e0 parte con un vantaggio iniziale, quattro bonus speciali (uno per ogni epoca, ovvero Antichit\u00e0, Medioevo, Industriale e Moderna) e un certo numero di unit\u00e0 uniche.\nAccoglienza.\nLa rivista \"Play Generation\" lo classific\u00f2 come il terzo miglior gioco di strategia del 2008.\nPremi.\nIl videogioco \u00e8 stato premiato al BATFA come migliore videogioco strategico del 2009."}
{"id": "1824524", "revid": "287204", "url": "https://it.wikipedia.org/wiki?curid=1824524", "title": "Vo Van Kiet", "text": ""}
{"id": "1824525", "revid": "767487", "url": "https://it.wikipedia.org/wiki?curid=1824525", "title": "Vexille", "text": ", trad. lett. \"Bexil 2077 l'isolamento del Giappone\", \u00e8 un film d'animazione del 2007 diretto da Fumihiko Sori.\n\"Vexille\", realizzato in \"cel-shading\", venne presentato al 60\u00ba Festival internazionale del film di Locarno e venduto immediatamente in 75 nazioni, per poi incrementare tale numero fino a raggiungere le 129 nazioni.\nIn Giappone venne distribuito dalla \"Shochiku\" il 18 agosto 2007, mentre negli Stati Uniti d'America venne distribuito dalla \"FUNimation\" il 14 febbraio 2008.\nIn Italia \u00e8 uscito direttamente sul mercato \"home video\" in DVD della \"Eagle Pictures\" nel 2008.\nTrama.\nUno scenario cyberpunk disegna un futuro che vede il Giappone come superpotenza mondiale nelle biotecnologie e nella cibernetica, grazie soprattutto al colosso industriale \"Daiwa Heavy Industries\"; l'opinione pubblica mondiale \u00e8 vastamente contraria all'utilizzo della cibernetica sull'uomo, e come gi\u00e0 avvenne con il nucleare l'ONU dichiar\u00f2 un embargo su qualsiasi nazione favorisse la ricerca e lo sviluppo di queste tecnologie.\nIl governo giapponese si oppose alla decisione delle Nazioni Unite che comunque and\u00f2 in porto, e a quel punto si ribell\u00f2 estromettendosi dall'organizzazione internazionale ed isol\u00f2 il paese dal resto del mondo bloccando le immigrazioni, espellendo gli stranieri, nonch\u00e9 attivando il \"R.A.C.E.\", un sistema di installazioni marine che copre l'intero Giappone con un campo magnetico atto a disturbare qualsiasi segnale e comunicazione da e per l'esterno; nonostante ci\u00f2 il commercio tra il Giappone ed il resto del mondo \u00e8 attivo, ma non si sa pi\u00f9 nulla di ci\u00f2 che avviene nel paese nipponico.\nDieci anni dopo una serie di eventi su suolo statunitense fanno chiaramente pensare che il \"R.A.C.E.\" stia coprendo un tanto potente quanto sconosciuto sviluppo della cibernetica da parte dei giapponesi, e cos\u00ec il capitano Borg decide di mandare in missione la squadra speciale \"SWORD\" con lo scopo di infiltrarsi in Giappone e raggiungere Tokyo; membri di questo commando sono la ragazza Vexille Sierra, il fidanzato Leon Fayden e Zack, oltre che altri soldati semplici.\nScopriranno che in Giappone risiede un governo fantoccio guidato dallo scienziato pazzo Kisaragi, capo della potentissima azienda Daiwa, che ha messo in difficolt\u00e0 il paese grazie ad uno pseudo-vaccino che trasforma le persone in androidi. In aiuto della squadra SWORD c'\u00e8 una resistenza di Tokyo formata da giapponesi sui quali il vaccino ancora non ha fatto completamente effetto, e questo nucleo \u00e8 capitanato da Maria (che conosce bene sia Leon che Kisaragi).\nColonna sonora.\nLa colonna sonora \u00e8 concentrata prevalentemente su tracce di musica Techno e Trance.\nIl brano principale \"Together again\" \u00e8 stato composto da Paul Oakenfold e cantato da Mink, mentre altri artisti che hanno partecipato con loro brani sono Basement Jaxx, Boom Boom Satellites, Asian Dub Foundation, Dead Can Dance, Carl Craig, The Prodigy, M.I.A. e DJ Shadow."}
{"id": "1824529", "revid": "716642", "url": "https://it.wikipedia.org/wiki?curid=1824529", "title": "Chesterfield Football Club", "text": "Il Chesterfield Football Club \u00e8 una societ\u00e0 calcistica inglese con sede a Chesterfield, fondata nel 1866. Milita nella National League, la quinta divisione del campionato inglese di calcio.\nPur essendo la quarta squadra pi\u00f9 antica del calcio inglese, ha trascorso la maggior parte della sua esistenza nelle categorie inferiori.\nNel 1995 ha raggiunto la semifinale di FA Cup: il Chesterfield \u00e8 stato il primo club non appartenente alle prime due categorie del calcio inglese a raggiungere questo risultato.\nStoria.\nIl Chesterfield ha trascorso la sua intera storia nelle serie inferiori, senza mai raggiungere la massima serie.\nIl primo documento ufficiale \u00e8 stato un avviso su un giornale locale messo da parte dei membri del Chesterfield Cricket Club il 19 ottobre 1867. La squadra \u00e8 stata ammessa per la prima volta in un campionato nel 1899 (la Second Division) ed ha assunto questo nome dal 24 aprile 1919.\nPer colmare il vuoto lasciato calcistico nella citt\u00e0, infatti, il comune di Chesterfield form\u00f2 un nuovo club nell'aprile 1919 chiamandolo \"Chesterfield Municipal F.C.\". Il nuovo club fece passi da gigante nella sua prima stagione, vincendo la Midland League. Tuttavia, la Football Association e la Football League aveva gi\u00e0 chiarito la loro opposizione all'esistenza club a conduzione politica: la societ\u00e0 fu quindi costretta a tagliare i suoi legami con il comune e diventare indipendenti: la cosa ebbe riflessi sul nume che fu cambiato in Chesterfield FC nel dicembre 1920.\nNel 1921-22, Chesterfield Football Club divenne un membro fondatore della nuova divisione Nord Football Third League. Dopo l'arrivo del nuovo manager Ted Davison nel 1926 e del presidente Harold Shentall nel 1928, il club vinse il titolo di Third Division North nella stagione 1930-1931, battendo 8-1 il Gateshead nell'ultimo turno e venne promosso nella Second Division. Retrocessero nel 1933, ma riuscirono a vincere nuovamente la Third Division North nel 1936.\nDopo la guerra il club ottenne il suo miglior piazzamento, il quarto posto in Second Division del 1946-47; Nel 1961 il Chesterfield venne retrocesso in Fourth Division per la prima volta.\nIl Chesterfield trascorse otto stagioni in Fourth Division, guadagnandosi la promozione nel 1969-70 sotto la guida del Jimmy McGuigan. Nel 1981 vinse la Coppa anglo-scozzese. Il club retrocesse nel 1983-84, ma vinse il titolo di Fourth Division nella stagione successiva. Le difficolt\u00e0 finanziarie costrinsero alla vendita del club e del relativo campo di allenamento nel 1985. Retrocesse in seguito nel 1988-89; il Chesterfield raggiunse i play-off un anno pi\u00f9 tardi, ma vennero battuti dal Cambridge United nella finale play-off. L'arrivo di John Duncan come manager nel 1993 portarono nella stagione 1994-1995 alla vittoria nei play-off contro Mansfield Town e Bury, con conseguente promozione in Second Division.\nLa stagione 1996-97 vide il Chesterfield battere sei squadre tra cui alcune di Premier League come il Nottingham Forest, consentendogli di raggiungere la semifinale di FA Cup per la prima volta. La semi-finale della partita contro il Middlesbrough fini 3-3 dopo i tempi supplementari; Chesterfield perse poi il replay 3-0.\nIl club retrocesse in Third Division nel 2000, a seguito di una serie di 21 partite senza una vittoria, e il presidente Norton Lea venne sostituito da Darren Brown. L'anno seguente, il Chesterfield fu penalizzato di nove punti per irregolarit\u00e0 finanziarie dopo aver tentato di evitare di pagare al Chester City la tariffa stabilita dalla Federazione per Luke Beckett. Brown cedette il controllo del club nel marzo 2001 e la propriet\u00e0 pass\u00f2 un gruppo di tifosi organizzato in tutta fretta, il \"Chesterfield Football Supporters Society\": gli enormi debiti accumulati da Brown costrinsero il club all'amministrazione controllata, mentre Brown fu poi condannato a quattro anni di carcere per reati quali falso in bilancio.\nLa Second Division, in cui militava il club, fu rinominata Football League One dalla stagione 2004-05: due anni dopo (2006/2007) il Chesterfield venne retrocessa in Football League Two, anche se raggiunse la semifinale del Football League Trophy e il quarto turno della Football League Cup di calcio nello stesso anno. Le tre stagioni successive non hanno visto alcun cambiamento.\nNel campionato 2010-2011 il Chesterfield fu promosso dalla League Two alla League One classificandosi al 1\u00ba posto.\nNella stagione 2011-2012 qualificandosi al 22\u00ba posto in classifica viene di nuovo retrocessa in League Two.\nNella 2013-2014 il club ottiene la promozione in Football League Two, divenendo con quattro successi la squadra con il maggior numero di vittorie del quarto livello del calcio inglese. Dopo essere risalita fino alla League One, \u00e8 ridiscesa in Football League Two al termine della stagione 2015-2016. Al termine dell'annata 2017-2018 \u00e8 precipitata in National League. Nell'annata 2019-2020 Chesterfield diventa conosciuta in Italia per aver preso un giovane ragazzo proveniente dall'italia, di origini Venete, ora in prestito in Italia al portogruaro calcio,veloce con buon fisico e di posizione attaccante centrale\nStrutture.\nStadio.\nCon la vittoria della Football League One nel 2011 per ragioni di capienza il club fu costretto ad abbandonare lo storico stadio chiamato Recreation Ground, comunemente noto come Saltergate, che poteva ospitare 8504 spettatori. Dalla stagione 2011/2012 il Chesterfield gioca le sue partite casalinghe nel B2net Stadium, la cui capienza \u00e8 di 10.300 spettatori.\nRecord.\nIndividuali.\n\"Presenze\": 617 Dave Blaky (1948-1967)\n\"Giocatore pi\u00f9 giovane\": 16 anni 159 giorni Dennis Thompson\n\"Giocatore pi\u00f9 anziano\": 40 anni 232 giorni Billy Kidd\nClub.\n\"Migliore posizione campionato\": 4\u00aa Seconda Divisione\n\"Migliore posizione FA Cup\": Semifinale"}
{"id": "1824537", "revid": "1529788", "url": "https://it.wikipedia.org/wiki?curid=1824537", "title": "Lazio", "text": "Il Lazio \u00e8 una regione a statuto ordinario dell'Italia centrale, con capoluogo Roma. Con abitanti \u00e8 la seconda regione pi\u00f9 popolata d'Italia dopo la Lombardia, e la nona per estensione della superficie. Confina a nord-ovest con la Toscana, a nord con l'Umbria, a nord-est con le Marche, a est con l'Abruzzo e il Molise, a sud-est con la Campania, a ovest invece \u00e8 bagnato dal mar Tirreno. Al suo interno \u00e8 presente la piccola enclave della Citt\u00e0 del Vaticano.\nNella remota antichit\u00e0 il Lazio (Latium) comprendeva soltanto una parte limitata dell'attuale regione, compresa tra il corso inferiore del Tevere, il mar Tirreno, le paludi pontine e i monti Sabini.\nGeografia fisica.\nTerritorio.\nIl Lazio, regione dell'Italia centrale, si colloca sul versante medio-tirrenico e occupa di territorio italiano, estendendosi dagli Appennini al mar Tirreno. Il territorio non presenta caratteristiche fisiche omogenee, anzi si caratterizza per la sua eterogeneit\u00e0, con prevalenza di zone montuose e collinari; le pianure si trovano per lo pi\u00f9 in prossimit\u00e0 della costa. \u00c8 una regione prevalentemente collinare: il 54% del suo territorio \u00e8 occupato da zone collinari, il 26% da zone montuose ed il restante 20% da pianure.\nPartendo dal nord ovest della regione, troviamo tre distinti gruppi montuosi di modeste dimensioni: i Monti Volsini, i Monti Cimini e i Monti Sabatini. Caratteristica comune di questi gruppi montuosi \u00e8 la loro origine vulcanica, testimoniata, oltre che dagli elementi geologici, dalla presenza, in ciascuno di questi, di un lago; il Lago di Bolsena sui Volsini, il Lago di Vico sui Cimini ed il Lago di Bracciano sui Sabatini. Questi gruppi montuosi degradano dolcemente verso la pianura Maremmana ad ovest, e verso la valle del Tevere ad est, le due pianure laziali pi\u00f9 settentrionali. La Maremma trova qui il suo limite meridionale, nei Monti della Tolfa.\nNella parte orientale del Lazio si trovano i rilievi pi\u00f9 alti della regione, che raggiungono con i Monti della Laga nei 2458\u00a0m del Monte Gorzano il loro punto pi\u00f9 alto. Si tratta, questa, di una porzione dell'Appennino abruzzese, che corre diagonalmente da nord a sud. Qui troviamo anche i gruppi montuosi dei Monti Reatini, dei Monti Sabini, dei Monti del Cicolano, dei Monti della Duchessa, dei Monti Simbruini, dei Monti Cantari e dei Monti Ernici. Tra i monti Reatini e i monti Sabini si ritaglia uno spazio la Piana Reatina.\nNel medio Lazio meridionale, partendo dai Colli Albani, troviamo tutta una serie di altri gruppi montuosi che corrono paralleli alle catene assiali dell'Appennino, da cui sono separati dalla Valle Latina dove scorrono il Sacco ed il Liri, che finiscono la loro corsa nel Tirreno nel Golfo di Gaeta, in prossimit\u00e0 del confine con la Campania; si tratta dei Monti Volsci suddivisi internamente nel gruppo dei Monti Lepini, dei Monti Ausoni e dei Monti Aurunci.\nAnche i Colli Albani, alture di modeste dimensioni, sono di origine vulcanica, e anche qui i laghi di origine vulcanica sono numerosi: i laghi di Albano e di Nemi, il bacino lacustre ormai prosciugato di Ariccia e i laghetti fossili di Giuturna (nel Foro romano, presso il Tempio di Vesta), Valle Marciana (Grottaferrata) e, verso nord, di Pantano Secco (Monte Compatri), Prata Porci (Tuscolo) e Castiglione (o lago di Gabii).\nLa zona di Roma \u00e8 occupata dall'Agro Romano che continua verso meridione, sempre seguendo la linea costiera, nell'Agro Pontino, che fino alla bonifica operata dal 1930 al 1940, era ricoperto da paludi.\nLa costa laziale \u00e8 molto regolare, bassa e sabbiosa; nonostante questo sono presenti delle \"sporgenze\", come il Capo Linaro a sud di Civitavecchia, la foce del Tevere tra i comuni di Roma e Fiumicino; a sud del fiume troviamo in successione il promontorio di Anzio e Nettuno, il Monte Circeo che si erge isolato tra mare e terra, ed il promontorio di Gaeta, in prossimit\u00e0 del confine con la Campania. Davanti a San Felice Circeo si trova l'arcipelago Ponziano, composto da sei piccole isole, tutte di origine vulcanica.\nIl Tevere \u00e8 il fiume principale della regione; vi arriva dall'Umbria, prima con un andamento verso sud-est, ma che poi piega, verso sud-ovest, per attraversare tutto l'agro romano fino al mare. I principali tributari del Tevere sono il Paglia e il Treia, dalla parte destra, il Nera e l'Aniene dalla parte sinistra.\nPi\u00f9 a sud, con un andamento che ricorda quello del Tevere troviamo il Sacco e il Liri-Garigliano, mentre nella parte settentrionale della regione si trovano altri fiumi minori come la Fiora, la Marta e l'Arrone, che scendono direttamente al mare con un corso relativamente breve.\nClima.\nIl clima della regione, monitorato da varie decine di stazioni meteorologiche (molte delle quali gestite dall' Ufficio idrografico e mareografico regionale del Lazio), presenta una notevole variabilit\u00e0 da zona a zona. In generale, lungo la fascia costiera, i valori di temperatura variano tra i 9-10\u00a0\u00b0C di gennaio e i 24-25\u00a0\u00b0C di luglio; le precipitazioni sono piuttosto scarse lungo il tratto costiero settentrionale (i valori minimi inferiori ai 600\u00a0mm annui si registrano nella Maremma, nel comune di Montalto di Castro, in prossimit\u00e0 del confine con la Toscana) mentre si raggiungono valori attorno ai 1100\u00a0mm annui nella zona tra Formia e il confine con la Campania.\nVerso l'interno il clima \u00e8 pi\u00f9 continentale e, sui rilievi gli inverni risultano freddi e nelle ore notturne si possono registrare temperature piuttosto rigide, prossime allo zero ed anche inferiori. La provincia pi\u00f9 fredda risulta essere quella di Rieti, seguita da quelle di Viterbo, Frosinone, Roma e Latina.\nLe precipitazioni aumentano in genere con la quota e sono mediamente distribuite nelle stagioni intermedie e in quella invernale, con un'unica stagione secca, quella estiva: i massimi pluviometrici si registrano nell'area occupata dalla citt\u00e0 di Velletri, con una media annuale di 1500\u00a0mm oltre che nei massicci montuosi posti al confine con l'Abruzzo, maggiormente esposti alle perturbazioni atlantiche (Monti Simbruini, Monti Cantari, Monti Ernici), raggiungendo valori anche superiori ai 2000\u00a0mm annui. D'inverno le precipitazioni sono in genere nevose dalle quote medie in su; sporadiche nevicate possono raggiungere i Castelli Romani e, in alcune rarissime occasioni, interessare anche i dintorni della citt\u00e0 di Roma.\nCon particolare riguardo all'eliofania, va inoltre segnalato che, fra le citt\u00e0 capoluogo di regione, Roma risulta essere quella con il maggior numero di ore di sole e di giornate con cielo sereno nel corso dell'anno.\nEtimologia.\nAncor prima della nascita di Roma, questo territorio era chiamato \"Latium\", dai suoi abitanti latini. Secondo un'interpretazione, l'etnonimo deriverebbe dal latino \"latus\", ovvero \"esteso\", in riferimento al territorio pianeggiante abitato, messo a confronto con l'andamento soprattutto collinare e montuoso dell'Italia centrale. Dopo il periodo dell'epoca repubblicana e con l'ordinamento di Augusto nell'epoca romana la Regione insieme alla Campania and\u00f2 a formare la Regio I Latium et Campania.\nStoria.\nLa storia del Lazio \u00e8 profondamente segnata dalla storia di Roma, sia per quello che questa rappresent\u00f2 per la regione nel suo millenario svolgersi, sia per ci\u00f2 che questa storia determin\u00f2 con il consolidarsi del potere temporale della Chiesa cattolica, anche questo millenario, sia per il significato fortemente simbolico ed ideologico che Roma venne ad esercitare per il Regno d'Italia e il fascismo, ma anche per la moderna Repubblica Italiana.\nLa fase storica \u00e8 testimoniata dalla presenza di diverse popolazioni indoeuropee che si stanziarono nell'area laziale sin dal II millennio a.C., tra cui Latini (gli abitanti del Latium e ai quali il nome \u00e8 connesso), Sabini, Volsci, Ernici, Equi e Aurunci che in epoche diverse si stanziarono nelle zone del Latium storico, mentre nella parte pi\u00f9 settentrionale dell'attuale regione, ossia l'Etruria meridionale, si afferm\u00f2 la presenza degli Etruschi, la cui influenza risult\u00f2 preponderante almeno fino al V secolo a.C..\nDal V secolo a.C. fino al I secolo a.C. la storia del Lazio si identifica sempre pi\u00f9 con quella della lotta per il predominio di Roma nei confronti delle altre popolazioni, che piano, piano, verranno assoggettate, ed assimilate all'elemento latino. L'ultimo sussulto di autonomia di queste genti si ebbe con la guerra sociale.\nPer tutta la durata dell'epoca imperiale romana, il Lazio godette di una situazione di generale tranquillit\u00e0, interrotta solo da episodiche guerre intestine per la conquista del trono imperiale. Il suo ruolo di centro dell'impero venne per\u00f2 sempre pi\u00f9 ridimensionato, marginalizzato, a favore di altre regioni dell'impero, fino ad arrivare all'episodio della deposizione dell'ultimo imperatore d'occidente, Romolo Augusto da parte di Odoacre nel 476, a cui si fa riferimento per segnare la fine dell'impero.\nIl vuoto di potere nel Lazio, dopo alterne vicende seguenti alla caduta dell'impero, fu riempito dalla presenza della Chiesa cattolica, le cui vicende determinarono la storia di Roma e della regione fino alla presa di Roma nel 1870. Passato nel VI secolo al Ducato di Spoleto, con il regno di Carlo Magno il Lazio fece parte del cosiddetto \"Sacro Romano Impero\". Dopo la nuova disgregazione, nel 1276, durante il papato di Gregorio X, si tent\u00f2 di accorpare i vari territorio laziali di Velletri, Anagni e Rieti in un unico centro nello \"Stato della Chiesa\", con sede amministrativa nella Citt\u00e0 del Vaticano a Roma. Dopo un fallito tentativo di Cola di Rienzo di portare nuovamente Roma a una repubblica, il Lazio fino all'Unit\u00e0 d'Italia rimase una sub-regione dello Stato della Chiesa. Dunque nel 1870, con la presa simbolica di Porta Pia, il dominio papale cadde, e Roma fu proclamata capitale del Regno d'Italia il 3 febbraio 1871.\nDa questo momento la storia del Lazio si identifica quasi totalmente con la storia di Roma capitale del Regno d'Italia, con l'eccezione del periodo della grande bonifica delle paludi pontine, una epopea durata un decennio che segner\u00e0 la nascita di nuove citt\u00e0, prima tra tutte \"Littoria\", l'odierna Latina, e l'acquisizione di nuove terre produttive alla regione, seppur con il contestuale sacrificio di grandi estensioni di foresta planiziale, il cui ultimo lembo \u00e8 protetto dal Parco Nazionale del Circeo. Nel 1927 il Lazio assunse sempre pi\u00f9 la connotazione dell'attuale regione (istituita nel 1948), con decreto regio di Benito Mussolini, che annett\u00e9 il territorio gi\u00e0 esistente dell'ex Stato della Chiesa, aggiungendo la provincia di Rieti, sottratta all'Umbria, inglobando l'ex Circondario di Cittaducale, facente parte dell'Abruzzo, e annettendo l'Alta Terra di Lavoro, ovvero tutta l'area che va da Fondi a Sora passando per Sperlonga, Itri, Pico, Gaeta, Formia, Cassino, Aquino, Atina, Arpino, Sora. Furono cos\u00ec create la provincia di Frosinone e quella di Latina, assieme a Rieti.\nLa seconda guerra mondiale attravers\u00f2 la regione, facendole pagare un elevato conto in termini di vite umane, sia militari che civili. Rilevanti, in quest'ottica, furono i feroci combattimenti che si svolsero nelle campagne di Cassino (con la distruzione della millenaria abbazia), lo sbarco alleato ad Anzio e l'occupazione nazista di Roma. Nel 1970 la Regione Lazio divenne ufficialmente un'istituzione con le elezioni a suffragio universale dei consiglio regionale, che a sua volta eleggeva il Presidente e la giunta regionale.\nSimboli.\nI simboli della Regione Lazio sono stati fissati nel 1984 e leggermente modificati nel 1986.\nStemma.\nLo stemma rappresenta un ottagono regolare con un bordo di color oro; contiene cinque quadrati che riproducono gli stemmi delle cinque province e 4 triangoli che simboleggiano un nastro tricolore che le tiene unite.\nGonfalone.\nIl gonfalone \u00e8 di colore azzurro con lo stemma al centro, circondato dai seguenti oggetti, tutti di color oro: sopra una corona, sul lato sinistro una spiga, sul lato destro un ramo di quercia e sotto la dicitura \"REGIONE LAZIO\".\nBandiera.\nNon esistendo documenti ufficiali al riguardo, la Regione Lazio utilizza una bandiera che riproduce il gonfalone.\nMonumenti e luoghi d'interesse.\nIl Lazio \u00e8 una delle regioni pi\u00f9 importanti per la cultura italiana, europea e mondiale, per i suoi contenuti storici, artistici, archeologici, architettonici e religiosi. L'immenso patrimonio ospitato dalla citt\u00e0 di Roma \u00e8 solo uno fra le centinaia di punti di interesse tra paesi, chiese, monasteri, monumenti e siti vari della regione.\nNel Lazio anche Villa Adriana e Villa d'Este a Tivoli e le Necropoli etrusche di Cerveteri e Tarquinia rientrano tra i siti archeologici di maggiore importanza. Altri siti di importanza turistica sono Villa Gregoriana a Tivoli, i monasteri di Montecassino, di Subiaco, i castelli medioevali della valle di Comino situati nei paesi cominensi ai confini della provincia di Frosinone con il Parco nazionale d'Abruzzo, Lazio e Molise, i santuari francescani di Greccio, il Tempio di Giove Anxur presso Terracina.\nRoma.\nRoma \u00e8 principalmente nota per l'immenso patrimonio archeologico conservato dei fasti della Roma antica, rintracciabili principalmente tra i Sette Colli, tra cui il Palatino, il Campidoglio, l'Esquilino e il Quirinale. Si calcola che la citt\u00e0 avesse all'epoca un centinaio di templi di diverso stile architettonico, tra quelli appartenenti all'et\u00e0 repubblicana e all'et\u00e0 imperiale.\nLe principali aree di interesse archeologico sono:\nAl livello religioso, Roma \u00e8 la principale citt\u00e0 del mondo della religione cattolica, con la pi\u00f9 elevata concentrazione di chiese e basiliche di varia epoca storica, dal IV secolo fino ad oggi. Tra le pi\u00f9 famose la cattedrale di San Giovanni in Laterano e le basiliche papali di San Giovanni in Laterano appunto, San Pietro in Vaticano, Santa Maria Maggiore, San Paolo fuori le mura; assieme ad altre basiliche come la basilica di San Lorenzo fuori le mura, la basilica di Santa Maria in Aracoeli e tante altre. Anche le catacombe sono di impatto visivo e culturale, come le catacombe di San Callisto, luogo di sepoltura di martiri, papi e di rilevanza artistica per le pitture parietali.\nTra le architetture civili figurano maggiormente il Palazzo Senatorio sul Campidoglio, il Palazzo Farnese, il Palazzo Colonna, il Palazzo Barberini, il Palazzo del Quirinale, il Palazzo Madama, il Palazzo Montecitorio, e le aree verdeggianti di Villa Doria Pamphilj e Villa Borghese, oltre alle numerose piazze come Piazza Navona, Piazza Venezia con il Vittoriano, Piazza di Spagna e Piazza del Popolo.\nIl centro storico di Roma \u00e8 suddiviso in XII rioni, ognuno dei quali rappresentato da determinati monumenti storici.\nCitt\u00e0 minori di interesse nell'Area Metropolitana\nViterbo.\nDi antiche origini, la citt\u00e0 dopo la conquista di Roma assunse il nome di \"Vetus Urbs\"), conservando quasi perfettamente il centro storico, cinto da mura di fortificazione. A ovest si estende la zona archeologica termale, della necropoli di Castel d'Asso. Nota storicamente come \"Citt\u00e0 dei Papi\", nel XIII secolo fu sede pontificia, e per 24 anni il Palazzo dei Papi ospit\u00f2 il conclave, successivamente spostatosi in Citt\u00e0 del Vaticano. Infatti papa Alessandro IV nel 1257 spost\u00f2 la sede della Curia nella citt\u00e0 per il clima troppo turbolento di Roma.\nDi interesse: la cattedrale di San Lorenzo, la chiesa di Santa Maria Nuova, la chiesa di San Silvestro, la basilica di San Francesco alla Rocca e il Palazzo dei Papi\nCitt\u00e0 minori di interesse nella provincia\nRieti.\nFondata durante l'Et\u00e0 del ferro, fu una delle citt\u00e0 pi\u00f9 importanti dei Sabini, successivamente nel III secolo a.C. conquistati da Roma. La citt\u00e0 allora assunse il nome di \"Reate\"; e dopo la caduta dell'Impero fu saccheggiata dai Visigoti, e con i Longobardi fu gastaldato del Ducato di Spoleto. Successivamente, nel XIII secolo, divenne parte dello Stato Pontificio, anche se nel 1861 con l'Unit\u00e0 d'Italia fu aggregata alla provincia dell'Umbria, e solo nel 1927 entra a far parte del Lazio come capoluogo dell'omonima provincia.\nDi interesse le chiese di Rieti: in particolare la Cattedrale di Santa Maria Assunta, la basilica di Sant'Agostino, la chiesa di San Francesco, la chiesa di San Rufo, il Palazzo Vescovile, il Palazzo Vincentini, il Teatro Flavio Vespasiano e l'area archeologica di \"Reate\", comprendente il Ponte romano di Rieti e le Mura medievali.\nCitt\u00e0 minori di interesse nella provincia\nFrosinone.\nCitt\u00e0 volsca come \"Frusna\", dopo la conquista romana divenne \"Fr\u00f9sino\" \u00e8 posta nella Valle Latina. Dell'antico passato conserva l'anfiteatro romano, anche se nel corso dei secoli, specialmente nel Medioevo, ha cambiato il proprio aspetto da centro romano a cittadella medievale fortificata.\nDi interesse innanzitutto le chiese: la cattedrale di Santa Maria Assunta, la chiesa di San Benedetto e il Santuario della Madonna della Neve, successivamente le architetture del Palazzo Tiravanti, la Fontana Livio de Carolis e l'anfiteatro romano fuori dalla citt\u00e0.\nLuoghi interesse nella provincia\nConvento di San Francesco (Vicalvi)\nLa Valle Latina, corrispondente parzialmente alla moderna provincia di Frosinone, fu definita da Gregorovius \"la chiave del Regno di Napoli\".. Molti dei suoi centri sono caratterizzati dalla presenza di un castello o di una fortificazione. Discorso similare per le altre aree minori della provincia. Tra gli edifici pi\u00f9 importanti:\nLatina.\nFu fondata nel ventennio fascista il 18 dicembre 1932, come Littoria, presso le rovine di \"Lanuvium\". Citt\u00e0 con un impianto fortemente razionalista, dal punto di vista architettonico, assunse il nome attuale solo nel 1945.\nDi interesse la cattedrale di San Marco, il Palazzo Littorio con la torre e il Palazzo delle Poste.\nLe citt\u00e0 di interesse nella provincia sono Aprilia, Cisterna di Latina, Cori, Sermoneta, Terracina, Campodimele, Sabaudia, Gaeta, Fondi, Formia, Sperlonga e le Isole Ponziane.\nAree naturali.\nIl Lazio presenta numerosi parchi, riserve e altre aree naturali protette. I pi\u00f9 importanti sono i tre parchi nazionali che si estendono almeno in parte sul territorio regionale: il Parco nazionale d'Abruzzo, Lazio e Molise, il Parco nazionale del Circeo (l'unico interamente ricompreso nel Lazio) e il Parco nazionale del Gran Sasso e Monti della Laga.\nAccanto a questi, sono state istituite molte aree protette nella Regione, specialmente negli ultimi anni, assecondando e favorendo lo sviluppo di una maggior sensibilit\u00e0 alle problematiche relative alla conservazione del territorio, tra i cittadini. Tra questi i SIC, siti di interesse comunitario, di rilevante importanza in ambito CEE riferiti alla regione biogeografica mediterranea.\nSociet\u00e0.\nEvoluzione demografica.\nLa popolazione&lt;ref name=\"Dato Istat al 01/01/2019\"&gt;&lt;/ref&gt; del Lazio \u00e8 cos\u00ec suddivisa tra le sue cinque province:\nComuni pi\u00f9 popolosi.\nDi seguito la tabella riporta la popolazione residente nei primi dieci comuni pi\u00f9 popolosi del Lazio:\nEtnie e minoranze straniere.\nAl 1 gennaio 2019 i cittadini stranieri residenti nella regione sono .\nDi seguito i dieci principali gruppi per nazionalit\u00e0:\nLingue e dialetti.\nL'uso vivo dei dialetti nel Lazio \u00e8 sempre pi\u00f9 in rarefazione, soprattutto nell'area metropolitana romana, dove al loro posto si sostituisce una variante regionale dell'italiano, caratterizzata dall'affricazione della \"s\" davanti a consonante nasale (insomma ), e dal raddoppiamento della \"b\" e della \"g\" (abile , regina ). Diffusissima \u00e8 l'apocope della sillaba finale della parola (\"ma'\" per \"mamma\", \"anda'\" per \"andare\" ecc.). Nella sintassi si registra l'uso dell'indicativo in dipendenza dei \"verba putandi\" (\"credo che torna\"), nel lessico parole come \"pupo\", \"caciara\", \"pedalini\", \"annamo\". I dialetti resistono invece nell'uso nelle altre province della regione, e in generale dove \u00e8 meno forte l'influsso linguistico della capitale.\nGruppi dialettali.\nI dialetti della regione Lazio sono classificati, tenendo conto la citt\u00e0 di Roma che rappresenta una sorta di isola linguistica a s\u00e9 stante, entro cinque aree fondamentali:\nTradizioni e folclore.\nIl Natale di Roma, il giorno in cui Romolo avrebbe fondato la citt\u00e0 nel 753 a.C., viene festeggiato, il 21 aprile, con rappresentazioni in costume, eventi culturali e manifestazioni ludiche.\nDurante la Festa della Repubblica, il 2 giugno sempre a Roma, si svolge la tradizionale parata militare lungo via dei Fori Imperiali che termina a piazza Venezia presso l'Altare della Patria al Vittoriano.\nPer la festa religiosa del Corpus Domini a Genzano di Roma si svolge la tradizionale infiorata di Genzano, una manifestazione caratterizzata dall'allestimento di un tappeto floreale lungo il percorso della processione religiosa.\nIl primo sabato dopo il 16 luglio, in occasione della ricorrenza della Madonna del Carmelo, a Trastevere a Roma si svolge la \"Festa de Noantri\" mentre nella citt\u00e0 di Terracina si svolge la Festa del Mare in onore della stessa.\nIl giorno di San Giuseppe a Itri si svolge la tradizionale festa paesana dei fuochi di San Giuseppe di Itri.\nIl 4 settembre, a Viterbo, si festeggia Santa Rosa, compatrona della Citt\u00e0, ma l'evento si ha la sera precedente, il 3 settembre, quando si pu\u00f2 assistere al trasporto della Macchina di Santa Rosa, un'imponente costruzione votiva trasportata dai \"Facchini di Santa Rosa\".\nCultura.\nIstruzione.\nScuola.\nSecondo gli ultimi dati pubblicati dall'ISTAT, relativi al ciclo scolastico 2011/2012, nel Lazio erano presenti 1.832 Scuole dell'infanzia, pubbliche e private, pari al 7.6% del dato nazionale, frequentate da 152.252 bambini, il 9% del dato nazionale.\nPer quanto riguarda la scuola primaria, pubblica e privata, nello stesso periodo sono state censite 1.349 scuole, pari al 7,7% su scala nazionale, frequentate da 261.574 alunni, il 9,3% di quelli italiani.\nPer quanto riguarda la Scuola secondaria di primo grado in Italia (le ex scuole medie), pubbliche e private, le scuole erano 604, il 7,6% d'Italia, frequentate da 163.308 alunni, il 9,1% d'Italia.\nA livello di Scuola secondaria di secondo grado in Italia, solo istruzione pubblica, le scuole erano 640, il 9,1% d'Italia, frequentate da 246.726 studenti, il 9,3% del dato nazionale.\nBiblioteche.\nNel Lazio si trovano le sedi di diverse biblioteche. A Roma vi sono ad esempio: la Biblioteca Angelica, la Biblioteca dell'Istituto dell'Enciclopedia Italiana, la Biblioteca Nazionale Centrale Vittorio Emanuele II, la biblioteca pi\u00f9 grande d'Italia. Altre importanti biblioteche sono quelle monastiche ed ecclesiastiche nel Lazio meridionale, dove sorgevano i grandi poli culturali del medioevo latino, in particolare le biblioteche di Montecassino, che conserva il pi\u00f9 antico documento in lingua italiana, e di Casamari. Di origine settecentesca, sempre nella Valle Latina, \u00e8 la prestigiosa Biblioteca Giovardiana a Veroli.\nRicerca.\nNel Lazio si trovano le sedi di diverse istituzioni di ricerca, come il Censis, l'Istituto INVALSI e l'American Academy in Rome tutte a Roma.\nMusei.\nRoma\nTra i vari musei della citt\u00e0, quelli pi\u00f9 famosi sono:\nNella regione\nUniversit\u00e0.\nRoma rappresenta il maggior polo universitario della regione, avendo qui la sede diverse universit\u00e0, sia pubbliche sia private. La pi\u00f9 nota, e la pi\u00f9 grande per numero di iscritti \u00e8 l'Universit\u00e0 di Roma \"La Sapienza\", che oltre alle tantissime sedi periferiche a Roma, conta un polo succursale nelle citt\u00e0 di Latina, Rieti e Viterbo. La seconda universit\u00e0 pubblica della capitale, per data di fondazione, \u00e8 l'Universit\u00e0 degli Studi di Roma \"Tor Vergata\", fondata nel 1982, mentre al 1992 risale la fondazione dell'Universit\u00e0 degli Studi Roma Tre. Se oltre alle strutture pubbliche si considerano anche quelle private, la seconda universit\u00e0 per anno di fondazione \u00e8 la LUMSA che risale al 1939. Altri poli universitari a Roma sono rappresentati dall'Universit\u00e0 Campus Bio-Medico, dalla LUISS, dalla San Pio V e dall'IUSM.\nAltre due importanti universit\u00e0 laziali sono l'Universit\u00e0 degli Studi di Cassino e del Lazio Meridionale, istituita nel 1979 sulla tradizione umanistica e culturale portata avanti nei secoli dall'Abbazia di Montecassino, e l'Universit\u00e0 degli Studi della Tuscia, anch'essa fondata nello stesso anno, con sede a Viterbo.\nMedia.\nStampa.\nA Roma hanno sede alcuni tra i pi\u00f9 diffusi quotidiani nazionali, come \"Il Messaggero\", \"Il Tempo\" e \"la Repubblica\" (il secondo quotidiano pi\u00f9 diffuso in Italia), \"Secolo d'Italia\", \"il manifesto\", il \"Corriere dello Sport \u2013 Stadio\" e \"il Fatto Quotidiano\".\nTra i gruppi editoriali si citano il Gruppo Editoriale L'Espresso, il Gruppo Editoriale Italiano, l'Istituto dell'Enciclopedia Italiana, la Carocci, la Citt\u00e0 Nuova Editrice, Caltagirone Editore, la Lateran University Press, la Newton Compton Editori, la Gremese, la Fanucci, la Nutrimenti la Editori Riuniti e CIC Edizioni Internazionali.\nRadio.\nTra le , hanno sede a Roma Radio Capital, M2o, Radio Dimensione Suono Roma, Radio Radicale e il settore radiofonico della Rai (Radio Rai) con 10 reti radiofoniche. Vi si trovano, inoltre, la sede operativa di Radio 24, alcuni studi di Radio Kiss Kiss, una redazione di Radio Maria e una sede di RTL 102.5.\nTelevisione.\nNel 1952 la direzione generale della Rai si trasfer\u00ec da Torino (citt\u00e0 in cui nel 1924 nacque la URI) a Roma: qui la societ\u00e0, il 10 aprile 1954. \nA Roma si trovano anche due centri di produzione Mediaset (il \"Centro Safa Palatino\" e l\"'Elios\"), una sede di Sky Italia (sulla Salaria) e la sede de LA7 e LA7d (via Pineta Sacchetti); hanno sede, inoltre, varie aziende televisive (comeia, Fox Italia, Telecom Italia Media, NBC Universal Global Networks Italia e sedi di rappresentanza di TV estere), TV2000 (la TV della Conferenza Episcopale Italiana, sulla via Aurelia) e Telepace (via del Mascherino) che ambedue collaborano con il Centro Televisivo Vaticano, nonch\u00e9 le varie reti televisive locali del Lazio.\nArte.\nLetteratura.\nPer secoli la letteratura latina ha influenzato profondamente la civilt\u00e0 occidentale, essendo Roma ovviamente il maggiore centro di produzione letteraria in termini di epica, poesia, teatro e storiografia. Del periodo classico della letteratura, abbiamo Quinto Ennio, Tito Maccio Plauto, Publio Terenzio Varrone, Catone il Censore, Tito Lucrezio Caro, Gaio Sallustio Crispo, Giulio Cesare, Marco Tullio Cicerone, Caio Valerio Catullo, Publio Virgilio Marone, Quinto Orazio Flacco, Tito Livio, Cornelio Tacito, Sesto Properzio, Publio Ovidio Nasone, Silio Italico, Plinio il Giovane, Lucio Anneo Seneca. Successivamente a Roma nell'et\u00e0 cristiana giunsero personalit\u00e0 di spicco come Sant'Agostino e San Girolamo, seguiti da molti altri compositori dei cosiddetti testi della \"patristica\" e dell'apologetica della religione cristiana, come Tertulliano e Minucio Felice. Con l'affermarsi del potere papale, la letteratura romana decadde, e riprese soltanto nel Medioevo, e prese maggior sviluppo nel XVII secolo, quando i maggiori scrittori come Torquato Tasso, Galileo Galilei e Ludovico Ariosto consideravano il viaggio a Roma come tappa fondamentale per la propria affermazione in campo artistico. Nel XIX secolo l'autore Giuseppe Gioacchino Belli scrisse i \"Sonetti romaneschi\", mostrando interesse per lo stile del dialetto romano usato nei componimenti poetici della raccolta; mentre nel '900 Alberto Moravia fu uno dei tanti scrittori che si interessarono alle situazioni della media borghesia romana del XX secolo. Sul finire del XIX secolo anche Gabriele d'Annunzio appartenne alla cerchia degli scrittori giunti a Roma per la propria affermazione, e scrisse \"Il piacere\" come manifesto della corrente letteraria del decadentismo.\nNel secondo Novecento uno degli scrittori pi\u00f9 influenti a Roma fu Pier Paolo Pasolini.\nPittura, scultura e architettura.\nNel Lazio si differenziano cinque periodi, al livello artistico nel campo della scultura, pittura ed edilizia sacra.\nEpoca romana\nSino al tempio del governo di Lucio Cornelio Silla (I secolo a.C.) soltanto alcune strutture maggiori di Roma come i templi erano in pietra con alcuni accenni di abbellimenti artistici, mentre il resto di gran parte degli edifici in legno. Con l'influsso cultuale dell'arte ellenistica furono costruiti nuovi templi in marmo e pietra, come il tempio di Giove Capitolino restaurato dopo un incendio. Alla stessa maniera dei Greci, i templi erano costituiti da un pronao, un naos e dal frontone decorato da pitture e bassorilievi, e principalmente grazie a Cesare e Augusto ci fu l'esplosione vera e propria dell'arte romana non solo nell'Urbe, ma anche in citt\u00e0 come Pompei, Terracina, Tivoli e Ostia antica. I romani tuttavia adottarono la tecnica scultorea come mezzo di propaganda politica, erigendo statue di generali, dei e imperatori, nonch\u00e9 facendo coniare monete con l'effige imperiale. Mentre dal principato di Augusto si andavano sviluppando anche i teatri, non pi\u00f9 in legno, ma in pietra come il teatro di Marcello e il Colosseo, nelle ville dei patrizi si and\u00f2 sperimentando la tecnica della pittura, come si evince dalle case di Pompei, specialmente la \"Villa dei Misteri\" e la \"Casa del Fauno\", seguendo vari schemi. Gli archeologi per i vari stili artistici romani, hanno catalogato un passaggio di \"quattro generazioni\", iniziando da uno stile sobrio repubblicano, terminando con quello \"barocco\" imperiale.\nEpoca cristiana e medievale\nDal IV secolo all'VIII secolo Roma vide lo sviluppo esteso della costruzione di molti edifici di culto cristiano, grazie ala \"nulla osta\" dell'editto di Costantino nel 313. La caratteristica di queste chiese riprende il sistema architettonico delle antiche basiliche romane (ricavando l'impianto rettangolare, con navate suddivise da colonnati), presenti ad esempio nel Foro Romano, nonch\u00e9 dal mausoleo funebre dei personaggi di spicco, ricavando gli oratori a pianta circolare, come ad esempio la Basilica di Santo Stefano Rotondo. A partire dalla primitiva costruzione della Basilica di San Pietro in Vaticano, molte altre chiese furono costruite durante l'impero di Costantino, come la Basilica di Santa Maria Maggiore, assieme alle altre due papali di San Giovanni in Laterano e San Paolo fuori le mura.\nLe primitive chiese inoltre furono edificate utilizzando il materiale dei templi pagani decadenti, a volte garantendo anche la conservazione quasi perfetta di essi, come i casi del Pantheon, del Tempio di Ercole Vincitore, e il tempio di Antonino e Faustina, che fu riutilizzato per la costruzione della Chiesa di San Lorenzo in Miranda. Riguardo alla pittura, furono sperimentate nelle basiliche specialmente le tecniche del mosaico sacro, su ispirazione dei Greci, sia parietale che pavimentale, e della pittura parietale sacra, presente anche nelle catacombe.\nNelle altre citt\u00e0 si svilupparono ugualmente, intorno al XII secolo, edifici religiosi, che risentono specialmente dell'influsso dell'arte gotica, come i templi cristiani principali di Viterbo, Rieti e Anagni. Sorsero nei feudi da esse amministrati, numerose abbazie (VI-XII secolo), come il Protocenobio di San Sebastiano, l'Abbazia di Farfa, l'Abbazia di Montecassino, l'Abbazia di San Salvatore Maggiore e l'Abbazia di San Martino al Cimino, presso Viterbo, di costruzione pi\u00f9 tarda del XIII secolo.Al livello edilizio, dall'VIII secolo circa anche nel Lazio si verific\u00f2 il fenomeno dell'\"incastellamento\" delle citt\u00e0 principali e dei borghi di montagna o di colle. A Roma servirono principalmente le mura aureliane, rinforzate nel Medioevo per fortificare la citt\u00e0, cos\u00ec anche il mausoleo di Adriano fu riutilizzato come castello di fortificazione, e trasformato nell'attuale Castel Sant'Angelo. Nelle altre citt\u00e0 maggiori i pontefici fecero erigere nella cittadella di Viterbo il Palazzo dei Papi. Anche a Rieti furono costruite le mura medievali, dotate di porte di accesso, mentre nella regione le fortificazioni di difesa pi\u00f9 efficienti e di interesse architettonico sono la Rocca Janula di Cassino, il castello Orsini-Odescalchi di Bracciano, il castello Boncompagni - Viscogliosi di Isola del Liri, il Castello di Monte San Giovanni Campano, il Castello Savelli Torlonia di Palombara Sabina, il Castello ducale Orsini di Fiano Romano e il Castello Orsini di Soriano nel Cimino.\nIl Rinascimento romano\nSviluppatosi nella met\u00e0 del XV secolo fino alla prima met\u00e0 del XVI, il rinascimento romano port\u00f2 notevoli cambiamenti di stile nel settore scultoreo, monumentale e specialmente edilizio, con la costruzione di numerosi palazzi nobili sia di Roma che delle citt\u00e0 laziali principali.\nI massimi rappresentanti furono Michelangelo Buonarroti e Raffaello Sanzio, che operarono sotto il papato di Giulio II e Leone X, lavorano specialmente alla Basilica di San Pietro in Vaticano, e alla Cappella Sistina. Michelangelo tra il 1508 e il 1511 complet\u00f2 l'affrescatura della Cappella Sistina, mentre nel 1509 Raffaello si dedic\u00f2 alla \"Scuola di Atene\". Tra il 1535 e il 1541 Michelangelo realizz\u00f2 il capolavoro del \"Giudizio Universale\", mentre tra il 1514-17 Raffaello aveva completato la \"Stanza dell'Incendio di Borgo\".\nIl Barocco romano\nI massimi rappresentanti furono Gian Lorenzo Bernini, Caravaggio, Francesco Borromini, Pietro da Cortona e Carlo Rainaldi. Durante l'epoca della Controriforma si svilupp\u00f2 innanzitutto il Manierismo nel XVI secolo, e successivamente l'arte barocca, che ebbe terreno fertile a Roma e a Napoli. Bernini e Borromini al livello architettonico furono gli artisti pi\u00f9 influenti, lavorando per monumenti pubblici, come piazze e fontane (Fontana della Barcaccia, Piazza Navona, Piazza San Pietro), ma specialmente per i pontefici e le chiese di Roma, tra le quali specialmente San Pietro in Vaticano. Bernini speriment\u00f2 la tecnica curvilinea del baldacchino con colonne tortili, mentre Borromini progett\u00f2 cupole secondo uno schema ovale, come l'esempio di San Carlo alle Quattro Fontane. Tra le opere di Bernini al livello scultoreo ci sono anche gli esempi dell'\"Estasi di Santa Teresa\" e il \"David\", tra i pi\u00f9 rappresentativi dell'esasperazione dello stile barocco per la ricercatezza dei particolari anatomici, il movimento, la prospettiva e il dinamismo, nonch\u00e9 specialmente l'impatto emotivo intento a colpire lo sguardo dell'osservatore.\nEpoca fascista\nNel 1926 al Politecnico di Milano un gruppo di giovani architetti diedero vita al Manifesto del Razionalismo Italiano, proponendo un nuovo sistema dell'arte del costruire, influenzata fortemente dal futurismo del primo '900. Mediante il fascismo e i progetti di Benito Mussolini, l'arte fascista dal 1927 si propag\u00f2 per tutto il Lazio, innanzitutto a Roma, con la costruzione della via dei Fori Imperiali, l'apertura di via della Conciliazione presso il Vaticano, e successivamente la costruzione di vari edifici governativi nelle principali citt\u00e0 laziali e italiane. Alcuni esempi sono la Casa del Fascio, ossia la sede dell'ente locale nelle varie citt\u00e0, caratterizzata dalla svettante torre littoria. L'espressione massima dell'arte fascista si ebbe con la costruzione dell'EUR a Roma nel 1936, progettato dagli architetti Libera, Del Debbio, Terragni, Michelucci, Montuori e Muzio, e la fondazione di nuove citt\u00e0 come Latina (prima \"Littoria\"), Pomezia, Sabaudia, Pontinia e Aprilia.\nMusica.\nInizialmente durante l'epoca romana i due principali filoni della musica erano i canti dei \"carmina convivalia\" e le \"nenie\", legate all'ambiente sacro. Successivamente, con lo sviluppo della poesia nel I secolo a.C., poeti come Catullo, Virgilio e Tibullo adottarono le tecniche metriche della prosodia greca, legando i loro componimenti al canto in pubblico o in circoli privati.\nCon l'ascesa al potere del Papato, venne introdotto il canto liturgico; in particolare il \"canto gregoriano\" perch\u00e9 attribuito a papa Gregorio Magno: tale canto \u00e8 riconosciuto come \"canto proprio della liturgia romana\". Durante la Controriforma le cose non cambiarono, e fu ripristinato l'antica melica liturgica medievale. Inoltre fu fondata l'accademia nazionale di Santa Cecilia. Nel XVII secolo Roma inizi\u00f2 a diventare un salotto frequentato da molti artisti e compositori europei di fama come Mozart, Beethoven, Vivaldi, Rossini e altri, mentre negli ambienti pi\u00f9 popolari si svilupparono canzoni popolaresche, insieme a maschere teatrali come il \"Rugantino\". Tali musichette sono definiti gli \"Stornelli romaneschi\".\nNel campo musicale odierno, tradizionale \u00e8 l'appuntamento per la festa del primo maggio a piazza San Giovanni, dove le organizzazioni sindacali organizzano un concerto musicale dal vivo, a cui partecipano i pi\u00f9 popolari interpreti musicali del momento. Dal 2003 si \u00e8 sempre pi\u00f9 andato affermando il Telecomcerto, anche se \u00e8 mancata l'edizione del 2008.\nUn piccolo paese della provincia di Rieti, Poggio Bustone, ha dato i natali al pi\u00f9 grande artista della musica leggera italiana: Lucio Battisti.\nTeatro.\nIl teatro a Roma ebbe fama intorno al VI secolo a.C., con le prime forme di spettacolo delle improvvisazioni dei \"Fescennini\". Successivamente vennero istituiti nel 364 a.C. i primi \"ludi scaenici\", e uno dei primi scrittori teatrali fu il poeta Livio Andronico, che adatt\u00f2 per il pubblico romano tragedie greche di Euripide. Successivamente il teatro si svilupp\u00f2 in due tronconi: il canone della \"fabula praetexta\" e la \"fabula togatha\", ossia rappresentazioni di argomento comico e tragico di ambientazione latina, assieme alle \"fabulae cothurnatae\" e alle \"palliatae\" di argomento greco. Nella commedia i massimi rappresentanti furono Tito Maccio Plauto e Publio Terenzio Afro. Bench\u00e9 nella tragedia latina fossero gi\u00e0 noti Pacuvio ed Accio, solo Lucio Anneo Seneca riusc\u00ec ad avere fortuna nell'epoca imperiale grazie alle sue tragedie rielaborate dai principali tra tragici greci Eschilo, Sofocle, Euripide. Dopo la caduta dell'impero, il teatro and\u00f2 bandito durante l'affermazione del cristianesimo, fino a una riapparizione nel XVI secolo sotto forma di maschere comiche della Commedia dell'arte. Tuttavia nel XVIII secolo il teatro romano torn\u00f2 in auge grazie al melodramma di Pietro Metastasio, mentre nel 1880 fu costruito il Teatro dell'Opera di Roma. Nel XX secolo Ettore Petrolini fu uno dei principali mattatori del teatro romano del '900, seguito da Aldo Fabrizi e Anna Magnani, seguendo la scia del dialetto romanesco.\nCinema.\nDal 2006 si tiene a Roma Il \"Festival Internazionale del Film di Roma\" (fino al 2008 \"CINEMA. Festa Internazionale di Roma\"), un festival cinematografico internazionale, che si tiene presso l'Auditorium Parco della Musica di Roma in autunno. A Roma inoltre si trova Cinecitt\u00e0. Il Lazio \u00e8 molto ambita dai cineasti, con set principale Roma. A partire dal fascismo Benito Mussolini fond\u00f2 l'Istituto Nazionale Luce come mezzo principale per la propaganda fascista mediante la cinematografia. Successivamente, con l'avvento del cosiddetto \"neorealismo cinematografico\", Roma specialmente produsse dagli studi di Cinecitt\u00e0 attori, registi, produttori e pellicole di grande impatti visivo, entrare a far parte nella cerchia delle pietre miliari dell'intero cinema italiano. Tra questi ci sono \"Roma citt\u00e0 aperta\" di Roberto Rossellini, \"Campo de' fiori\" di Mario Bonnard, \"Sciusci\u00e0\" e \"Ladri di biciclette\" di Vittorio De Sica, \"Guardie e ladri\" di Mario Monicelli-Steno, \"Vacanze romane\" di William Wyler, \"Un americano a Roma\" di Steno, \"I soliti ignoti\" di Mario Monicelli e \"La dolce vita\" di Federico Fellini.\nIl periodo pi\u00f9 florido fu dunque quello tra gli anni '40 e gli anni '70, dove si svilupparono le correnti del gi\u00e0 citato neorealismo e specialmente quella della \"commedia all'italiana\", rappresentata da attori come Alberto Sordi in primis, Vittorio Gassman, Marcello Mastroianni, Ugo Tognazzi, Nino Manfredi, Sophia Loren, Anna Magnani, Aldo Fabrizi, Claudia Cardinale e Silvana Pampanini.\nTra i film pi\u00f9 popolari in costume su Roma ci sono le pellicole di Luigi Magni de \"Nell'anno del Signore\", \"In nome del popolo sovrano\" e \"La Tosca\", mentre nell'immaginario collettivo \u00e8 rimasta legata la figura di una Roma papalina, scherzosa e sorniona nel personaggio di Alberto Sordi de \"Il marchese del Grillo\", riguardante la figura di Onofrio del Grillo. Infine \u00e8 ambientato a Roma il film vincitore del premio Oscar La grande bellezza.\nCucina.\nLa cucina laziale \u00e8 rappresentata in gran parte da quella romana, nella quale ci sono apporti di zone confinanti. La cucina laziale ha un'importante caratteristica: l'estrazione popolare. A Roma la cucina \u00e8 di osterie, ricette fatte con cibi poveri.\nTra i primi si annoverano i ravioli detti \"di San Pancrazio\", la pasta amatriciana, i maccheroni, la lenticchia di Onano, la cicoria asparago, e le sagne. Tra i secondi vi sono innanzitutto il Guanciale amatriciano, prodotto anche a Campotosto, la porchetta, il salume Coppa, la patata dell'Alto Viterbese, la patata di Leonessa, la pizza di Pasqua e la trippa. Tra i dolci sono conosciuti la zeppola, il tarallo e la ferratella.\nSpecialmente conosciuta \u00e8 la cucina romana, della quale alcune ricette sono tratte dai cosiddetti \"piatti poveri\" del popolo, come ad esempio i carciofi alla giudia, inventati dagli Ebrei del ghetto. Tra i piatti tipici si annoverano i carciofi alla romana, i saltimbocca, la coda alla vaccinara, la coratella d'abbacchio, la grattachecca e gli spaghetti alla carbonara.\nTra i vini del Lazio, i prodotti tipici sono l'Aleatico di Gradoli nel viterbese, i vini DOC dei Castelli Romani, il Cerveteri di Viterbo, il Moscato di Terracina, il Circeo, Colli della Sabina rosso, Colli Etruschi Viterbesi rosso, i vini di Vignanello e Colli Lanuvini.\nEconomia.\nIn termini assoluti il Lazio \u00e8 la 2\u00aa regione d'Italia per PIL prodotto dopo la Lombardia, mentre in termini di PIL per abitanti, il Lazio \u00e8 la quarta regione secondo i dati del 2007, la quinta regione secondo i dati del 2008.\nNel 2019 le imprese sono 657.855, il 10,8% del totale nazionale.\nPeraltro il PIL laziale non \u00e8 prodotto omogeneamente sia dal punto di vista territoriale, vista la preponderanza dell'economia romana rispetto a quella degli altri territori provinciali, sia dal punto di vista dei settori produttivi, visto che gran parte del PIL \u00e8 prodotto dal settore dei servizi, in proporzione maggiore rispetto al dato nazionale.\nDati economici.\nDi seguito la tabella storica che riporta il PIL ed il PIL procapite, prodotto nel Lazio a partire dal 2000:\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nI dati mostrano che nel 2015 nel Lazio hanno operato 455.591 imprese, che rappresentano il 9,72% delle imprese attive italiane, dove sono stati impiegati 1.539.359 addetti, che corrispondono al 9,45% del dato nazionale; nel triennio i dati mostrano come nel Lazio, a fronte di un leggero aumento degli addetti impiegati, si sia registrato un calo nel numero di imprese,che indica un aumento del numero di addetti per impresa.\nDi seguito la stessa serie storica con il dettaglio provinciale.\nDai dati a livello provinciale si evince come i 3/4 del numero di imprese e i 4/5 degli addetti, operino nel territorio della Citt\u00e0 metropolitana di Roma, con una evidente marginalizzazione delle altre realt\u00e0 imprenditoriali regionali, che inoltre hanno una numerosit\u00e0 in termini di addetti, ancora pi\u00f9 inferiore rispetto a quella romana (Roma e comuni dell'ex provincia di Roma).\nDi seguito la tabella che riporta il PIL, prodotto nel Lazio ai prezzi correnti di mercato nel 2006, espresso in milioni di euro, suddiviso tra le principali macro-attivit\u00e0 economiche:\nAgricoltura.\nIl settore agricolo laziale ha perso l'importanza che aveva tradizionalmente avuto fino all'immediato dopoguerra, quando la produzione proveniva essenzialmente da grandi latifondi agricoli.\nSecondo i dati ISTAT del 2010, con riferimento alle coltivazioni legnose, superfici boschive escluse, preponderante nel Lazio \u00e8 quella dell'olivo per la produzione di olio, rispetto al nocciolo, diffuso nel viterbese ed in particolare nella zona dei Monti Cimini, e alla vite. Dopo queste tre colture tradizionali si \u00e8 molto sviluppata quella del Kiwi, soprattutto nella provincia di Latina, tanto che la superficie coltiva \u00e8 superiore a quella destinata a colture pi\u00f9 tradizionali, come ad esempio quella destinata a castagno: 4.046,82 ettari.\nSecondo i dati Istat del 2007, nel Lazio le aziende agricole hanno lavorato 940.447 ettari di territorio, contro 1.128.164 ettari 1999.\nNonostante il fenomeno della transumanza sia molto ridotto rispetto al passato, nel Lazio c'\u00e8 ancora una forte presenza di allevamenti di ovini capi nel 2003, quasi il 40% dei quali nel viterbese) che pongono la regione dietro alla Sardegna e alla Sicilia nell'allevamento di questo capo di bestiame. A seguire, si contano circa capi di bovini e oltre capi di suini. Nel sud della Regione, infine, si sta sviluppando fortemente l'allevamento di bufali, che nel 2003 superavano le unit\u00e0.\nSempre secondo i dati ISTAT del 2010, nel Lazio nel settore agricolo operavano 27.634 aziende, che sul totale delle 544.997 aziende che in Italia operavano in questo settore, rappresentano il 5,07% del dato nazionale. A livello provinciale, nella provincia di Latina sono state registrate 10.487 aziende agricole, 6.163 in quella di Viterbo, 5.271 in quella di Frosinone, 4.663 i quella di Roma, mentre quelle registrate nella provincia di Rieti erano 1.050.\nAllevamento.\nDi seguito sono i dati relativi alla tipologia degli allevamenti presenti nel territorio regionale, raffrontati ai dati nazionali, per l'anno 2019.\nLa tabella riporta i dati relativi ai capi di bestiame rilevati in Italia e nel Lazio nel 2019, per categoria di bestiame. Per il Lazio inoltre, oltre alle percentuali della composizione del parco bestiame regionale, \u00e8 riportata l'incidenza sul totale nazionale.\nDai dati si ricava la maggiore incidenza degli allevamenti di Ovini e Bufalini nel Lazio, rispetto all'incidenza degli stessi a livello nazionale; per quanto rigurda gli Ovini questi pesano sul totale regionale per il 68,2%, mentre a livello di composizione del dato nazionale gli ovini pesano solo per 30,5%.\nIndustria.\nIl settore industriale laziale ha rilevanza nazionale e internazionale, con un'importante diffusione di industrie di medio-piccole dimensioni. Le eccezioni si sono registrate in quelle zone del Lazio dove ha agito la Cassa del Mezzogiorno, come ad esempio a Cassino, Anagni, Frosinone, Colleferro e dintorni dove si \u00e8 avuto un importante sviluppo economico negli ultimi anni, anche grazie agli stabilimenti industriali di importanti aziende (FIAT, SKF, ABB, Bombrini Parodi Delfino, Bristol-Myers Squibb).\nSecondo i dati ISTAT, prodotto nel Lazio ai prezzi correnti di mercato nel 2006, espresso in milioni di euro, suddiviso tra le principali macro-attivit\u00e0 economiche relativi al 2006, nel Lazio i settori industriali pi\u00f9 sviluppati sono quelli relativi alla produzione e distribuzione di energia elettrica, di gas, di vapore e acqua (vale milioni di euro), quello alle cokerie, raffinerie, chimiche, farmaceutiche milioni di euro) e della fabbricazione di macchine ed apparecchi meccanici, elettrici ed ottici; mezzi di trasporto milioni di euro). In particolare, di grande rilievo per la regione nel settore chimico, farmaceutico e della ricerca, si annoverano aziende importanti quali Sigma-Tau, la Johnson &amp; Johnson e la IRBM Science Park.\nL'industria laziale \u00e8 attiva con grandi, piccole e medie aziende, che operano nei settori metalmeccanico, chimico, alimentare, tessile, manifatturiero, grafico, editoriale, del mobile e dell'abbigliamento.\nSettore terziario.\nNella regione della capitale politica e amministrativa italiana, risulta preponderante il settore del terziario e dei servizi come turismo, commercio, intermediazione finanziaria e immobiliare, universit\u00e0 e poli di ricerca, pubblica amministrazione.\nIl peso dei servizi nella composizione del PIL della regione, risulta superiore nel Lazio rispetto a quanto si verifica in media sull'intero territorio italiano (77,5 % contro 65,6 %); in pratica oltre 3/4 del PIL del Lazio \u00e8 prodotto dal settore dei servizi.\nTra questi, oltre il 27% \u00e8 prodotto dal settore dell'intermediazione finanziaria e dalle attivit\u00e0 immobiliari, il 26% dalle attivit\u00e0 legate ai trasporti, commercio, alberghi e turismo. Gli arrivi turistici nel 2007 sono stati: di italiani e di stranieri. L'economia dei servizi legati alla Pubblica Amministrazione pesa per circa l'8%, il doppio della media nazionale.\nTurismo.\nIl turismo nel Lazio \u00e8 un settore florido specie per ci\u00f2 che riguarda il turismo legato all'arte e ai monumenti e luoghi di interesse della regione (Roma in primis), il turismo religioso (Roma e santuari del Lazio), il turismo estivo balneare specie nell'alto e basso Lazio (Santa Marinella, Ladispoli, Anzio, Nettuno, Sabaudia, San Felice Circeo, Terracina, Sperlonga, Gaeta) e il turismo estivo/invernale nelle stazioni sciistiche dell'Appennino Laziale (Terminillo, Leonessa, Cittareale, Monte Livata, Campo Staffi e Campocatino, Altipiani di Arcinazzo).\nA livello nazionale, secondo i dati dell'Istat relativi al 2018, il Lazio \u00e8 la 4\u00aa regione italiana per numero di arrivi, la 6\u00b0 per numero di presenze, con una permanenza media per persona poco al di sotto di 3 giorni. Roma, la citt\u00e0 pi\u00f9 visitata d'Italia del 2018 con 28.992.098 presenze, da sola rappresenta il 79% delle presenze regionali annuali.\nAgriturismo.\nSecondo i dati dell'Istat, nel 2018 nel Lazio sono stati registrati 1.278 agriturismi, il 5,4% dei 23.615 agriturismi censiti a livello nazionale. In dieci anni, dal 2008 al 2018, l'incidenza degli agriturismi laziali \u00e8 aumentata di due punti percentuali, passando dal 3,4% del 2008 al 5,4% del 2018.\nDal 2008 al 2018 il numero di agriturismi nel lazio \u00e8 raddoppiato, ma in termini percentuali l'incidenza percentuale a livello provinciale, ha seguito dinamiche diverse. Gli agriturismi della provincia di Viterbo e di Latina hanno segnato un incremento nella composizione regionale, segnando rispettivamente un incremento del 7,6% e dell'1%, mentre le percentuali delle province di Rieti, Roma e Frosinone segnano un decremento del 3,8%, del 2,8% e del 2,1%.\nInfrastrutture e trasporti.\nStrade.\nAltre direttrici sono la via Aurelia verso la Toscana, la via Cassia per il traffico in direzione del viterbese, la via Salaria per quello in direzione del Reatino, la via Casilina verso la Provincia di Frosinone, la via Appia come direttrice verso i Castelli Romani e la via Pontina in direzione Latina.\nFerrovie.\nEssendo posta al centro della penisola, Roma \u00e8 anche il principale nodo ferroviario dell'Italia centrale. Le altre principali direttrici di traffico ricalcano - almeno nella parte iniziale del percorso - il tracciato delle strade consolari: la linea tirrenica (Roma-Genova, lungo la via Aurelia); la linea verso nord inizialmente lungo la valle del Tevere (Roma-Firenze-Bologna); le linee verso l'Adriatico (Roma-Pescara, lungo la via Tiburtina, e Roma-Ancona, lungo la via Flaminia); le linee verso il meridione (Roma-Formia-Napoli, lungo la via Appia, e Roma-Cassino-Napoli, lungo la via Casilina).\nIn ambito regionale, la rete collegante Roma con la regione ed il suo hinterland si compone di otto relazioni regionali, operate da Trenitalia sul nodo ferroviario di Roma e numerate da \"FL1\" a \"FL8\", oltre al collegamento rapido Leonardo Express fra la stazione Termini e l'aeroporto di Fiumicino;\nPorti.\nNella regione \u00e8 presente uno dei maggiori porti per il trasporto passeggeri d'Italia: il porto di Civitavecchia, in provincia di Roma, rappresenta il maggiore porto d'imbarco nazionale per la Sardegna. Il porto si \u00e8 arricchito di nuove linee passeggeri per Sicilia, Spagna, Francia, Malta e Tunisia.\nMentre per raggiungere le isole pontine da porti laziali, ci si imbarca dai porti di Anzio, ma soprattutto da Formia, Terracina e San Felice Circeo.\nIstituzioni politico amministrative.\nL'ente territoriale Regione Lazio fu istituito con la Costituzione repubblicana nel 1947, sebbene il primo organo politico rappresentativo (come le altre regioni italiane a statuto ordinario) sia diventato operativo soltanto nel 1970, con l'elezione dei consigli regionali. La regione esisteva comunque gi\u00e0 in precedenza come entit\u00e0 geografica e statistica.\nPresidente della Regione Lazio.\nIl presidente della Giunta Regionale \u00e8 il rappresentante della Regione, ha il compito di gestire e coordinare la Giunta, promulga le leggi regionali ed emana i regolamenti. L'attuale presidente della Regione \u00e8 stato eletto per la prima volta alle elezioni regionali del 2013 e riconfermato durante le elezioni regionali del 2018. \u00c8 questa la prima volta dal 1995, ovvero da quando gli elettori possono votare direttamente per il Consiglio regionale, che nel Lazio il presidente viene riconfermato per un secondo mandato.\nIl Consiglio regionale.\nIl Consiglio regionale \u00e8 l'assemblea legislativa della Regione. Promulga le leggi e i regolamenti di competenza dell'ente, approva il bilancio regionale e propone leggi alla Camera dei deputati.\nIl Consiglio regionale del Lazio ha sede a Roma in via della Pisana 1301.\nLa Giunta Regionale.\nL'organo esecutivo della Regione \u00e8 la Giunta regionale, composta dal presidente della Giunta e dagli assessori. Tra i suoi compiti:\nLa sede principale della Giunta regionale del Lazio si trova a Roma in via Cristoforo Colombo, 212.\nAmministrazione.\nSuddivisione amministrativa.\nDal 1\u00ba gennaio 1948, ex art. 131 della Costituzione, il Lazio \u00e8 una regione ad autonomia ordinaria della Repubblica Italiana, ma solo con la legge n. 281 del 1970 furono attuate le sue funzioni.\nIl Lazio \u00e8 amministrativamente suddiviso nelle 4 provincie di Frosinone, Latina, Rieti e Viterbo, e nella citt\u00e0 metropolitana di Roma Capitale.\nQuesta suddivisione amministrativa \u00e8 ripresa dal simbolo della regione, rappresentato da un ottagono con iscritti gli stemmi delle quattro province e della citt\u00e0 metropolitana.\nComunit\u00e0 montane.\nNel Lazio sono poi presenti 22 comunit\u00e0 montane istituite con legge regionale del 1999.\nSport.\nNel Lazio si tengono ogni anno due dei pi\u00f9 importanti eventi internazionali dell'atletica leggera italiana: il Golden Gala di Roma e il Rieti Meeting. Quest'ultimo \u00e8 il meeting pi\u00f9 antico d'Italia, ed \u00e8 noto per i numerosi record del mondo registrati, come quello di Asafa Powell che il 9 settembre 2007 vi ha stabilito il record mondiale nei 100 metri.\nPrincipali impianti sportivi.\nNel Lazio sono presenti diversi impianti sportivi di livello internazionale, costruiti in occasione di eventi di rilevanza mondiale come le Olimpiadi di Roma del 1960.\nTra i vari impianti sportivi, il pi\u00f9 rilevante \u00e8 lo stadio Olimpico, costruito all'interno del complesso sportivo del Foro Italico, dove si trovano anche lo Stadio del tennis di Roma, sede degli Internazionali d'Italia di tennis, e il Complesso natatorio del Foro Italico.\nAltri impianti sportivi rilevanti sono il Palazzo dello Sport, situato a Roma nella zona dell'Eur, il pi\u00f9 grande palazzo dello sport in Italia, l'Autodromo di Vallelunga, un circuito automobilistico e motociclistico che si trova a Campagnano di Roma, e il Centro di Preparazione Olimpica di Formia, un complesso sportivo dotato di strutture all\u2019aperto e indoor, dove si possono praticare oltre 20 differenti discipline sportive tutto l\u2019anno."}
{"id": "1824541", "revid": "767487", "url": "https://it.wikipedia.org/wiki?curid=1824541", "title": "Patrick O'Connell", "text": ""}
{"id": "1824542", "revid": "98077", "url": "https://it.wikipedia.org/wiki?curid=1824542", "title": "Saracco", "text": ""}
{"id": "1824551", "revid": "287204", "url": "https://it.wikipedia.org/wiki?curid=1824551", "title": "Paul Collins (scrittore)", "text": "I suoi libri trattano principalmente di figure semisconosciute della storia, a volte con \"interviste\" basate sulle memorie del personaggio. Collins, che ha un figlio autistico, \u00e8 anche conosciuto per scritti sul tema dell'autismo. \u00c8 sposato con l'autrice di libri per bambini ed illustratrice Jennifer Elder."}
{"id": "1824552", "revid": "15756", "url": "https://it.wikipedia.org/wiki?curid=1824552", "title": "Frana di Agrigento del 1966", "text": "La frana di Agrigento \u00e8 stato un movimento franoso che nella mattina del 19 luglio 1966 ha investito parte della citt\u00e0 di Agrigento, in Sicilia, senza causare vittime ma danneggiando gravemente svariati edifici che furono perlopi\u00f9 demoliti e provocando lo sfollamento di migliaia di abitanti.\nAntefatti.\nGli anni 1960 furono caratterizzati da un forte boom edilizio durante il quale il territorio nazionale fu ampiamente lottizzato e edificato. I nuovi edifici sorti tuttavia erano spesso non a norma. La frana di Agrigento \u00e8 dunque l'esempio pi\u00f9 eclatante degli effetti della speculazione edilizia di quel decennio, evento che porter\u00e0 alla formulazione della cosiddetta \"Legge Ponte\" (1967).\nStoria.\nNella mattina del 19 luglio 1966, intorno alle 7:00, furono avvertiti i primi movimenti franosi sulla collina occidentale della citt\u00e0 nei quartieri Rabato e dell'Addolarata, con il crearsi delle prime fenditure sulle strade. Grazie all'avvertimento lanciato per tempo dal netturbino Francesco Farruggia, i cittadini poterono mettersi in salvo prima che la frana danneggiasse gravemente gli edifici dei due quartieri trascinandosi fino al centro storico e alla valle dei templi.\nIl quotidiano L'Ora, uscito in edizione speciale, comment\u00f2:\nNotevoli i danni nel centro storico, della parte ovest della collina franata: molti piani viari dissestati e danni ai palazzi di recente costruzione, alcuni dei quali precauzionalmente abbattuti. La parte pi\u00f9 colpita \u00e8 la zona sud-ovest del \"quartiere dell'Addolorata\" (la cui faglia si \u00e8 posta in modo trasversale al tracciato delle antiche mura di cinta, non pi\u00f9 esistenti, del \"quartiere Rabato\") e il \"quartiere di S. Michele\", nella parte nord-ovest della citt\u00e0 antica, dai quali si decreta lo sgombero di oltre 5000 senzatetto: l'evento si verifica tra via Dante, via S. Stefano e la discesa per Porto Empedocle.\nDanni architettonici.\nTutti i caseggiati e le abitazioni ubicati nella zona, vengono rasi al suolo con la sola eccezione della settecentesca \"chiesa dell'Addolorata\". La demolizione colpisce anche la trecentesca \"chiesa di S. Michele\", ormai irrecuperabile; rimangono gravemente lesionate la \"cattedrale di San Gerlando\", la curia vescovile e la \"chiesa di S. Alfonso\" detta anche \"dell'Itria\", edifici che si trovano sulla sommit\u00e0 del ciglio roccioso della collina occidentale. Il Museo diocesano (Agrigento), inaugurato pochi anni prima, viene sgombrato e sar\u00e0 restaurato.\nNon vengono invece interessati da alcun intervento i quartieri di S. Croce, i Cortili Genco, Avvampavalori e il Largo Cubaitari, splendidi esempi di architettura contadina del quartiere Rabato, che si trovano a fianco della faglia.\nNel 1980, l'allora sindacalista del SUNIA Calogero Miccich\u00e8, \u00e8 promotore di una battaglia per la salvaguardia di questi edifici grazie alla quale la Soprintendenza di Agrigento sollecita il comune affinch\u00e9 ne inserisca il recupero nel Piano particolareggiato. Il progetto viene approvato ma il Comune, diventato proprietario di tutta l'area abbandonata, non porta avanti il progetto di recupero nonostante i successivi piani approvati nel 1984 e nonostante i 16 miliardi di lire stanziati dall'Assemblea Regionale Siciliana.\nLe cause del disastro.\nGli anni '60 sono gli anni del \"boom edilizio\" durante il quale il territorio nazionale viene ampiamente lottizzato. La vasta lottizzazione fu caratterizzata da un cattivo uso del suolo che port\u00f2 - non solo ad Agrigento - ad eventi disastrosi. La frana di Agrigento \u00e8 dunque l'esempio pi\u00f9 eclatante degli effetti della speculazione edilizia di quel decennio, evento che porter\u00e0 alla formulazione della cosiddetta \"Legge Ponte\" (1967)\nAltre frane.\nIl Centro Storico di Agrigento ha avuto una storia segnata da crolli e distruzioni causati da eventi bellici, naturali e soprattutto dall'opera umana: in alcuni casi si cominciarono a costruire edifici incuranti della natura argillosa del terreno, in altri i dissesti o i cedimenti stradali furono causati dal collasso degli antichissimi ipogei di Agrigento. Infatti, chi aveva scavato in antico queste gallerie aveva avuto l'accortezza di non edificare nell'area soprastante, con la consapevolezza dell'attitudine franosa del terreno.\nBibliografia.\nCalogero Miccich\u00e8, \"19 luglio 1966 Agrigento frana. Storia di lotte sociali, di dissesti urbanistici e di leggi disattese\", 2003\nSalzano Edoardo, \"Fondamenti di urbanistica\", 1988"}
{"id": "1824554", "revid": "119991", "url": "https://it.wikipedia.org/wiki?curid=1824554", "title": "Palazzo Ariosti", "text": ""}
{"id": "1824556", "revid": "869733", "url": "https://it.wikipedia.org/wiki?curid=1824556", "title": "Pietro Genga", "text": ""}
{"id": "1824557", "revid": "2057018", "url": "https://it.wikipedia.org/wiki?curid=1824557", "title": "John Barrow (calciatore)", "text": "\u00c8 famoso per essere stato il primo allenatore del Barcellona; venne ingaggiato da Joan Gamper e tenne il posto per quattro mesi prima di essere licenziato nel 1917."}
{"id": "1824562", "revid": "124543312", "url": "https://it.wikipedia.org/wiki?curid=1824562", "title": "Gherusia", "text": "La gherus\u00eca o gerusia () in et\u00e0 omerica era il consiglio degli anziani (i gheronti, \u03b3\u03ad\u03c1\u03bf\u03bd\u03c4\u03b5\u03c2), che assisteva e deliberava con i re. In et\u00e0 classica si conserv\u00f2 nelle citt\u00e0 a regime aristocratico, la pi\u00f9 nota delle quali era a Sparta. Presente anche a Cartagine e, con funzioni variabili, in Asia Minore, nelle isole Egee e in Tracia.\nLa gherusia a Sparta.\nStoria.\nLa gherusia era composta complessivamente da 30 membri: 28 erano \"gerontes\", spartiati ultrasessantenni eletti a vita dall'apella (assemblea che riuniva tutti gli spartiati maschi di oltre trent'anni) per acclamazione, mentre i restanti due erano i re di Sparta (la diarchia era un'istituzione tipicamente spartana). Secondo il racconto di Plutarco, i candidati alla gherusia erano portati individualmente o a piccoli gruppi davanti all'assemblea, senza essere presentati; per ogni candidato si registrava il livello di acclamazione e coloro che erano applauditi con maggior entusiasmo risultavano eletti. Teoricamente tutti gli spartiati (cittadini di pieno diritto) erano potenzialmente eleggibili alla carica di geronte ma nella prassi abituale le famiglie aristocratiche riuscivano ad influenzare l'elezione a tale importante carica.\nLa gherusia rappresentava in et\u00e0 classica (V-IV secolo a.C.) gli interessi delle famiglie aristocratiche spartane e si poneva dunque a met\u00e0 fra il potere dei due re, i quali miravano a instaurare poteri tirannici, e l'apella, ossia l'assemblea popolare, che invece era portavoce di interessi democratici. A partire dalla met\u00e0 del VI secolo a.C. emerse la magistratura dell'eforato: l'ascesa di questa istituzione vide il contemporaneo progressivo svuotamento di poteri dei due re.\nFunzione.\nLa gherusia svolgeva a Sparta sia funzioni legislative che giudiziarie. Secondo quanto tramanda la grande Rhetra, le proposte legislative della gherusia dovevano essere sottoposte all'apella perch\u00e9 le ratificasse per acclamazione; viceversa, la gherusia poteva annullare le deliberazioni dell'appella se riteneva che queste distorcessero le proposte iniziali, anche se forse questo veto non si applicava a deliberazioni sulla guerra e la pace. Per quanto riguarda le funzioni giudiziarie, la gherusia poteva avocare i processi di maggiore importanza, ossia quelli riguardanti delitti punibili con la morte, l'esilio o l\"atimia\", ossia la perdita dei diritti di cittadino. Anche i re potevano essere giudicati dalla gherusia: tra gli anni Novanta del V secolo a.C. ed il 378 a.C. almeno sette re dovettero difendersi davanti alla gherusia, tra cui Plistoanatte.\nLa gherusia a Cartagine.\nA Cartagine era il nome, in ambito ellenistico, del consiglio di 300 anziani nominati a vita. In ambito romano era altres\u00ec noto come Senato. Era suddiviso in un consiglio ristretto di 30 membri. I due consigli, convocati dai due sufeti, prendevano le maggiori deliberazioni. Tra i suoi membri si sceglievano coloro che dovevano giudicare l\u2019operato dei magistrati.\nAnche se i membri della Gerusia erano teoricamente eletti dal popolo tra chi avesse raggiunto una certa et\u00e0 e avessero un censo sufficiente, \"de facto\" erano eletti solo coloro che erano stati gi\u00e0 stati magistrati."}
{"id": "1824563", "revid": "1504506", "url": "https://it.wikipedia.org/wiki?curid=1824563", "title": "Imbro", "text": "Imbro o Imbros (in turco G\u00f6k\u00e7eada, o anche \" \u0130mroz\"; in greco \u038a\u03bc\u03b2\u03c1\u03bf\u03c2, \u00cdmbros) \u00e8 un'isola della Turchia. Costituisce un distretto della provincia di \u00c7anakkale.\nL'isola \u00e8 situata nel Mar Egeo nei pressi del golfo di Saros e dell'imbocco dello stretto dei Dardanelli. Su Imbro si trova U\u011furlu, il punto pi\u00f9 occidentale della Turchia, a poca distanza delle isole greche di Lemno e Samotracia.\nGeografia fisica.\nImbro ha una costa lunga 45 chilometri, \u00e8 boscosa e montagnosa con il punto pi\u00f9 elevato rappresentato dallo \"Ayon Ilias\" a quota 562 metri. Nella parte centrale c'\u00e8 una fertile valle con un corso d'acqua anticamente chiamato \"Ilissos\".\nL'antica capitale era l'omonima citt\u00e0 di Imbro nel nord dell'isola, divenuta in seguito \"Kastro\" e quindi in lingua turca \"Kalek\u00f6y\". Oggi il centro principale si trova nel centro dell'isola. Sull'isola si trova una diga.\nStoria.\nImbro fu incorporata nell'Impero persiano dal generale Otanes nel secolo VI a.C. Nel 494 a.C. Milziade sbarc\u00f2 su questa terra, oltre che a Lemnos, popolandola con cittadini ateniesi. Nella guerra del Peloponneso fu alleata di Atene.\nLa pace di Antalcida che rese liberi tutti gli stati greci, permise ad Atene di conservare Imbro, Lemno e Sciro.\nI romani, dopo aver sconfitto Filippo V di Macedonia, restituirono queste isole ai greci dopo che erano state annesse alla Macedonia.\nLa flotta di Antioco III della dinastia seleucide nel 192 a.C. sbarc\u00f2 a Imbro prima di giungere a Skiathos.\nRimase un possedimento dell'Impero romano e del successivo Impero bizantino fino al 1387, nel frattempo nel 767 fu saccheggiata da pirati slavi che deportarono addirittura 2.500 persone.\nNel 1387 l'imperatore bizantino Giovanni V Paleologo decise la sua cessione a suo nipote (figlio di Maria Paleologo), il genovese Francesco II Gattiluso di Imbro, Lesbo, Samotracia e Taso. Nel 1455 l'impero ottomano occup\u00f2 le quattro isole, i Gattiluso trattarono la sottomissione agli ottomani al fine di ottenere condizioni accettabili, cos\u00ec fu, riuscirono a riavere Lesbo, perdendo Imbro e le altre due isole, che nel 1457 divennero parte dell'impero. Per secoli rimase sotto controllo turco, eccetto un breve periodo in cui durante la guerra con la Russia fu occupata da navi dello Zar.\nI greci la occuparono nel 1912, ma gi\u00e0 l'anno dopo la restituirono a seguito di un trattato di pace. Nel 1920 il Trattato di S\u00e8vres la assegn\u00f2 alla Grecia, che per\u00f2 nel 1922 venne sconfitta nella Ionia. Col Trattato di Losanna del 1923 fu restituita alla Turchia con la garanzia per\u00f2 di un'ampia autonomia amministrativa e culturale (articolo 14) tutelata a livello internazionale (art.44). Ci\u00f2 nonostante, a partire dal 1926 il governo turco, disobbedendo agli accordi, proib\u00ec l'insegnamento della lingua greca nelle scuole e le terre dei greci furono espropriate a vantaggio di coloni turchi. Venne edificato un penitenziario con galeotti turchi ad alta pericolosit\u00e0, che in situazioni di regime di semilibert\u00e0 provocarono diversi crimini, fino alla sua chiusura avvenuta nel 1970.\nOggigiorno la presenza di cittadini di origine greca \u00e8 limitata a poche centinaia di individui. I soli villaggi di Tepek\u00f6y (o \"Agridia\") e Zeytinli k\u00f6y\u00fc (\"Aghios Theodoros\"), rappresentano comunit\u00e0 costituite quasi esclusivamente da genti di idioma greco, un paio di piccolissimi borghi hanno le etnie equamente divise.\nAmministrazioni.\nAl distretto, oltre al centro capoluogo, detto anche \u00c7\u0131narl\u0131 (in greco \"Panaghia Balomeni\"), appartengono 9 villaggi.\nVillaggi.\nI villaggi di E\u015felek, \u015eirink\u00f6y, U\u011furlu e Yenibademli sono stati fondati dopo il 1970.\nEconomia.\nL'economia dell'isola \u00e8 basata sulla pesca e sul turismo."}
{"id": "1824567", "revid": "580", "url": "https://it.wikipedia.org/wiki?curid=1824567", "title": "V\u00f5 V\u0103n Ki\u1ec7t", "text": "Biografia.\nNato in una famiglia contadina nel villaggio Trung Hi\u1ec7p, nella provincia V\u0129nh Long, il suo nome di nascita era Phan V\u0103n H\u00f2a, cambiato in V\u00f5 V\u0103n Ki\u1ec7t con l'ammissione al Partito comunista indocinese. \u00c8 stato primo ministro del Vietnam dall'8 agosto 1991 al 25 settembre 1997 ed \u00e8 stato uno dei leader politici che ha portato il rinnovamento della politica in Vietnam."}
{"id": "1824572", "revid": "287204", "url": "https://it.wikipedia.org/wiki?curid=1824572", "title": "Kris Humphries", "text": "Carriera.\nHumphries \u00e8 stato scelto dalla franchigia degli Utah Jazz nel 2004 come quattordicesima scelta al draft NBA. Ha trascorso due stagioni con i Jazz, con una media 3,6 punti per gara e 2,7 rimbalzi per gara in 11,6 minuti a partita. L'8 giugno 2006, Humphries \u00e8 stato scambiato insieme a Robert Whaley ai Toronto Raptors in cambio di Rafael Ara\u00fajo. Nella stagione 2006-07, dopo un avvio lento in cui egli non ha ricevuto molti occasioni dal coach dei Raptors Sam Mitchell, anche a causa della presenza in squadra di Chris Bosh, Humphries si \u00e8 rivelato un valido rimbalzista e giocatore di energia e ha contribuito alla vittoria dei Raptors al loro primo titolo di divisione.\nIl 28 marzo 2007, ha preso sette rimbalzi offensivi in 27 minuti contro i Miami Heat di Dwyane Wade, che divent\u00f2 il suo \"career-high\". Ha superato tale performance con nove rimbalzi offensivi e 18 totali in una vittoria contro i Detroit Pistons il 13 aprile 2007. Ha concluso la sua stagione inaugurale con i Raptors con un \"career-high\" di 3,1 rimbalzi e 3,8 punti per gara con il 47% di percentuale nel tiro del campo. Il 9 luglio 2009, Humphries, Shawn Marion e Nathan Jawai sono stati scambiati per i Dallas Mavericks come una parte dei four-team accordo tra i Raptors, Mavericks, Orlando Magic e Memphis Grizzlies.\nL'11 gennaio 2010 i Mavericks scambiano Humphries con Shawne Williams dai New Jersey Nets, al fine di riacquistare Eduardo N\u00e1jera. Il 27 gennaio 2010 Humphries ha segnato un \"career-high\" di 25 punti contro i Los Angeles Clippers. La stagione 2011 \u00e8 stata esaltante per Humphries, con media una doppia-doppia in punti e rimbalzi, portando a referto 10,0 punti per gara e 10,4 rimbalzi per gara. Il 21 dicembre 2011 Humphries ha firmato un contratto annuale da 8 milioni di dollari con i New Jersey Nets. Il 15 luglio 2014 firma un contratto sign-and-trade con i Celtics e viene ceduto ai Washington Wizards in cambio di una seconda scelta futura e una trade exception.\nVita privata.\nIl 20 agosto 2011 ha sposato a Santa Barbara Kim Kardashian, showgirl americana, da cui ha divorziato il 31 ottobre dello stesso anno, dopo soli 72 giorni di matrimonio, a causa dei caratteri incompatibili."}
{"id": "1824573", "revid": "80339", "url": "https://it.wikipedia.org/wiki?curid=1824573", "title": "Alano delle isole", "text": ""}
{"id": "1824575", "revid": "767487", "url": "https://it.wikipedia.org/wiki?curid=1824575", "title": "Ralph Kirby", "text": "Tra gli anni venti e trenta allen\u00f2 il CE Europa che condusse in finale di Coppa del Re nel 1923 e il con cui vinse la Coppa del Re nel 1926."}
{"id": "1824581", "revid": "729019", "url": "https://it.wikipedia.org/wiki?curid=1824581", "title": "Esame primario", "text": "Nella manovra di primo soccorso, l'esame primario che deve effettuare il soccorritore consiste nella valutazione dei parametri vitali e delle sue principali alterazioni.\nFunzioni.\nIl suo scopo \u00e8 quello di indicare il soccorritore al miglior aiuto e ad una migliore informazione da dare al 118 (o al 112 in Europa).\nChi soccorre deve saper identificare e valutare l'evento per attivare al meglio il sistema di primo soccorso, in pochi attimi.\nEsami.\nStato incosciente.\nDi fronte a una persona in stato incosciente, prima di eseguire qualsiasi manovra, il soccorritore deve accertarsi di tre cose: \nStato cosciente.\nDi fronte a una persona in stato cosciente, la valutazione da fare \u00e8 differente: "}
{"id": "1824582", "revid": "718375", "url": "https://it.wikipedia.org/wiki?curid=1824582", "title": "Froissartage", "text": "Il froissartage \u00e8 una tecnica di pionieristica per le costruzioni messa a punto da Michel Froissart, commissario di distretto degli Scouts de France a Fontainebleau negli anni trenta. Ispirata alle pratiche paesane di costruzione di attrezzi, strutture o mobili, la tecnica \u00e8 basata sul principio di assemblaggio con tenone e mortasa, oppure con cavicchi (senza usare quindi corde o cordini n\u00e9 chiodi e viti).\nIl froissartage \u00e8 utilizzato nel mondo scout per insegnare la manualit\u00e0, l'essenzialit\u00e0 e il rispetto della natura (di solito ai campi estivi).\nI principali attrezzi utilizzati sono:"}
{"id": "1824583", "revid": "767487", "url": "https://it.wikipedia.org/wiki?curid=1824583", "title": "Atalanta Bergamasca Calcio 1939-1940", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1939-1940.\nStagione.\nLa delusione rimediata ad opera del l'anno prima non abbatte i nerazzurri, ma costituisce la premessa per una reazione d'orgoglio.\nIl presidente Bertoncini allestisce uno squadrone che affida a Fiorentini. L'Atalanta domina il campionato, totalizzando 47 punti in 34 gare ottenendo l'obiettivo prefissato. L'Atalanta si aggiudica per la prima volta il campionato cadetto da quando \u00e8 stato inaugurato (aveva vinto la Prima Divisione in precedenza), il tutto grazie anche ai gol del neo-acquisto Gaddoni e alle prestazioni di Cominelli, sempre pi\u00f9 leader di questa squadra.\nAltro dato significativo \u00e8 l'imbattibilit\u00e0 della squadra in casa: saranno zero le sconfitte e solo 9 gol subiti. La festa promozione avviene la domenica 9 giugno del 1940, alla penultima giornata contro il Fanfulla a Lodi. Meno di ventiquattr'ore dopo, l'Italia entra nella seconda guerra mondiale.\nIn Coppa Italia l'Atalanta al Secondo turno estromette l'Udinese, venendo per\u00f2 eliminata al turno successivo dal Brescia, dopo la ripetizione della gara precedente terminata in parit\u00e0.\nOrganigramma societario.\nArea direttiva\nArea tecnica\nArea sanitaria"}
{"id": "1824585", "revid": "767487", "url": "https://it.wikipedia.org/wiki?curid=1824585", "title": "Rom\u00e0 Forns", "text": "Carriera.\nCon il Barcellona tra il 1904 e il 1929 vinse due Coppe del Re ed un Campionato spagnolo."}
{"id": "1824586", "revid": "767487", "url": "https://it.wikipedia.org/wiki?curid=1824586", "title": "Il bandito corso", "text": "Il bandito corso (\"L'Enqu\u00eate corse\") \u00e8 un film del 2004 diretto da Alain Berberian.\nSi tratta di una commedia francese progettata interamente da Christian Clavier e Jean Reno che \u00e8 stata un successo nelle sale francesi nel 2004. Tra i principali interpreti anche l'attrice italiana Caterina Murino.\nIl film \u00e8 tratto da un episodio dalla serie di fumetti di Ren\u00e9 P\u00e9tillon sul detective Jack Palmer.\nTrama.\nJack Palmer \u00e8 un detective privato di Parigi a cui il notaio Dargent affida la missione di definire la costituzione di una propriet\u00e0 in Corsica a favore di un certo Ange Leoni.\nLa missione sembra banale ma non si devono sottovalutare le difficolt\u00e0 per un parigino ad addentrarsi nel mondo del popolo corso. Le sue domande sono immediatamente equivocate dalla popolazione ed il detective finisce per scatenare una battaglia tra bande corse, polizia e servizi segreti. Inoltre, si innamora di L\u00e9a, un'affascinante donna corsa piena di orgoglio e sensualit\u00e0, sorella del \"bandito\" Ange Leoni. La donna lo fa accettare dalla sua tradizionalista famiglia e ci\u00f2 comporta la partecipazione ai suoi riti.\nE cos\u00ec, tra qualche equivoco e parecchi bicchieri di liquore di mirto, tra un'esplosione e qualche sparatoria, Jack si affeziona irrimediabilmente alla Corsica: alla sua popolazione ricca di orgoglio e tradizione e ai suoi paesaggi incantevoli.\nRiprese.\nLa prima scena \u00e8 stata filmata nella piazza del municipio di Vincennes, il resto del fim \u00e8 stato girato ad Ajaccio e a Bastia, nei pressi di Isola Rossa e la scena finale a Sartena."}
{"id": "1824588", "revid": "2169205", "url": "https://it.wikipedia.org/wiki?curid=1824588", "title": "Basso Sarca", "text": "Il Basso Sarca \u00e8 una valle che dal canyon del Limar\u00f2, presso Sarche di Calavino, si estende fino al lago di Garda, il punto pi\u00f9 basso del Trentino (65 m. s.l.m.). \nCome evidenziato dal toponimo, questo rilievo vallivo \u00e8 occupata dal tratto finale del fiume Sarca.\nDal punto di vista orografico la valle si trova all'interno delle Prealpi Gardesane."}
{"id": "1824602", "revid": "89688", "url": "https://it.wikipedia.org/wiki?curid=1824602", "title": "Game &amp; watch", "text": ""}
{"id": "1824605", "revid": "729019", "url": "https://it.wikipedia.org/wiki?curid=1824605", "title": "Isola di Booth", "text": "L'isola di Booth (o isola di Wandel) \u00e8 un'isola spoglia a forma di Y, lunga 5 miglia e con un'altezza massima di 980 metri, al largo della costa ovest della Penisola Antartica, nella parte nordorientale dell'arcipelago Wilhelm. L'isola di Booth \u00e8 situata a . Scoperta e battezzata durante una spedizione tedesca sotto il comando di Dallmann nel 1873-1874, probabilmente in onore di Oskar Booth o Stanley Booth, entrambi allora membri della Societ\u00e0 Geografica di Amburgo. Il Comitato consultivo dei nomi antartici rifiut\u00f2 il nome \"isola di Wandel\", dato dalla Spedizione Antartica Belga 1897-1899, in favore del nome originale. Lo stretto passaggio tra l'isola e la terraferma \u00e8 lo spettacolare canale Lemaire.\nIl punto pi\u00f9 alto dell'isola \u00e8 il picco Wandel (980 metri), fino al 2003 ancora non scalata nonostante i numerosi tentativi; Damien Gildea l'ha denominata \u00abuno degli obiettivi pi\u00f9 competitivi ancora da scalare della Penisola Antartica\u00bb"}
{"id": "1824608", "revid": "122937158", "url": "https://it.wikipedia.org/wiki?curid=1824608", "title": "See Emily Play/The Scarecrow", "text": "See Emily Play/The Scarecrow \u00e8 un singolo del gruppo musicale britannico Pink Floyd, pubblicato il 16 giugno 1967.\nDescrizione.\n\"See Emily Play\".\nIl testo della canzone parla di una ragazza che Barrett stesso ha rivelato di aver visto in una foresta mentre era sotto l'effetto di droghe allucinogene, effetto ricreato dall'atmosfera psichedelica della musica e dal testo al limite del \"non-sense\". La ragazza, secondo quanto scritto da Nicholas Schaffner nel suo libro \"A Saucerful of Secrets: The Pink Floyd Odyssey\", sarebbe in realt\u00e0 l'artista Emily Young, figlia del barone Wayland Hilton Young, soprannominata \"psychedelic schoolgirl\" (\"studentessa psichedelica\").\nNel 1971 il brano fu incluso nella raccolta \"Relics\", distribuito per il mercato statunitense, e in Giappone era gi\u00e0 apparsa su un album, precisamente come traccia d'apertura della versione statunitense dell'album di debutto \"The Piper at the Gates of Dawn\". \u00c8 stata in seguito inclusa anche nelle raccolte ' del 2001 e ' del 2011.\n\"The Scarecrow\".\nIl brano contiene lo sviluppo di alcuni temi sull'esistenzialismo, dato che in esso Syd paragona la sua esistenza a quella dello spaventapasseri (lo \"scarecrow\"), \"pi\u00f9 triste di lui, ma comunque rassegnato al suo destino\". Tale tematica sarebbe divenuta in seguito un pilastro nel linguaggio lirico della band. La canzone contiene una sezione strumentale barocca in stile folk psichedelico comprendente l'utilizzo di una chitarra acustica a 12 corde e di un violoncello. La versione statunitense del singolo venne pubblicata dalla Tower Records per ben tre volte tra il luglio 1967 e la fine del 1968, ma sempre senza riuscire a replicare il successo riscosso nel Regno Unito.\nPubblicazione.\nIl singolo fu commercializzato nel 1967 e presenta una copertina raffigurante una locomotiva nera o, in alcune versioni, rosa, con un vagone di uguale colore contenente dei passeggeri che guardano fuori dai finestrini; le volute di fumo che escono dalla locomotiva contengono il titolo del primo brano.\nIn Italia \u00e8 stato il primo disco dei Pink Floyd pubblicato, a settembre dello stesso anno, con una copertina fotografica diversa da tutte le altre versioni pubblicate nel resto del mondo, che riporta in alto il nome del complesso colorato in rosso e blu, e i titoli dei brani in basso, \"See Emily Play\" in rosso e \"The Scarecrow\" in blu; in alto a sinistra vi sono il logo e il numero di catalogo. Sul retro vi \u00e8 una presentazione in italiano dei singoli componenti e del gruppo. Il singolo fu ristampato a marzo 1968, con piccole differenze nell'etichetta, in occasione dei quattro concerti al Piper Club di Roma ad aprile di quell'anno (prima esibizione dal vivo in Italia del complesso) e del Festival Pop di Roma del maggio dello stesso anno.\nVideo musicale.\nUn primo videoclip per \"See Emily Play\", prodotta per un cinegiornale Path\u00e9 e girata ai primi di luglio 1967, mostra la band in atteggiamento scherzoso con uno spaventapasseri in uno spazio aperto. In essa si vede Roger Waters cadere in terra come se fosse stanco e Nick Mason scambiare il cappello con quello dello spaventapasseri. Parte di questa pellicola \u00e8 stata ripresa nel tour \"The Dark Side Roger Waters tour\".\nUn secondo video \u00e8 stato girato nel 1968 a Bruxelles, in Belgio, con David Gilmour in sostituzione di Barrett e con Waters che canta in playback mentre suona un basso Rickenbacker con un archetto di violino.\nTracce.\nTesti e musiche di Syd Barrett."}
{"id": "1824610", "revid": "599013", "url": "https://it.wikipedia.org/wiki?curid=1824610", "title": "Paul Robinson (calciatore 14 dicembre 1978)", "text": "Carriera.\nGioc\u00f2 con la squadra della sua citt\u00e0 natale dal 1996 al 2003 anno in cui pass\u00f2 al West Bromwich.\nNel luglio 2009 passa in prestito per una stagione al Bolton. Riscattato da questi, vi rimane fino al 2012 anno in cui passa al Leeds.\nStatistiche.\nPresenze e reti nei club.\n\"Statistiche aggiornate al 22 agosto 2017.\""}
{"id": "1824621", "revid": "125770950", "url": "https://it.wikipedia.org/wiki?curid=1824621", "title": "Mark Noble", "text": "Caratteristiche tecniche.\nCentrale di centrocampo, Mark Noble gioca prevalentemente come mediano. Molto dinamico e duttile, \u00e8 dotato di buona tecnica, visione di gioco, corsa e senso della posizione. Preciso nei calci piazzati, \u00e8 un buon battitore di rigori, calci d'angolo e punizioni dalla media distanza.\nCarriera.\nNato a Londra, cresce nel vivaio del fino a fare il suo esordio nell'agosto 2004, all'et\u00e0 di 17 anni, in una partita di League Cup contro il . La sua prima apparizione in campionato risale invece nel gennaio 2005 contro il .\nNell'agosto 2006 passa in prestito all' per tre mesi; il 12 settembre segna il suo primo gol da professionista contro il . Realizz\u00f2 il suo primo gol con il West Ham Utd, nel gennaio 2007, in una partita di FA Cup contro il , mentre il primo in Premiership arriv\u00f2 il successivo 4 marzo contro il .\nStatistiche.\nPresenze e reti nei club.\n\"statistiche aggiornate al 28 dicembre 2021.\""}
{"id": "1824624", "revid": "1543377", "url": "https://it.wikipedia.org/wiki?curid=1824624", "title": "Loris Borgioli", "text": "Carriera.\nGiocatore.\nCresce all'Empoli, con il quale debutta in prima squadra (prima divisione). Dopo cinque anni si trasferisce al Livorno con cui debutta in serie A e disputa due buone stagioni. Dopo un campionato 1935-36 da protagonista a (serie B) passa all'Atalanta, con cui disputa cinque annate (tre di serie B e due di A) guadagnando due promozioni nel massimo campionato.\nAl termine dell'esperienza bergamasca viene acquistato dal Padova (serie B) dove milita fino all'interruzione dei campionati per via della seconda guerra mondiale. Al termine degli eventi bellici termina la carriera all'Empoli in Serie C con promozione in Serie B dove gioca le sue ultime 3 stagioni.\nAllenatore.\nHa allenato per tre anni consecutivi il Cuoiopelli, con cui ha anche vinto due campionati."}
{"id": "1824626", "revid": "804", "url": "https://it.wikipedia.org/wiki?curid=1824626", "title": "American Legion", "text": "L'American Legion \u00e8 un'organizzazione di veterani delle forze militari statunitensi che hanno prestato servizio in tempo di guerra.\nFondata nel 1919 dai soldati di ritorno dalla Francia al termine della Prima guerra mondiale, il suo quartier generale \u00e8 situato a Indianapolis, nell'Indiana. Il gruppo, che conta circa 2,4 milioni di membri, organizza eventi commemorativi e attivit\u00e0 di volontariato, oltre ad avere interessi politici diretti nella difesa degli interessi dei veterani (pensioni, copertura sanitaria, etc.). Le sue attivit\u00e0 politiche e sociali sono orientate generalmente su posizioni conservatrici.\nNel 1976, durante un congresso dell'associazione tenutosi a Philadelphia, su 4000 partecipanti 221 contrassero un'infezione che provoc\u00f2 34 morti. Al batterio che caus\u00f2 questa epidemia acuta fu dato il nome di legionella.\nPubblicazioni.\nL'organo ufficiale dell'organizzazione \"The American Legion Weekly\" ha iniziato la pubblicazione il 4 luglio 1919 con cadenza settimanale.\nNel 1926 \u00e8 divenuta mensile ed \u00e8 stata ribattezzata \"The American Legion Monthly\".\nNel 1936 il nome nuovamente \u00e8 cambiato in \"American Legion Magazine\"."}
{"id": "1824629", "revid": "1699816", "url": "https://it.wikipedia.org/wiki?curid=1824629", "title": "Evil-Lyn", "text": "Evil-Lyn, \u00e8 un personaggio immaginario creato nel 1981 da Mattel per la linea di giocattoli dei Masters of the universe (accorciato spesso in M.O.T.U., in italiano \"i dominatori dell'universo\").\nSerie del 1983.\nIl personaggio di Evil-Lyn fu introdotto nella linea di giocattoli dei Masters nel 1983, per aggiungere una controparte negativa a Teela, da cui eredita anche il modello per l'action figure. La sua action figure ha la pelle di colore giallo, ma questa caratteristica non \u00e8 stata mantenuta in nessun altro media. \u00c8 uno dei principali alleati di Skeletor, ma in pi\u00f9 di un episodio dimostra di perseguire spesso i propri interessi. \u00c8 una potentissima strega, in grado di numerosi incantesimi e abile nel trasformarsi per confondere o ingannare i guerrieri eroici, tuttavia non sembra essere in grado di competere con Sorceress. In un episodio viene rivelato che sotto il suo classico elmetto ha dei capelli cortissimi e bianchi. Nel corso della serie non viene rivelato nulla sul suo passato, ma nella guida del cartone animato, viene spiegato che Evil-Lyn era una scienziata terrestre di nome Evelyn Powers. Arriv\u00f2 su Eternia a bordo della spedizione della regina Marlena, di cui era terribilmente gelosa. Le sue attitudini scientifiche furono mutate in arti di magia nera da Skeletor.\nSerie del 2002.\nIl personaggio di Evil-Lyn compare anche nella nuova serie del 2002, con un nuovo background. Viene infatti spiegato che Evil-Lyn \u00e8 la figlia di un misterioso sacerdote conosciuto semplicemente come \"il senza volto\", che viveva isolato a Zalesia, e faceva da guardia ad un oggetto chiamato \"Ram Stone\". Si sa che suo padre disapprova completamente l'assoggettamento di Evil-Lyn alle forze del male. Nella nuova serie, inoltre Evil-Lyn \u00e8 ancora pi\u00f9 ambigua nei confronti di Skeletor. Intreccia infatti una segreta alleanza con Kobra Khan, per liberare il malvagio Re Hiss e gli uomini serpente, ed in seguito anche con Hordak. In realt\u00e0 in passato Evil-Lyn e Keldor (la forma umana di Skeletor) erano amanti. Evil-Lyn contribu\u00ec anche a salvargli la vita, ma quando Keldor divenne Skeletor, i suoi sentimenti positivi, compresi l'amore nei confronti della donna, sparirono del tutto. Da quel momento Evil-Lyn desider\u00f2 pi\u00f9 di tutto scavalcare l'autorit\u00e0 di Skeletor anzich\u00e9 lavorare al suo fianco. In questa serie, a differenza della precedente, vengono dati indizi che lasciano intuire che in Evil-Lyn ci sia ancora una parte buona che prova sentimenti umani.\nAltre apparizioni.\nNel film \"I dominatori dell'universo\", il suo ruolo \u00e8 interpretato da Meg Foster."}
{"id": "1824635", "revid": "287204", "url": "https://it.wikipedia.org/wiki?curid=1824635", "title": "Joel McNeely", "text": "Entrambi i genitori di McNeely lavoravano nel mondo della musica e del teatro. McNeely, quindi, inizi\u00f2 fin da piccolo a suonare il pianoforte, il sassofono, il basso e il flauto.\nCarriera.\nNel 1994 la Lucasfilm lo scelse per comporre la colonna sonora di alcuni episodi della serie televisiva \"Le avventure del giovane Indiana Jones\". In seguito, sempre per la \"Lucasfilm\", scrisse le partiture dell'opera multimediale \"L'ombra dell'Impero\", un progetto altamente sperimentale per l'epoca (1996) e per il compositore, che si trovava a scrivere della musica per temi e motivi, piuttosto che per singole scene.\nHa condotto anche una serie di registrazioni della partiture pi\u00f9 famose di Bernard Herrmann, Franz Waxman, John Barry, tra cui \"La donna che visse due volte\", \"Psyco\" e \"Quarto potere\". Ha composto le musiche di \"Benvenuti a Radioland\", \"The Avengers - Agenti speciali\", \"Dark Angel\", \"Il nome del mio assassino\", \"Mulan II\", \"Un milione di modi per morire nel West\" e \"Home - A casa\"."}
{"id": "1824637", "revid": "599013", "url": "https://it.wikipedia.org/wiki?curid=1824637", "title": "Antonio Morzenti", "text": "Carriera.\nCresce nelle serie minori, nelle quali viene notato ed acquistato dall'Atalanta. Con i neroazzurri gioca per dieci anni, ottenendo due promozioni dalla Serie B alla Serie A.\nGioca in totale 67 partite in massima serie.\nTermina la carriera nel Marzotto Manerbio, in Serie C."}
{"id": "1824641", "revid": "125001453", "url": "https://it.wikipedia.org/wiki?curid=1824641", "title": "MAC 1934", "text": "La MAC 1934 era una mitragliatrice aeronautica da 7,5\u00a0mm, prodotta, in versione fissa e brandeggiabile, dall'azienda francese Manufacture d'armes de Ch\u00e2tellerault (MAC) negli anni trenta. Era la variante aeronautica della MAC 1931. Utilizzata tra il 1935 ed il 1940 sui velivoli in forza all'Arm\u00e9e de l'air divenne la mitragliatrice di dotazione standard sugli aerei di produzione francese del periodo antecedente lo scoppio della seconda guerra mondiale.\nStoria e sviluppo.\nNel 1934 l'azienda di produzione d'armi MAC, con sede a Ch\u00e2tellerault, avvi\u00f2 lo sviluppo di una nuova mitragliatrice leggera pensata per l'utilizzo aeronautico destinata ad equipaggiare la nuova produzione nazionale di velivoli che in quegli anni dovevano rimodernare il parco apparecchi dell'Arm\u00e9e de l'air, l'Aeronautica militare francese, e che fino ad allora utilizzava principalmente la precedente Darne Mle 1933. Il progetto era uno sviluppo a maggior cadenza di tiro della MAC 1931, designata ufficialmente come mitrailleuse mle 1931, una mitragliatrice da 7,5\u00a0mm utilizzata nei carri armati e, in postazione fissa, nelle fortificazione della Linea Maginot, derivata a sua volta dalla mitragliatrice leggera MAC 24/29 e con le quali condivideva il munizionamento 7,5 \u00d7 54 mm MAS Mod. 1929.\nLa MAC 1934 aveva un sistema automatico di ricarica a gas ed adottava inizialmente un caricatore a tamburo, sostituito successivamente da quello a nastro. Il modello bench\u00e9 presentasse due importanti lacune progettuali, ovvero non disponeva di un sistema di sincronizzazione del tiro ed era maggiormente costoso da realizzare rispetto ai concorrenti, si rivel\u00f2 estremamente affidabile e particolarmente compatto.\nInizialmente l'Arm\u00e9e de l'air preferiva utilizzare mitragliatrici dotate di caricatore a tamburo, ma ben presto si rese conto che l'autonomia risultava limitata per le nuove esigenze di combattimento aereo, oltre la maggior complessit\u00e0 delle operazioni di rimunizionamento delle unit\u00e0 di collocazione alare, per cui richiese una versione dell'arma che prevedesse un pi\u00f9 capiente e pratico caricatore a nastro. La MAC di conseguenza svilupp\u00f2 nel 1939 un nuovo modello, denominato MAC 1934 M39 che rispondeva alle caratteristiche richieste.\nEfficacia operativa.\nCome le altre mitragliatrici del periodo sviluppate su munizionamento tipico da fucili, bench\u00e9 risultassero efficaci solo pochi anni prima, lo sviluppo tecnico costruttivo dei velivoli nel periodo tra le due guerre era tale che oramai i calibri da 7,5\u00a0mm risultavano inefficaci nella maggior parte degli scontri aerei. La MAC 1934 non faceva eccezione, non per la qualit\u00e0 dell'arma, quanto appunto per il suo munizionamento; in pi\u00f9 lo stesso sviluppo tecnico consentiva ai velivoli una maggior tangenza operativa vanificata per\u00f2, come nel caso del caccia Morane-Saulnier MS.406, dalla tendenza al bloccaggio dei meccanismi in conseguenza alle rigide temperature presenti in alta quota, costringendo a modificare il velivolo con delle canalizzazioni aggiuntive atte a riscaldare le armi presenti nelle ali.\nPer ovviare a questa ridotta efficacia, l'Arm\u00e9e de l'air richiese la progettazione di mitragliatrici pesanti, tra cui una versione da 11\u00a0mm della MAC 1934, ma nessuno dei progetti in corso venne completato per il sopraggiungere dell'armistizio di Compi\u00e8gne del 22 giugno 1940."}
{"id": "1824642", "revid": "125734690", "url": "https://it.wikipedia.org/wiki?curid=1824642", "title": "Goffredo Lombardo", "text": "Carriera.\nHa ereditato dal padre la pi\u00f9 antica casa cinematografica italiana, portandola al successo, grazie a collaborazioni con registi come Luchino Visconti, per il quale produsse \"Rocco e i suoi fratelli\" e \"Il Gattopardo\". A causa degli alti costi di questo film, ma soprattutto di \"Sodoma e Gomorra\" fu costretto a dichiarare fallimento ma pur di rimanere proprietario del nome Titanus vendette tutti i suoi averi per cercare di ripianare i debiti, dedicandosi esclusivamente alla distribuzione cinematografica. Per salvare il salvabile giunse nel 1963 a produrre un film dal titolo \"Il giorno pi\u00f9 corto\" a cui presero parte molti dei principali attori del grande e piccolo schermo dell'epoca a titolo gratuito per scongiurare il fallimento dell'azienda.\nAnni dopo riusc\u00ec a ritornare al comando della societ\u00e0 di produzione ma il mutato gusto del pubblico e il nuovo sistema industriale lo convinsero a cedere il ramo cinematografico per concentrarsi sulle produzioni televisive, l'ultima delle quali alle quali ha partecipato \u00e8 stata la serie televisiva \"Orgoglio\" trasmessa su Rai Uno con enorme successo. Vinse vari premi cinematografici, tra cui nel 1995 il Leone d'Oro alla carriera alla Mostra Internazionale d'Arte Cinematografica di Venezia. Fond\u00f2, negli anni cinquanta, la casa discografica Titanus, divenuta poi Sprint, con cui pubblic\u00f2 dischi di vari cantanti, tra cui Nilla Pizzi e Nini Rosso. Nel 2010 Giuseppe Tornatore ha realizzato un film documentario: \"L'ultimo gattopardo - Ritratto di Goffredo Lombardo\".\nQuale nota a margine vale la pena di menzionare la sua passione - da giovane - per le immersioni e la pesca subacquea, che lo videro protagonista, nel 1956, nella zona del Circeo, di uno dei rari casi di attacchi documentati di squalo bianco nel mare Mediterraneo: non solo ne usc\u00ec illeso, ma pochi giorni dopo fu in grado di catturare quello che presumibilmente era l'animale che lo aveva attaccato. Trasmise la passione del mare anche ai suoi due figli, uno dei quali purtroppo mor\u00ec nel corso di una immersione a Ponza."}
{"id": "1824645", "revid": "125811153", "url": "https://it.wikipedia.org/wiki?curid=1824645", "title": "Pizzofalcone", "text": "La collina di Pizzofalcone, nota anche col nome di Monte di Dio, \u00e8 una zona di Napoli che fa parte del quartiere San Ferdinando, situata fra il borgo Santa Lucia, il Chiatamone e Chiaia, \u00e8 alta 60 metri.\nEtimologia.\nIl nome di \"Pizzofalcone\" risale alla met\u00e0 del Duecento, quando la collina non faceva parte del tessuto urbano. Il re di Napoli Carlo I d'Angi\u00f2 decise di praticare in questa zona la caccia al falcone, facendo costruire sulla collina una falconiera per la \"real caccia di falconi\".\nIl nome \"Monte di Dio\" deriva invece dalla omonima chiesa con annesso convento fondati nel XVI secolo alla fine di via Monte di Dio e oggi non pi\u00f9 esistenti.\nStoria.\nQui nacque Parth\u00e8nope alla fine dell'VIII secolo a.C.: essa includeva il territorio compreso tra la penisoletta di Megaride e la collina di Pizzofalcone. \nIn epoca romana, l'area faceva parte della villa di Licinio Lucullo. All'apice della collina, nel sito archeologico di Monte Echia, sono visibili alcuni resti della tenuta della Villa.\nDopo la caduta dell'Impero romano d'Occidente, a partire dalla fine del V secolo d.C., Pizzofalcone fu occupata da una importante comunit\u00e0 di monaci basiliani, che nel VII secolo adottarono la regola di San Benedetto.\nNel 1442 Napoli fu assediata da Alfonso V d'Aragona. All'epoca, la zona di Pizzofalcone era fuori dalle mura della citt\u00e0. Per supportare gli attacchi, fu costruito un bastione, chiamato \"fortelicio di Pizzofalcone\", poi rimasto a protezione della citt\u00e0. (\"All'ultimo di marzo Re Alfonso, havendo lassato contra Napole fortificata la bast\u00eca di Pizzofalcone, se ne andaje a Vico\" [.\"..\"] \"dalla Bastia che stava a Campo Vecchio sopra Pizzofalcone contra Napule...\" An. \"Diaria neapolitana etc\". In Ludovico Antonio Muratori, \"Rerum italicarum scriptores etc\". C. 1.123, t. 21. Milano, 1732.)\nLa vera urbanizzazione della zona inizia nel 1509, quando Andrea Carafa della Spina, conte di Santa Severina, acquist\u00f2 alcuni terreni del monastero dei Santi Pietro e Sebastiano per edificarvi la propria villa. Nell'atto di compravendita si ha l'ultima traccia del \"fortelicio di Pizzofalcone\", probabilmente abbattuto durante l'allargamento delle mura cittadine. Nella veduta di Antoine Lafr\u00e9ry del 1566, \u00e8 gi\u00e0 chiara la struttura urbanistica della zona.\nAl vicer\u00e9 Don Pedro de Toledo si deve l'ampliamento cinquecentesco che, per la prima volta, inglob\u00f2 all'interno delle mura il monte Echia, ancora in epoca aragonese fortezza militare \"siti Perillos\", propaggine esterna della citt\u00e0.\nIl posto di caccia voluto da Carlo I d'Angi\u00f2 fu demolito per far posto a un carcere, che fu poi convertito in caserma militare, che nel XIX secolo era occupato dai Granatieri della Guardia Reale. Nella stessa area insisteva il Reale officio topografico, in cui venivano redatte le carte topografiche, geografiche e idrografiche del Regno delle Due Sicilie. L'edificio era provvisto di una specola per le osservazioni astronomiche in funzione delle rilevazioni geodetiche.\nIn seguito alla frana verificatasi la sera del 28 gennaio 1868, il Genio militare comp\u00ec diverse perizie volte ad accertare se l'evento catastrofico fosse stato determinato da un'errata costruzione dei muri di sostegno della scarpata; in quella occasione fu redatta, dall'ingegnere Alfonso Guerra, la prima pianta delle grotte del Monte Echia, per documentare l'esistenza di cavit\u00e0 alle quali si aveva accesso dagli edifici collocati lungo via Santa Lucia e via Chiatamone.\nAlla fine del XIX secolo, con la costruzione di via Caracciolo e la colmata a mare, lo sperone del monte nei pressi di via Chiatamone fu ridimensionato.\nMonumenti e luoghi d'interesse.\nLa zona di Pizzofalcone, nella parte sud del quartiere San Ferdinando, pur essendo poco estesa, conserva numerosi luoghi di interesse storico e artistico.\nSulla cima della collina c'\u00e8 il sito archeologico di Monte Echia, col suo belvedere affacciato sul Golfo di Napoli e i resti della Villa di Licinio Lucullo. Da qui \u00e8 possibile scendere al Chiatamone e agli adiacenti Borgo Santa Lucia e Borgo Marinari tramite le rampe di Pizzofalcone, lungo le quali si pu\u00f2 ammirare Villa Ebe, opera dell'architetto Lamont Young. Sempre sul monte Echia sorgono il Palazzo Carafa di Santa Severina e la chiesa dell'Immacolatella a Pizzofalcone, primi insediamenti urbani della zona. Anticamente qui era situato anche l'ingresso principale del Gran Quartiere di Pizzofalcone. Dalla fine del XIX secolo l'ingresso della caserma fu spostato all'apice di via Monte di Dio.\nLa via di accesso principale al monte Echia \u00e8 via Egiziaca a Pizzofalcone. Questa strada di transito per la caserma era la via commerciale della zona, mentre la parallela via monte di Dio era la via residenziale. Gran parte della strada, verso levante, era occupata dal convento dell'Egiziaca a Pizzofalcone e dalla Chiesa di Santa Maria Egiziaca a Pizzofalcone, opera di Cosimo Fanzago. Sul lato opposto della strada spicca Palazzo Serra di Cassano. Quello di Via Egiziaca era l'ingresso principale del palazzo. Poi, nel 1799, il figlio del duca, Gennaro Serra di Cassano, fu condannato a morte per aver aderito alla Repubblica Napoletana. Da allora il portone principale \u00e8 chiuso per lutto e l'accesso a palazzo avviene da via Monte di Dio. Il palazzo ospita la sede dell'Istituto italiano per gli studi filosofici.\nDa via Egiziaca \u00e8 possibile scendere verso piazza Plebiscito e la litoranea attraversando il Pallonetto di Santa Lucia, nucleo storico dell'omonimo borgo. Qui si trovano la Chiesa di Santa Maria della Solitaria ed il Museo artistico industriale Filippo Palizzi, ospitato nella sede dell'Istituto d'arte \"Palizzi\".\nParallela a via Egiziaca c'\u00e8 via Monte di Dio. Come detto all'apice della strada sorge il Gran Quartiere di Pizzofalcone. Oggi questa caserma intitolata a Nino Bixio ospita un Reparto Mobile della Polizia di Stato. il nome della strada deriva dal fatto che fino al XIX secolo al posto dell'ingresso della caserma sorgeva la chiesa di Monte di Dio. Sul lato di ponente della strada, in largo generale Parisi, c'\u00e8 la Scuola militare Nunziatella, uno dei pi\u00f9 antichi istituti di formazione militare del mondo. Dello stesso complesso fa parte la Chiesa della Nunziatella, costruita nel 1588 e rimaneggiata nel 1736 dall'architetto Ferdinando Sanfelice. Sempre qui sorge il Palazzo della SIP (Palazzo Pacanowski), edificato ad inizio anni sessanta, oggi sede distaccata dell'Universit\u00e0 degli Studi di Napoli \"Parthenope\".\nScendendo lungo via Monte di Dio si incontrano numerosi palazzi edificati nel '600 e nel '700, il gi\u00e0 citato Palazzo Serra di Cassano e il Teatro Politeama. Per giungere in Piazza Santa Maria degli Angeli. Oggi la piazza \u00e8 occupata dai lavori per la realizzazione della stazione Chiaia - Monte di Dio della Linea 6 della metropolitana di Napoli. Sulla Piazza si affacciano la Basilica di Santa Maria degli Angeli a Pizzofalcone ed il Palazzo Ciccarelli di Cesavolpe, sede della Municipalit\u00e0 1 della Citt\u00e0 di Napoli. Adiacente alla Piazza sorge il Ponte di Chiaia. Il Ponte garantisce il collegamento stradale con la zona di San Carlo alle Mortelle e, tramite un ascensore, il collegamento pedonale con via Chiaia.\nDalla piazza, percorrendo via Gennaro Serra, si giunge a Piazza Plebiscito. Su questa strada c'\u00e8 l'ingresso della Galleria Borbonica, voluta da Ferdinando II di Borbone per garantirsi una via di fuga verso il mare in caso di tumulti popolari."}
{"id": "1824655", "revid": "580", "url": "https://it.wikipedia.org/wiki?curid=1824655", "title": "Tri-Klops", "text": "Tri-Klops, \u00e8 un personaggio immaginario creato nel 1981 da Mattel per la linea di giocattoli dei Masters of the Universe (accorciato spesso in M.O.T.U., in italiano \"i dominatori dell'universo\").\nSerie del 1983.\nTri-Klops \u00e8 uno dei primissimi personaggi ad essere introdotti sia nella linea di \"action figure\" che nel cartone animato. \u00c8 uno dei guerrieri diabolici, agli ordini di Skeletor. Il suo potere deriva da un elmetto che girando su s\u00e9 stesso dona a Tri-Klops la possibilit\u00e0 sia di sparare laser, sia di vedere attraverso gli oggetti solidi, anche a grandissime distanze: si tratta, almeno apparentemente, di un oggetto tecnologico, anzich\u00e9 frutto di magia. Tri-Klops \u00e8 inoltre molto forte fisicamente, sebbene non possa essere paragonato ad He-Man. Nonostante ci\u00f2, nella serie tende a sparire man mano che compaiono nuovi personaggi, e poco viene rivelato del suo passato. Nella guida del cartone animato tuttavia si scopre che anche lui, come Evil-Lyn e Beast Man, faceva parte della spedizione spaziale della Regina Marlena precipitata su Eternia. Il suo nome umano era T. E. Scope, e venne trasformato da Skeletor per essere assoggettato al proprio potere.\nSerie del 2002.\nTri-Klops viene riutilizzato nella serie del 2002, con un design leggermente modificato ed un nuovo ruolo. Infatti nella nuova serie del cartone animato, Tri-Klops \u00e8 un geniale scienziato, molto pi\u00f9 intelligente degli altri guerrieri diabolici. \u00c8 colui che fornisce Skeletor di tutte le apparecchiature e le nuove armi per combattere He-Man, ed in una occasione tenta di scavalcare l'autorit\u00e0 di Skeletor per agire di propria iniziativa."}
{"id": "1824661", "revid": "92723", "url": "https://it.wikipedia.org/wiki?curid=1824661", "title": "Citt\u00e0 del Costa Rica", "text": ""}
{"id": "1824662", "revid": "228587", "url": "https://it.wikipedia.org/wiki?curid=1824662", "title": "Costrignano", "text": "Costrignano (\"Stergn\u00e4n\", in dialetto frignanese) \u00e8 una frazione del comune di Palagano, in provincia di Modena.\n\u00c8 un paese costituito da varie borgate e si trova ad un'altezza media di 740 metri (chiesa).\nLe borgate di cui \u00e8 composto sono: \"Ca' D'Orazio\", \"Casa Boccini\", \"La Campagnola\", \"Castellaccio\", \"Castellaro\", \"Frassineti\", \"Ca' di Giano\", \"Il Poggio\", \"Ca' di Rozzi\", \"La Valle\", \"Ca' di Locco\". Al centro in posizione mediana d'altezza e quasi isolata si trova la chiesa dedicata a Santa Margherita.\nIl nome potrebbe essere derivato dal nome proprio latino \"Castricius\" o \"Casticius\", forse del legionario romano cui furono dati in concessione i terreni; oppure dalla voce medioevale \"castrucianus\" che significa porciletto. Malgrado tali possibili origini del nome non ci sono prove certe di un insediamento di origine romana.\nCostrignano (\"Costreniano\") \u00e8 citato per la prima volta in documenti del 1029 e 1071 dove si narra che l'allora casale era prima soggetto ai Capitani di Baiso e successivamente alla Badia di Frassinoro.\nDurante la seconda guerra mondiale, il 18 marzo 1944, il paese \u00e8 stato coinvolto nella strage di Monchio, Susano e Costrignano dove furono trucidati parecchi cittadini inermi."}
{"id": "1824667", "revid": "729019", "url": "https://it.wikipedia.org/wiki?curid=1824667", "title": "Aiden Shaw", "text": "Biografia.\nNato in una numerosa famiglia cattolica irlandese, fin da ragazzo ha sempre voluto primeggiare sui suoi fratelli, desiderando diventare una popstar. Verso i 18 anni si iscrive ad un corso di arti visive presso il Brighton College, in quel periodo inizia a prostituirsi per mantenersi agli studi.\nTerminati gli studi si trasferisce a Los Angeles, dove inizia a lavorare nel mondo della pornografia gay, comparendo in oltre 50 film per case di produzione come Falcon Studios, Catalina Films e Studio 2000, e venendo diretto pi\u00f9 volte da Chi Chi LaRue. Nella sua carriera si \u00e8 guadagnato diversi premi, tra cui un Adult Erotic Gay Video Awards per la miglior scena di sesso in \"Grease Guns\".\nNel 1996 scrive il romanzo semi-autobiografico \"Brutal\", l'anno seguente pubblica una raccolta di poesie. lavora saltuariamente nella pornografia, lavorando come scrittore, poeta, compositore e cantante, infatti \u00e8 membro di una band indie rock chiamata Whatever.\nNel 1997 scopre di essere HIV positivo. Nel 2000 debutta nel suo primo film non per adulti, intitolato \"Kiss Kiss Bang Bang\", di cui cura anche le musiche.\nNel 2012, all'et\u00e0 di 46 anni, inizia la carriera di modello sotto contratto con la Success Models di Parigi. vive e lavora a Barcellona."}
{"id": "1824668", "revid": "404449", "url": "https://it.wikipedia.org/wiki?curid=1824668", "title": "Ex regia scuola normale magistrale e convitto di Grosseto", "text": "Il palazzo della Regia scuola normale magistrale e convitto \u00e8 un complesso architettonico che si articola tra piazza Rosselli e viale Porciatti a Grosseto, in Toscana.\nStoria.\nIl complesso fu costruito a pi\u00f9 riprese su progetto dell'ingegnere Giuseppe Luciani, e inaugurato nel 1923 per ospitare la scuola magistrale mista, il Regio istituto magistrale e il convitto intitolato a Giovanni Bosco.\nA partire dal dopoguerra, l'ala meridionale che si affaccia su viale Porciatti ha continuato a ospitare la scuola superiore magistrale, e poi il liceo linguistico Antonio Rosimini, mentre nell'ala settentrionale del complesso che d\u00e0 su piazza della Vasca trova sede la scuola media Giovanni Pascoli.\nDescrizione.\nFacciata settentrionale.\nIl palazzo si presenta come un imponente edificio costituito da tre distinti corpi di fabbrica addossati tra loro: la facciata principale convessa e le ali laterali a pianta rettangolare. Il complesso presenta elementi stilistici che rievocano il gusto neorinascimentale, disponendosi su tre livelli.\nAl pian terreno, si trovano due grandi portali d'ingresso su ciascuno dei due lati della facciata principale che si apre su piazza della Vasca. Preceduti da una breve gradinata, si presentano ad arco tondo, delimitati lateralmente da lesene, i cui capitelli danno appoggio alla balaustra orizzontale dei due terrazzi che sporgono dal primo piano. Le finestre che si aprono al pian terreno ricalcano gli elementi stilistici dei due portali, presentandosi anch'esse ad arco tondo. I due piani superiori sono caratterizzati da una serie di finestre architravate di forma rettangolare. Sulla facciata principale, due di esse al primo piano sono decorate da un timpano semicircolare, mentre le porte-finestre, che conducono ai due terrazzi che sovrastano i rispettivi portali d'ingresso, presentano alla loro sommit\u00e0 timpani triangolari, incompleti all'apice centrale per lasciare spazio all'ulteriore elemento decorativo interposto.\nL'intera struttura architettonica ben si integra, stilisticamente, al palazzo del Governo che le si affaccia di fronte."}
{"id": "1824682", "revid": "486946", "url": "https://it.wikipedia.org/wiki?curid=1824682", "title": "Associazione Sportiva Dilettantistica Baracca Lugo", "text": ""}
{"id": "1824684", "revid": "1926649", "url": "https://it.wikipedia.org/wiki?curid=1824684", "title": "James Walker", "text": "Carriera.\nHa giocato in Premier League con le maglie del West Ham United e del Tottenham Hotspur."}
{"id": "1824685", "revid": "287204", "url": "https://it.wikipedia.org/wiki?curid=1824685", "title": "Acido abscissico", "text": "L'acido abscissico (ABA) \u00e8 un fitormone. L'ABA \u00e8 centrale in molti processi di sviluppo delle piante tra cui la dormienza dei semi e delle sementi, il controllo della dimensione degli organi e la chiusura stomatica.\nBiochimica.\nL'ABA \u00e8 una molecola di 15 atomi di carbonio configurati in un anello alifatico con un doppio legame, tre gruppi metilici e una catena insatura che termina con un gruppo carbossilico.\nTutto l'ABA che si trova in natura \u00e8 nella forma \"cis\" e, per convenzione, il nome \u00e8 riferito a questo isomero.\nLa struttura dell'ABA ricorda la porzione terminale di alcuni carotenoidi, ed infatti la via biosintetica dell'ABA parte dall'isopentenil pirofosfato (IPP) che porta alla sintesi della violaxantina, la quale \u00e8 quindi convertita in 9'-cis-neoxantina che \u00e8 scissa nella xantossina (un inibitore di crescita neutro con propriet\u00e0 simili all'ABA). La xantossina \u00e8 infine convertita nell'ABA-aldeide che diventa acido abscissico. Infine l'ABA \u00e8 trasportato sia dallo xilema che dal floema dov'\u00e8 pi\u00f9 abbondante.\nEffetti.\nGli effetti dell'ABA sono molteplici e paragonabili a quelle del cortisolo negli animali superiori: agisce da regolatore negativo della crescita e dell'apertura stomatica in condizioni di stress ambientali; regola la dormienza dei semi; funge da antagonista con le auxine, le gibberelline e le citochinine; promuove la senescenza fogliare.\nPreviene anche l'apertura degli stomi in presenza di luce: l'ABA agisce inibendo i canali entrati del potassio aperti quando la cellula \u00e8 iperpolarizzata dalla pompa protonica. Tale inibizione sembra essere mediata dall'ingresso di calcio nella cellula e dall'alcalinazione del citosol. Quindi il calcio ed il pH agiscono in due modi: inibendo i canali entranti del potassio e attivando i canali anionici uscenti, promuovendo cos\u00ec la chiusura degli stomi.\nMeccanismo d'azione.\nSebbene non ancora identificato si \u00e8 certi dell'esistenza di un recettore proteico dell'ABA sito sulla superficie esterna della membrana plasmatica, comunque recenti scoperte hanno dimostrato che sembra essere coinvolta la via di trasduzione del segnale mediata dalla fosfolipasi C e dal fosfatidilinositolo."}
{"id": "1824686", "revid": "272827", "url": "https://it.wikipedia.org/wiki?curid=1824686", "title": "Slavutych", "text": ""}
{"id": "1824689", "revid": "31185", "url": "https://it.wikipedia.org/wiki?curid=1824689", "title": "Papa Marco I", "text": ""}
{"id": "1824690", "revid": "92723", "url": "https://it.wikipedia.org/wiki?curid=1824690", "title": "Cantoni del Costa Rica", "text": ""}
{"id": "1824694", "revid": "53520932", "url": "https://it.wikipedia.org/wiki?curid=1824694", "title": "Sassuolo Calcio", "text": ""}
{"id": "1824709", "revid": "483097", "url": "https://it.wikipedia.org/wiki?curid=1824709", "title": "Lucia Gomez Paloma", "text": "Biografia.\nNata da Enrico Gomez Paloma, discendente da una famiglia di origine spagnola, e da Livia Porzio, fin da giovane fu introdotta in ambienti letterari, dove strinse amicizia tra l'altro con Melchiorre Delfico e Giuseppe Poerio.\nNel 1813 spos\u00f2 il magistrato abruzzese Giuseppe de Thomasis di Montenerodomo, con il quale partecip\u00f2 attivamente ai moti del 1820-21. \nEsiliata con il marito a Firenze, form\u00f2 un primo salotto letterario con Giovan Pietro Vieusseux. Rimasta vedova nel 1830, si trasfer\u00ec a Parigi, dove visse per circa un decennio, diventando amica sia di Niccol\u00f2 Tommaseo, che le dedic\u00f2 una poesia, sia di Terenzio Mamiani. \nRitornata a Napoli, il suo salotto divent\u00f2 una sorta di ritrovo delle pi\u00f9 brillanti menti liberali dell'Italia meridionale (da Bertrando a Silvio Spaventa, da Luigi Blanch a Carlo Troya), che si preparavano alla rivoluzione del 1848.\nDopo i fatti del Quarantotto, trasferitasi in una villa a San Giovanni a Teduccio, visse isolata fino alla morte."}
{"id": "1824711", "revid": "647919", "url": "https://it.wikipedia.org/wiki?curid=1824711", "title": "Commedia erotica", "text": ""}
{"id": "1824718", "revid": "446353", "url": "https://it.wikipedia.org/wiki?curid=1824718", "title": "Otreo", "text": "Otreo () \u00e8 un personaggio della mitologia greca.\nGenealogia.\nFiglio di Dascilo e di Antemisia.\nMitologia.\nFu un personaggio secondario all'interno della vicenda degli Argonauti e fu ucciso da un brigante locale, Amico, figlio del dio Poseidone. Deciso a vendicarlo, il fratello aizz\u00f2 contro Amico gli Argonauti, i quali erano giunti al suo cospetto durante il loro viaggio alla ricerca del Vello d'oro. Grazie alla forza di Polluce, uno dei viaggiatori, Amico venne sconfitto e la morte di Otreo vendicata."}
{"id": "1824721", "revid": "287204", "url": "https://it.wikipedia.org/wiki?curid=1824721", "title": "David Ghirlandaio", "text": "I suoi fratelli furono Benedetto Ghirlandaio (1458-1497) e, il pi\u00f9 famoso, Domenico Ghirlandaio (1449-1494) entrambi pittori, cos\u00ec come lo \u00e8 stato il nipote Ridolfo del Ghirlandaio (1483-1561). \nDavide fu soprattutto un assistente di suo fratello Domenico, alla morte del quale assunse la guida della bottega, curando anche la formazione del figlio di Domenico, Ridolfo. \nSi distinse nella decorazione a mosaico della cattedrale ad Orvieto, e sue opere a mosaico restano anche nel duomo di Firenze (\"lunetta dell'Annunciazione\") e sulla facciata della basilica della Santissima Annunziata, sempre a Firenze. Lavor\u00f2 anche a Roma sotto Sisto IV, decorando ad affresco le lunette della Biblioteca Sistina."}
{"id": "1824722", "revid": "729019", "url": "https://it.wikipedia.org/wiki?curid=1824722", "title": "Beit Zera", "text": "Beit Zera \u00e8 un kibbutz sito in Galilea nel nord della valle del Giordano, sulla strada che collega Bet Shean al lago di Tiberiade, dal quale dista una ventina di chilometri.\nAll'interno del kibbutz si trovano coltivazioni di avocado ed altri ortaggi, trova inoltre spazio un'importante fabbrica di oggetti in materie plastiche che esporta i suoi prodotti in molti paesi del mondo."}
{"id": "1824726", "revid": "1573940", "url": "https://it.wikipedia.org/wiki?curid=1824726", "title": "Galleria mellonella", "text": "La tarma maggiore della cera (Galleria mellonella ()) \u00e8 un lepidottero appartenente alla famiglia Pyralidae, infestante degli alveari di \"Apis mellifera\".\nLarva.\nLa larva di Galleria mellonella, chiamata anche Camola del miele, \u00e8 un bruco che raggiunge una taglia massima di circa 3 cm color bianco panna con la testa color marrone. Come cibo vivo costituisce una vera leccornia per tutti gli animali insettivori grazie al gusto dolciastro che gli viene dal miele. Inoltre sono molto usate come esche da pesca, specialmente per la trota. Lungo l'arco della loro esistenza come larve, le camole del miele vivono un primo periodo in cui il diametro del corpo \u00e8 uniforme per tutta la lunghezza. A questo stadio usano le energie per crescere. Le larve che si trovano in commercio per uso alieutico subiscono un trattamento termico che ne impedisce l'imbozzolamento e quindi la riproduzione. Del 2017 \u00e8 la notizia della scoperta che le larve della \"Galleria mellonella\" sarebbero capaci di degradare in maniera naturale il polietilene, costituendo cos\u00ec una ipotesi di sviluppo per nuove tecniche di smaltimento dei rifiuti in plastica."}
{"id": "1824730", "revid": "212348", "url": "https://it.wikipedia.org/wiki?curid=1824730", "title": "Ryan", "text": ""}
{"id": "1824735", "revid": "287204", "url": "https://it.wikipedia.org/wiki?curid=1824735", "title": "Benedetto Ghirlandaio", "text": "I suoi fratelli David Ghirlandaio (1452-1525) e Domenico Ghirlandaio (1449-1494) sono stati entrambi pittori, cos\u00ec come \u00e8 stato pittore il nipote Ridolfo del Ghirlandaio (1483-1561).\nLavor\u00f2 nella bottega del pi\u00f9 celebre fratello Domenico e tra i tre fratelli la sua \u00e8 la personalit\u00e0 artistica meno importante.\nBenedetto mor\u00ec a Firenze il 17 luglio 1497."}
{"id": "1824736", "revid": "287204", "url": "https://it.wikipedia.org/wiki?curid=1824736", "title": "Simmetrie amorose", "text": "Simmetrie amorose \u00e8 un romanzo della scrittrice britannica Jeanette Winterson, pubblicato nel 1997. In Italia \u00e8 stato pubblicato per la prima volta nel 1998."}
{"id": "1824738", "revid": "110157", "url": "https://it.wikipedia.org/wiki?curid=1824738", "title": "\u00bfC\u00f3mo te llama?", "text": "\u00bfC\u00f3mo te llama? \u00e8 il secondo album solista di Albert Hammond Jr., chitarrista dei The Strokes, e figlio di Albert Hammond. \u00c8 stato pubblicato il 7 luglio 2008."}
{"id": "1824745", "revid": "767487", "url": "https://it.wikipedia.org/wiki?curid=1824745", "title": "Giuseppe Saccone", "text": "Biografia.\nTrasferitosi a Bergamo nel 1923, pass\u00f2 gran parte del proprio tempo dividendosi tra l'attivit\u00e0 sportiva, lavorativa e quella artistica.\nA tal riguardo frequent\u00f2 presso l'Accademia Carrara la scuola del nudo, formandosi sotto la guida del maestro Marchetti.\nOltre a molteplici mostre personali e collettive consegu\u00ec diversi riconoscimenti di importanza nazionale.\nCos\u00ec scrive Ignazio Silone per una mostra effettuata a Milano nel 1970:\n\"Caro Saccone, a chiusura della sua personale, tengo ad esprimerLe la mia sincera ammirazione. C'\u00e8 anima nel suo lavoro, c'\u00e8 passione ed un alto pensiero rivolto a tutta l'umanit\u00e0 che soprattutto attende dagli artisti, quelli veri intendo, un messaggio d'amore e di speranza. Lei Saccone ha dato e penso che nel tempo gli uomini capiranno e riceveranno\".\nCarriera.\nIn ambito calcistico si distinse come centrocampista di buone qualit\u00e0, crescendo tra le file del Milan, con il quale tuttavia non riusc\u00ec ad esordire in prima squadra. Venne ceduto difatti all'Atalanta, con cui vinse un campionato di serie B e disput\u00f2 due stagioni. Pass\u00f2 quindi al Seregno (serie C) e poi al Suzzara prima dell'interruzione dei campionati a causa della seconda guerra mondiale. Al termine del conflitto riprese ancora con il Suzzara, disputando un buon torneo, situazione che gli permise di venire acquistato dal Parma in serie B e poi dal Pisa, sempre tra i cadetti.\nConcluse la carriera nella Sestrese in Serie C."}
{"id": "1824746", "revid": "79454", "url": "https://it.wikipedia.org/wiki?curid=1824746", "title": "Presidents of the United States of America (album)", "text": ""}
{"id": "1824750", "revid": "1605525", "url": "https://it.wikipedia.org/wiki?curid=1824750", "title": "Arte e menzogne", "text": "Arte e menzogne \u00e8 un romanzo della scrittrice britannica Jeanette Winterson, pubblicato per la prima volta nel 1994. In Italia \u00e8 stato pubblicato per la prima volta nel 1996."}
{"id": "1824754", "revid": "767487", "url": "https://it.wikipedia.org/wiki?curid=1824754", "title": "Salluvi", "text": "I Salluvi o Salii (greco antico: \u03a3\u03ac\u03bb\u03c5\u03b5\u03c2, \"Salyes\"; \nlatino: Salluv\u012di o Saluv\u012di) erano una trib\u00f9 ligure, di quella che, anni dopo la loro sconfitta, sarebbe diventata la Gallia narbonense (l'attuale Francia meridionale). Si presume abitassero le zone tra Ventimiglia e Marsiglia. La loro capitale era l'\"oppidum\" di Entremont.\nVengono citati da diverse fonti antiche (Tito Livio, Appiano, Polibio); in esse si dice che i Salluvi entrarono in conflitto con i Romani in seguito all'aggressione di Massilia nell'anno 125 a.C. \nLa citt\u00e0, colonia focese, era alleata dei Romani da lungo tempo: a titolo di esempio, ai tempi della calata di Annibale aveva opposto resistenza all'avanzata del cartaginese. \nIn occasione della guerra contro i Salluvi quindi gli abitanti di Massilia non esitarono a chiamare in aiuto le armi romane, i quali inviarono il console Marco Fulvio Flacco, che li sconfisse e trionf\u00f2 su di loro.\nQuesta vittoria costitu\u00ec il presupposto per la colonizzazione di quella che sarebbe poi diventata una provincia romana (Gallia narbonense), al punto da essere denominata tutt'oggi Provenza, cio\u00e8 provincia. Infatti i Romani nel 123 a.C. colsero l'occasione, con il console Gaio Sesto Calvino, di costituire la prima colonia romana della Gallia Transalpina: l'oppidum \"Aquae Sextiae\", odierna Aix en Provence. Inoltre il fatto che il re dei Salluvi, Tutomotulo (o \"Teutomalius\"), sfuggito alla cattura trov\u00f2 rifugio tra gli Allobrogi, diede ai Romani il pretesto per continuare la guerra nell'area."}
{"id": "1824755", "revid": "287204", "url": "https://it.wikipedia.org/wiki?curid=1824755", "title": "Neroccio di Bartolomeo de' Landi", "text": "Biografia e opere.\nIn et\u00e0 giovanile allievo del Vecchietta, successivamente entr\u00f2 nella bottega di Francesco di Giorgio dal 1468. Dipinse delle scene della vita di San Benedetto, ora agli Uffizi, probabilmente in collaborazione con Francesco di Giorgio, e una \"Madonna col Bambino tra San Girolamo e San Bernardo\", che \u00e8 nella Pinacoteca di Siena. Nel 1472 dipinse un \"Assunzione\" per l'Abbazia di Monte Oliveto Maggiore, e nel 1475 scolp\u00ec una statua di \"Santa Caterina da Siena\" per la chiesa senese a lei dedicata.\nSensibile alle novit\u00e0 introdotte a Siena da Liberale da Verona e Gerolamo da Cremona sub\u00ec maggiormente l'influenza di Francesco di Giorgio con cui sciolse il sodalizio nel 1475. Nel 1483, realizz\u00f2 il mosaico della Sibilla Ellespontica per la pavimentazione della Cattedrale di Siena; nel 1485 la tomba in marmo per il Vescovo di Pienza Tommaso del Testa Piccolomini nella stessa cattedrale; e nel 1487 la statua di \"Santa Caterina d'Alessandria\" nella Cappella di San Giovanni Battista della cattedrale.\nNell'ultimo decennio del '400 dipinse una pala d'altare per la pieve della Santissima Annunziata a Montisi e, per i Piccolomini la figura di Claudia Quinta (National Gallery di Londra). Dell'ultimo periodo della sua produzione pittorica sono conosciute molte opere, che hanno per soggetto la Vergine con il Bambino e Santi in collezioni pubbliche e private, fra le quali: una al Museo Horne di Firenze, una al Museo di belle arti di Chamb\u00e9ry, una al Museo di Villa Cagnola a Gazzada Schianno e una in collezione Chigi Saracini (ora del Monte dei Paschi di Siena) a Siena."}
{"id": "1824756", "revid": "119991", "url": "https://it.wikipedia.org/wiki?curid=1824756", "title": "Condor grosseto", "text": ""}
{"id": "1824757", "revid": "767487", "url": "https://it.wikipedia.org/wiki?curid=1824757", "title": "Cerco il mio amore", "text": "Cerco il mio amore (\"The Gay Divorcee\") \u00e8 un film del 1934 diretto da Mark Sandrich, tratto dal musical teatrale \"Gay Divorce\".\nSi tratta del secondo film interpretato insieme da Fred Astaire e Ginger Rogers, il primo nel ruolo di protagonisti.\nTrama.\nGuy conosce occasionalmente Mimi e subito si innamora di lei, che non lo ricambia e che nel frattempo \u00e8 in attesa di divorziare dal marito; per raggiungere lo scopo ricerca l'aiuto dell'avvocato Egbert Fitzgerald, figlio d'arte che per\u00f2 non gode di grande fiducia da parte del padre e stretto conoscente dello stesso Guy.\nPer il divorzio per\u00f2 serve l'assenso da parte del marito e per questo Egbert organizza una messinscena in cui Mimi dovr\u00e0 fingere di tradire il consorte con un altro uomo in modo da indurlo a lasciarla.\nProduzione.\nIl film fu prodotto dalla RKO Radio Pictures (A Pandro S. Berman Production).\nDistribuzione.\nDistribuito dalla RKO Radio Pictures, il film usc\u00ec nelle sale statunitensi il 12 ottobre 1934."}
{"id": "1824760", "revid": "1048993", "url": "https://it.wikipedia.org/wiki?curid=1824760", "title": "Rogue Galaxy", "text": " \u00e8 un videogioco di genere Action RPG, pubblicato dalla Sony nel 2005 in Giappone e nel 2007 nel resto del mondo, e sviluppato per PlayStation 2 e pubblicato nel 2015 su PlayStation 4 tramite PlayStation Network.\nTrama.\nJaster Rogue, un ragazzo che vive, sotto la protezione del prete Raul, sul pianeta desertico Rosa, pianeta da poco annesso alla Federazione di Longardia, torna nella sua citt\u00e0 dopo un viaggio nel deserto, ma appena tornato la citt\u00e0 viene attaccata da dei mostri. Mentre cerca di rendersi conto di ci\u00f2 che sta accadendo, viene attaccato da alcune bestie. In suo aiuto accorre un misterioso personaggio, che si sbarazza facilmente delle bestie che stanno assalendo Jaster. I due si avviano quindi verso il centro della citt\u00e0, per cercare di fermare il mostro pi\u00f9 grande. Nel frattempo, per le strade circolano due strani personaggi: un robot e un uomo con una tuta da astronauta, apparentemente alla ricerca di qualcuno. Il misterioso alleato di Jaster appena intravede i due capisce che stanno cercando lui: quindi si separa da Jaster, donandogli la sua spada e il suo \"rileva-battaglie\", uno strumento che registra i nemici sconfitti dai cacciatori di tutta la galassia, stilando poi una classifica. Jaster incontra i due, che subito riconoscono la spada di Jaster: \u00e8 una delle leggendarie Spade delle Sette Stelle, intorno alle quali ruota una vera e propria religione. Credendo Jaster il legittimo proprietario della spada si presentano: il robot, di nome Steve, e Simon, quello vestito da astronauta, fanno parte dell'equipaggio della leggendaria nave spaziale pirata Dorgenark e stanno cercando il cacciatore Artiglio del Deserto, possessore di una Spada delle Sette Stelle, per reclutarlo a bordo della Dorgenark. Dopo aver sconfitto la bestia che sta distruggendo la citt\u00e0, Jaster decide di imbarcarsi sulla Dorgenark, per raggiungere il suo sogno, andare nello spazio. Rischia di essere divorato da degli enormi vermi del deserto, ma la figlia del capitano Dorgengoa lo salva. A bordo della nave Jaster fa anche la conoscenza di Zegram, un mercenario dall'oscuro passato; anche se non riesce a parlare con il capitano.\nAbbandonato il pianeta Rosa il gruppo si dirige verso il pianeta Zerard, dove si trova la sede della Gilda Galattica, per rinnovare il passaporto galattico. Ma quando la nave attraversa la nebulosa Rosa viene assaltata da bestie spaziali, che danneggiano gravemente lo scafo. L'equipaggio \u00e8 cos\u00ec costretto ad affrontare un atterraggio di fortuna sul pianeta Juraica, coperto interamente da foreste. I danni riportati sono gravissimi: tutto il carburante \u00e8 andato irrimediabilmente perso. Quindi a Jaster, Kisala e Zegram viene affidato il compito di recuperare il Frutto del Fuoco, usato per produrre il carburante indispensabile per far ripartire la nave. Ma entrano in conflitto con i Burkaqua, la trib\u00f9 che controlla quella zona di foresta. Salvano quindi Kisala, catturata mentre stavano spiando una guerriera Burkaqua (che si presenta con il nome di Lilika) e una ragazza cieca, da una rana gigante mutata dalla Runa (una misteriosa sostanza che rende malvagio qualsiasi cosa con cui entri in contatto). Quella ragazza, Miri, sorella di Lilika, si stava purificando alla fonte perch\u00e9 doveva essere offerta in sacrificio al Dio delle Stelle, per fermare un misterioso morbo che da qualche tempo colpisce i Burkaqua. Jaster e i suoi compagni decidono di fermare la trib\u00f9, e ottengono il consenso di un membro della trib\u00f9, molto legato alla sorella di Lilika. Ma a nulla servono i loro sforzi, cos\u00ec decidono di fermare con la forza il sacrificio. Arrivati all'altare sacrificale scoprono che il Dio delle stelle non era altro che un mostro. Dopo averlo sconfitto Jaster ed i suoi compagni ripartono in viaggio verso Zerard assieme a Lilika, la quale viene esiliata dal villaggio con il solo motivo di mantenere viva la leggenda del Dio delle Stelle per riuscire a controllare il villaggio.\nPersonaggi.\nPersonaggi principali\nColonna sonora.\nLe musiche sono state composte da Tomohito Nishiura e ricordano quelle di giochi come \"Skies of Arcadia\" e \"Star Ocean\". Il brano finale \u00e8 composto da Tomohito Nishiura e scritto, arrangiato ed eseguito da Barbara Kessler."}
{"id": "1824762", "revid": "253269", "url": "https://it.wikipedia.org/wiki?curid=1824762", "title": "Meg Tilly", "text": "Dal 1995 si \u00e8 ritirata dal mondo dello spettacolo per poter crescere i figli e dedicarsi completamente alla scrittura. Anche la sorella Jennifer \u00e8 attrice. Ha assunto come nome d'arte il cognome della madre, Ann Tilly.\nDal 2010 \u00e8 tornata sulle scene, con la partecipazione alle serie televisive \"Caprica\" e \"Bomb Girls\" e al film \"War machine\" (2017), nella parte della moglie del protagonista.\nBiografia.\nDopo aver fatto parte di alcune prestigiose compagnie di balletto, Meg Tilly debutta sul grande schermo nel 1980 nel film \"Saranno famosi\" di Alan Parker. Dopo un grave infortunio, abbandona definitivamente la danza per dedicarsi completamente al cinema.\nAppare nei film \"Il grande freddo\" (1983) e \"Psycho II\" (1983), prima di recitare in \"Agnese di Dio\" (1985). Grazie alla sua interpretazione di Agnese, ottiene un Golden Globe e una candidatura all'Oscar alla miglior attrice non protagonista.\nCome autrice di romanzi ha debuttato con \"Singing Songs\" (pubblicato nel 1994), libro almeno in parte di ispirazione autobiografica in cui narra di due sorelle fatte oggetto di molestie durante l'infanzia da parte del patrigno. Ha pubblicato poi nel 2006 un secondo romanzo mentre il terzo - \"Porcupine\" - \u00e8 stato fra i finalisti allo Sheila A. Egoff Children's Literature Prize. Il suo quarto libro \u00e8 del 2008 ed \u00e8 intitolato \"First Time\".\nVita privata.\nLa Tilly ha tre figli: Emily (1984) e David (1986), nati dal suo primo matrimonio con il produttore Tim Zinnemann, finito nel 1989, e Will (1990), nato dalla sua relazione con l'attore Colin Firth. In seguito Meg Tilly ha sposato John Calley, ex presidente della Sony Pictures, dal quale ha divorziato nel 2002."}
{"id": "1824774", "revid": "287204", "url": "https://it.wikipedia.org/wiki?curid=1824774", "title": "Montesano (Washington)", "text": "Montesano \u00e8 un comune degli Stati Uniti d'America, capoluogo della contea di Grays Harbor, nello Stato di Washington. La popolazione secondo il censimento del 2000 era di 3.312 abitanti, passati a 3.578 secondo una stima del 2007. Al 2013 la popolazione risultava essere 4.001."}
{"id": "1824775", "revid": "135229", "url": "https://it.wikipedia.org/wiki?curid=1824775", "title": "Forza aerea statunitense", "text": ""}
{"id": "1824779", "revid": "223378", "url": "https://it.wikipedia.org/wiki?curid=1824779", "title": "Hippopotamus anfibius", "text": ""}
{"id": "1824782", "revid": "149485", "url": "https://it.wikipedia.org/wiki?curid=1824782", "title": "Angelo Adamo Gregucci", "text": ""}
{"id": "1824786", "revid": "158913", "url": "https://it.wikipedia.org/wiki?curid=1824786", "title": "Sano di Pietro", "text": "Assieme ad altri maestri del Quattrocento senese (Giovanni di Paolo, Sassetta, ecc.), fu agli inizi del Novecento tra gli artisti pi\u00f9 richiesti e quotati del mercato antiquario mondiale di opere d'arte. Oggi la sua figura appare molto ridimensionata, ma resta un artista importante nel panorama della scuola senese del suo secolo.\nBiografia.\nNon si conoscono opere documentate di Sano di Pietro di Mencio fino al 1443 quando risulta un pagamento per la figura di Federico il Barbarossa, nella \"Sala della Balia\" nel palazzo pubblico di Siena. Successivamente nella sua prolifica opera pittorica, troveremo molte opere firmate e datate. \u00c8 ormai appurato che il giovane Sano non sia altro che il Maestro dell'Osservanza, produttore di opere di qualit\u00e0 maggiore prima della fase matura, pi\u00f9 stanca e ripetitiva.\nLa formazione di Sano sembra sia avvenuta presso il Sassetta e Giovanni di Paolo con difficolt\u00e0 ad individuare il tratto autografo nel periodo iniziale della produzione. Rimasto sempre agganciato agli stilemi del primo Quattrocento, dopo il 1450 si dedicher\u00e0 anche alla miniatura, in cui meglio esprimer\u00e0 \"la sua vena narrativa e descrittiva.\". Tra i suoi dipinti pi\u00f9 significativi si ricordano il \"San Bernardino\" (olio su tavola) conservato presso la Pinacoteca di San Francesco, ospitata nel chiostro della chiesa omonima presso il Museo della Citt\u00e0 di Acquapendente. Anticamente l'opera era conservata presso l'altare gentilizio della Famiglia Taurelli nella chiesa di San Francesco ed \u00e8 datato al 1488 (post). \nUsava firmarsi \"SANIS PETRI DE SENI\".\nNegli ultimi decenni della sua vita il ductus pittorico perder\u00e0 gli ottimi livelli qualitativi raggiunti scivolando spesso in \"un'ingenua e talvolta esteriore religiosit\u00e0\"."}
{"id": "1824787", "revid": "298229", "url": "https://it.wikipedia.org/wiki?curid=1824787", "title": "Armando Filiput", "text": "Biografia.\nArmando Filiput \u00e8 stato un versatile atleta italiano, praticando sin dalla giovent\u00f9 numerosi sport: oltre all'atletica leggera, ha conseguito eccellenti risultati nel calcio (giocando in serie C) e nella pallacanestro (serie A). Suo fratello Livio gioc\u00f2 in Serie A con la maglia del Bologna.\nDurante la sua carriera nell'atletica leggera ha rappresentato l'Italia in 22 occasioni. I migliori risultati in carriera sono stati la vittoria del titolo europeo nei 400 metri ostacoli, ottenuta a Bruxelles il 27 agosto 1950 e, nell'ottobre dello stesso anno, la realizzazione del record mondiale sulle 440 iarde ad ostacoli in una gara tenutasi all'Arena Civica di Milano (in cui, al passaggio ai 400 metri, ottenne anche il record europeo).\nTra il 1946 ed il 1954 \u00e8 stato per 7 volte campione italiano nei 400 metri ostacoli e 3 volte nella staffetta 4\u00d7400 metri, partecipando inoltre ai Giochi olimpici di Helsinki del 1952.\nFu avversario di Ottavio Missoni, quando questi era ancora un atleta di prestigio."}
{"id": "1824792", "revid": "24099", "url": "https://it.wikipedia.org/wiki?curid=1824792", "title": "Neroccio de' Landi", "text": ""}
{"id": "1824793", "revid": "158286", "url": "https://it.wikipedia.org/wiki?curid=1824793", "title": "Presidenti del Costa Rica", "text": ""}
{"id": "1824800", "revid": "16784474", "url": "https://it.wikipedia.org/wiki?curid=1824800", "title": "Francesco Pagani", "text": ""}
{"id": "1824812", "revid": "92723", "url": "https://it.wikipedia.org/wiki?curid=1824812", "title": "Nazionale di calcio del Costa Rica", "text": ""}
{"id": "1824813", "revid": "1573940", "url": "https://it.wikipedia.org/wiki?curid=1824813", "title": "Otolemur crassicaudatus", "text": "Il galagone gigante bruno o comba o galagone dalla coda grossa (Otolemur crassicaudatus ) \u00e8 un primate strepsirrino della famiglia dei galagidi.\nDistribuzione.\nCon due sottospecie (\"O. crassicaudatus crassicaudatus\" ed \"O. crassicaudatus kirkii\") la specie \u00e8 diffusa in tutta l'Africa subsahariana, ma risulta particolarmente comune in Angola e nella fascia costiera di Tanzania, Kenya e Somalia.\nDescrizione.\nDimensioni.\nMisura fino a 80\u00a0cm, di cui pi\u00f9 di met\u00e0 vengono occupati dalla coda, per un peso di 1\u20132\u00a0kg; queste misure ne fanno il pi\u00f9 grande galagone vivente.\nAspetto.\nIl pelo, denso e lanoso, ha un colore che va dal brunastro al grigiastro nella zona dorsale e grigio-biancastro in quella ventrale: la coda ha solitamente la punta bianca negli individui grigi e nera in quelli bruni. Recenti ricerche hanno dimostrato che il numero di individui con colore grigio \u00e8 maggiore nelle zone secche, mentre nelle zone umide predominano gli individui bruni.\nLa testa \u00e8 tondeggiante, con un corto muso cilindrico: gli occhi sono di medie dimensioni e rivolti frontalmente. Le orecchie sono grandi e possono essere mosse indipendentemente l'una dall'altra: spesso l'animale le accartoccia quando va a dormire, per poi ridistenderle e lisciarle a lungo quando si ridestano, di sera.\nDimorfismo sessuale.\nI maschi sono considerevolmente pi\u00f9 grandi delle femmine.\nBiologia.\nSi tratta di animali notturni ed arboricoli: durante il giorno dormono in nidi comuni dove si ammassano in gruppi di 2-6 individui, mentre di notte si dividono per andare individualmente in cerca di cibo. In condizioni ottimali, in un chilometro quadrato se ne trovano fino a 120 individui, a seconda della disponibilit\u00e0 di cibo.\nL'attivit\u00e0 di questo animale \u00e8 maggiore nel periodo invernale, quando le temperature sono meno afose. Si muove correndo fra i rami con l'agilit\u00e0 di uno scoiattolo, compiendo grossi balzi (fino a 2 m, quindi pi\u00f9 corti rispetto ad altri galagidi di dimensioni inferiori).\nI galagoni giganti bruni comunicano tramite vocalizzazioni, espressioni facciali e probabilmente anche attraverso la postura del corpo.\nI maschi sono pi\u00f9 territoriali delle femmine, e delimitano il proprio territorio con l'urina, sia stabilendo delle latrine ai confini del territorio, che utilizzando la tecnica del lavaggio con urina, dove l'animale sparge l'urina sulle mani, in modo da marcare tutta la zona nell'ambito della quale si muove.\nAlimentazione.\nSi tratta di animali onnivori: parte preponderante della loro dieta \u00e8 occupata da gomma e linfa, ma non disdegnano nutrirsi di frutti maturi ed insetti.\nLe percentuali di ogni tipologia di cibo consumato variano a seconda del luogo: nella parte meridionale questi animali sono molto pi\u00f9 erbivori e non si nutrono quasi mai d'insetti, mentre nella parte nord-orientale del loro areale si nutrono prevalentemente di invertebrati.\nRiproduzione.\nQuesti animali si riproducono una volta l'anno, con picchi delle nascite che variano a seconda della zona presa in considerazione: nella zona centrale dell'areale, i cuccioli nascono fra agosto e settembre, nella zona meridionale la maggior parte delle nascite si ha a novembre, mentre a Zanzibar i parti sono concentrati in agosto.\nLa gestazione dura circa 4 mesi: la femmina d\u00e0 alla luce due o tre cuccioli, che nutre col suo latte molto energetico rispetto a quello degli altri primati. Quando la femmina si allontana in cerca di cibo, lascia i cuccili in una tana ricavata nella cavit\u00e0 di un tronco d'albero.\nI cuccioli restano con la madre per un paio d'anni prima di diventare completamente indipendenti e maturi sessualmente: i maschi, tuttavia, devono spesso aspettare molto tempo prima di riprodursi, perch\u00e9 il ruolo di riproduttore spetta ai maschi pi\u00f9 grandi e pesanti.\nLa speranza di vita di questi animali \u00e8 molto maggiore rispetto a quella di altri galagidi: esemplari in cattivit\u00e0 hanno vissuto per pi\u00f9 di vent'anni."}
{"id": "1824816", "revid": "1266208", "url": "https://it.wikipedia.org/wiki?curid=1824816", "title": "Francesco Simonetti", "text": "Caratteristiche tecniche.\nEra un giocatore duttile utilizzato prima come attaccante, poi come centrocampista ed al termine della carriera come terzino sinistro.\nCarriera.\nCresce tra le file della Bergamasca per passare, dopo la fusione della societ\u00e0 con l'Atalanta, all'A.L.P.E. di Bergamo.\nLe cronache di allora riportano quindi un suo passaggio al Falco Albino, da cui viene prelevato dall'Atalanta.\nCon i neroazzurri debutta in prima squadra diventandone presto un elemento irremovibile, tanto da diventarne capitano e bandiera: in tredici campionati colleziona complessivamente 239 presenze e 10 reti, 221 delle quali in seguito all'istituzione del campionato a girone unico.\nSbaglia un calcio di rigore nella partita finale della stagione 1930-1931, che costa ai nerazzurri la prima storica promozione in Serie A della sua storia.\nSul finire della carriera di giocatore comincia ad intraprendere quella di allenatore, guidando le giovanili neroazzurre. Nella stagione 1953-1954, coadiuvato da Luigi Tentorio, viene promosso alla guida della prima squadra in sostituzione di Luigi Ferrero, terminando il suo compito alla fine del campionato.\nMuore a Bergamo dopo un paio di anni, l'11 aprile 1956."}
{"id": "1824824", "revid": "1609279", "url": "https://it.wikipedia.org/wiki?curid=1824824", "title": "Deinococcus radiodurans", "text": "Deinococcus radiodurans \u00e8 un batterio estremofilo, uno degli organismi pi\u00f9 radioresistenti conosciuti al mondo. Si tratta di una specie particolare, in grado di resistere a dosi di radiazioni di gran lunga superiori a quelle necessarie per uccidere un qualsiasi animale. Il batterio \u00e8 capace di riassemblare la struttura funzionale dei suoi cromosomi dopo che questi ultimi sono stati distrutti dal trattamento radioattivo. \u00c8, inoltre, in grado di sopravvivere a condizioni estreme di freddo, disidratazione, vuoto e acidit\u00e0: per questo motivo \u00e8 considerato anche un batterio poliestremofilo ed \u00e8 stato inserito nel Guinness dei primati come la \"\"forma di vita pi\u00f9 resistente alle radiazioni del mondo\".\nNome e classificazione.\nIl nome scientifico \"Deinococcus radiodurans\" significa \"\u00abterrificante cocco resistente alle radiazioni\u00bb\". Come conseguenza della sua capacit\u00e0 di resistenza \u00e8 stato anche soprannominato \"Conan il batterio\"\".\nInizialmente classificato come \"Micrococcus\" (\"M. radiodurans\"), dopo attente valutazione del suo ribosoma, RNA ed altre caratteristiche evidenti, fu riclassificato come un \"Deinococcus\" strettamente correlato al genere \"Thermus\", un tipo di batterio resistente al calore. \n\"Deinococcus\" \u00e8 l'unico genere dell'ordine Deinococcales; \"D. radiodurans\" \u00e8 la specie pi\u00f9 studiata del genere, ma tutti i batteri conosciuti dello stesso genere sono radioresistenti: \"D. proteolyticus\", \"D. radiopugnans\", \"D. radiophilus\", \"D. grandis\", \"D. indicus\", \"D. frigens\", \"D. saxicola\", \"D. marmola\", \"D. geothermalis\" e \"D. murrayi\"; gli ultimi due sono anche termofili.\nScoperta.\n\"D. radiodurans\" fu scoperto nel 1956 da Arthur W. Anderson presso l'Oregon Agricultural Experiment Station di Corvallis nel corso di un esperimento per determinare se il cibo in scatola potesse essere sterilizzato utilizzando alte dosi di raggi gamma. Una confezione di carne in scatola fu esposta ad una cospicua dose di radiazioni, ritenute sufficienti ad uccidere tutte le forme di vita in essa presenti, ma ad una successiva analisi dell'alimento irraggiato fu isolato il batterio. La sequenza completa di \"D. radiodurans\" fu pubblicata nel 1999 dal The Institute for Genomic Research, seguita da un'analisi dettagliata nel 2001.\nDescrizione.\n\"D. radiodurans\" \u00e8 un batterio di forma sferica, piuttosto grande avendo un diametro compreso tra 1,5 e 3,5 \u00b5m. Di solito si presenta in una struttura a quattro cellule costituente una tetrade; le colonie sono lisce, convesse, con un colore variabile dal rosa al rosso; pu\u00f2 essere riprodotto in coltura e non appare essere causa di malattie.\nSi presenta Gram-positivo, anche se la capsula \u00e8 insolita e ricorda le pareti cellulari dei batteri Gram-negativi. \n\"D. radiodurans\" non forma endospore, non \u00e8 mobile ed \u00e8 considerato un organismo aerobico nonch\u00e9 chemiorganotrofo, poich\u00e9 utilizza l'ossigeno per ricavare energia dai composti organici del suo ambiente. Lo si trova spesso in habitat ricchi di materiale organico, come terra, feci, carne o nelle fognature, ma \u00e8 stato isolato anche nei cibi disidratati, nelle polveri casalinghe, negli strumenti medici e nei tessuti dei vestiti.\n\u00c8 estremamente resistente alle radiazioni ionizzanti, ai raggi ultravioletti, alla luce ultravioletta, alla disidratazione, all'ossidazione ed all'esposizione ad agenti elettrofili.\nIl genoma.\nIl suo genoma \u00e8 composto da due cromosomi di forma circolare, il primo composto da 2,65 milioni di coppie di basi, il secondo da 412 000 coppie di basi; un megaplasmide composto da 177 000 coppie di basi, ed un plasmide composto da 46 000 coppie di basi. \u00c8 formato da circa 3 195 geni. Nella sua fase stazionaria, ciascuna cellula batterica contiene quattro copie del suo genoma. Nelle fasi di rapida moltiplicazione, ogni batterio contiene da 8 a 10 copie del genoma.\nResistenza alla radioattivit\u00e0.\nUna dose di 10 Gy di radiazione ionizzante \u00e8 sufficiente a uccidere un essere umano; una dose di 60 Gy \u00e8 sufficiente a uccidere tutte le cellule di una coltura di \"E. coli\"; \"D. radiodurans\" \u00e8 in grado di resistere ad una dose unitaria di 5 000 Gy senza perdere vitalit\u00e0, mantenendone un 37% anche se sottoposto ad una dose di radiazioni pari a 15 000 Gy. Si stima che una dose di 5 000 Gy sia in grado di introdurre diverse centinaia di interruzioni nel DNA in un organismo. Oltre ai deinococchi si conoscono altre specie di batteri resistenti alla radiazioni: \"Chroococcidiopsis\" (phylum Cyanobacteria) ed alcune specie di rubrobatteri (phylum Actinobacteria). Tra gli archea, la specie \"Thermococcus gammatolerans\" mostra una resistenza comparabile con \"D. radiodurans\".\nMeccanismo della resistenza alla radioattivit\u00e0.\nLa resistenza di questo batterio alle radiazioni \u00e8 dovuta sia al possesso di copie multiple del genoma, che al rapido meccanismo di riparazione del DNA. La riparazione dei cromosomi avviene nell'arco di 12-24 ore, attraverso due fasi di ricombinazione omologa: nella prima fase, \"D. radiodurans\" ricollega alcuni frammenti dei cromosomi attraverso un processo chiamato \"single-strand annealing\" (SSA); in quella successiva, una proteina ripara le interruzioni del doppio filamento. Questo processo di riparazione non introduce un maggior numero di mutazioni rispetto alla replicazione ordinaria.\nUno dei misteri ancora irrisolti di \"D. radiodurans\" \u00e8 il motivo per cui il batterio manifesti un tale grado di resistenza alle radiazioni. Gli attuali livelli di radiazione di fondo dell'ambiente sono molto bassi: nella maggior parte dei casi si assestano su valori dell'ordine di 0,4 mGy all'anno, con alcune eccezioni che si discostano significativamente dalla media, come ad esempio a Ramsar, in Iran, dove il fondo naturale, seppur basso, raggiunge i 260 mGy all'anno. Con livelli di radiazione di fondo cos\u00ec ridotti, non si comprende quale possa essere stata la pressione selettiva che abbia potuto dare un vantaggio evolutivo ad un batterio cos\u00ec resistente alle radiazioni.\nValerie Mattimore e John R. Battista dell'Universit\u00e0 della Louisiana hanno suggerito che la radioresistenza dell'organismo sia, piuttosto, un effetto collaterale di una prolungata essiccazione cellulare. A supporto di questa ipotesi hanno eseguito un esperimento nel quale hanno dimostrato che ceppi mutanti del batterio, altamente suscettibili al danneggiamento radioattivo, risultano altrettanto suscettibili ai danni dovuti ad una prolungata essiccazione; mentre gli esemplari \"wild-type\" sono resistenti ad entrambe.\nInoltre, durante la riparazione del DNA, \"D. radiodurans\" utilizza una proteina chiamata LEA (\"Late Embryogenesis Abundant\") espressamente utilizzata per proteggere l'organismo dall'essiccazione.\nLe analisi effettuate con microscopio elettronico a scansione mostrano, inoltre, che il DNA del batterio \u00e8 organizzato in pacchetti toroidali molto compatti, che potrebbero rendere pi\u00f9 agevole la riparazione del DNA.\nUn team di ricercatori croati e francesi ha bombardato con radiazioni il DNA del batterio per seguire in dettaglio il meccanismo di riparazione. Almeno due copie del genoma, che avevano subito interruzioni casuali nel DNA, hanno potuto riformare i frammenti di DNA mediante il processo di \"annealing\". La sintesi di regioni omologhe del DNA avveniva successivamente a partire dai frammenti parzialmente sovrapposti attraverso la formazione di un \"D-loop\" che continuava ad estendersi fino al riconoscimento di sezioni complementari. Il processo si concludeva con il crossing-over tramite ricombinazione omologa RecA-dipendente.\nMicheal Daly ha suggerito che il batterio utilizzi il manganese (Mn) quale antiossidante per proteggersi dai danni da radiazione. Nel 2008 il suo team ha dimostrato che l'alto livello di Mn2+ intracellulare in \"D. radiodurans\", protegge le proteine dai danni dovuti all'ossidazione per radiazione, e ha proposto l'idea che \"\u00ab\u00e8 la proteina e non il DNA, il bersaglio principale dell'azione biologica [delle radiazioni ionizzanti] nei batteri sensibili, e l'estrema resistenza dei batteri che accumulano manganese dipende dalla protezione fornita a queste proteine\u00bb\".\nIn 2016, Massimiliano Peana e colleghi hanno riportato uno studio spettroscopico attraverso tecniche NMR, EPR e ESI-MS sull'interazione del Mn(II) con due peptidi, DP1 (DEHGTAVMLK) e DP2 (THMVLAKGED), la cui composizione amminoacidica \u00e8 stata selezionata per includere gli amminoacidi prevalenti ritrovati negli estratti cell-free del batterio Deinococcus radiodurans contenenti i componenti capaci di conferire estrema resistenza alle radiazioni ionizzanti. \nUn team di scienziati russi ed americani ha proposto che la radioresistenza di \"D. radiodurans\" (e di altri batteri simili come \"Rubrobacter radiotolerans\" e \"Rubrobacter xylanophylus\") abbia origini marziane. L'evoluzione del microrganismo, secondo questi autori, potrebbe avere avuto luogo sulla superficie di Marte, per poi successivamente diffondersi sulla Terra come conseguenza di un impatto meteorico. \u00c8 stato, infatti, ipotizzato che alcune rocce marziane possano aver ricevuto una sufficiente energia cinetica - tale da raggiungere la velocit\u00e0 di fuga - in seguito all'impatto di asteroidi o comete sulla superficie. L'effetto termico dell'impatto e dell'ingresso nell'atmosfera terrestre non avrebbe inattivato il batterio, gi\u00e0 piuttosto resistente e protetto all'interno del meteorite (un'analisi della composizione di molte meteoriti marziane ha rivelato, infatti, che le parti pi\u00f9 interne di questi oggetti non hanno mai superato i 100\u00a0\u00b0C). Tuttavia, a parte l'estrema resistenza alle radiazioni, \"D. radiodurans\" \u00e8 geneticamente e biochimicamente molto simile ad altre forme di vita terrestri, una circostanza che depone contro l'ipotetica origine extraterrestre.\nApplicazioni.\nAttraverso l'utilizzo di tecniche di ingegneria genetica, il \"Deinococcus\" \u00e8 stato usato a scopi ambientali per l'eliminazione, tramite digestione batterica, di solventi e metalli pesanti, anche in ambienti altamente radioattivi. Il gene codificante per l'enzima della \"mercurio-reduttasi\" batterica \u00e8 stato clonato da \"Escherichia coli\" nel \"Deinococcus\", per detossificare il residuo di mercurio presente nelle scorie radioattive generate nella produzione di armi nucleari. Gli stessi ricercatori hanno sviluppato un ceppo di \"Deinococcus\" capace di detossificare e bonificare sia il mercurio che il toluene nei depositi di scorie radioattive miste.\nIl Craig Venter Institute ha utilizzato un sistema derivato dal meccanismo di riparazione rapida del DNA di \"D. radiodurans\" per assemblare frammenti sintetici di DNA nei cromosomi allo scopo finale di produrre un organismo sintetico chiamato \"Mycoplasma laboratorium\".\nNel 2003, scienziati statunitensi hanno dimostrato che \"D. radiodurans\" potrebbe essere utilizzato come un dispositivo di memorizzazione capace di sopravvivere ad una catastrofe nucleare. I ricercatori tradussero la canzone \"It's a Small World\" in una serie di segmenti di DNA della lunghezza di 150 coppie di basi, la inserirono dentro il batterio, e furono in grado di recuperarla senza errori 100 generazioni batteriche dopo."}
{"id": "1824827", "revid": "757396", "url": "https://it.wikipedia.org/wiki?curid=1824827", "title": "Marco Carraretto", "text": "Dall'estate del 2017 \u00e8 general manager della Fortitudo Bologna.\nNel suo palmar\u00e8s figurano 6 scudetti: tra i cestisti campioni d'Italia hanno fatto meglio solo Meneghin, Gamba, Pagani, Pieri e Riminucci.\nCarriera.\nNei club.\nCresciuto nelle giovanili della Benetton Treviso esordisce in Serie A durante la stagione 1996-1997, e fa quindi parte della squadra che vince lo scudetto. Successivamente passa ai Bears Mestre che militano in Serie B dove sfiora la Serie A2 nel 1999 per poi passare alla Snaidero Udine dove milita due stagioni. Viene successivamente ceduto alla Muller Verona (stagione 2001-02) e alla Lauretana Biella con la quale disputer\u00e0 due stagioni altalenanti.\nNel 2004 decide di trasferirsi in Spagna, per poi di giungere nel 2006 a Siena prima alla corte di Simone Pianigiani e successivamente di Luca Banchi (promosso da vice a capo allenatore), con i quali vince gli scudetti delle stagioni 2006-07, 2007-08, 2008-09, 2009-10, 2010-11 e quattro supercoppe italiane oltre a cinque Coppe Italia. Nonostante il suo basso minutaggio, \u00e8 un giocatore importante per Siena e a volte pu\u00f2 risultare decisivo. Infatti fu una sua tripla sulla sirena a regalare il terzo over time di gara 3 della semifinale scudetto 2006/2007 contro la Virtus Roma. La vittoria della partita permise a Siena di salire 2 a 1 e di vincere in gara 4 la serie, prima di sconfiggere la Virtus Bologna in finale vincendo il suo secondo scudetto. Continua poi a militare con i senesi, e con la squadra biancoverde vince anche gli scudetti 2008, 2009, 2010, 2011.\nNella stagione 2012-13, con l'addio di Stonerook, diventa il nuovo capitano della Mens Sana. Lascia la squadra al termine del campionato, trasferendosi alla Scaligera Basket Verona. Per la stagione 2014-2015 passa alla Fulgor Libertas Forl\u00ec sempre in A2Gold. La societ\u00e0 tuttavia mostra gravi problemi societari ed economici che la porteranno ad essere definitivamente esclusa dalla FIP. Carraretto lascia la squadra nel dicembre 2014. Il 23 gennaio firma per la Fortitudo Bologna in serie B, e pochi mesi dopo conquista la promozione in serie A2.\nNella stagione 2014-15 gioca con Forl\u00ec.\nIl 10 luglio 2017, annuncia il ritiro dai campi da basket.\nDalla stagione 2017-18 diventa general manager della Fortitudo Bologna.\nNella stagione 2018-19 da GM della Fortitudo insieme al coach Antimo Martino, assemblano una squadra che si riveler\u00e0 estremamente vincente. La Fortitudo inizier\u00e0 la stagione vincendo subito la Supercoppa LNP, e otto mesi dopo vincer\u00e0 il Campionato Italiano Dilettanti, riportando la stessa Fortitudo in serie A dopo dieci anni.\nIn Nazionale.\nAd agosto 2011 viene scelto dal coach Simone Pianigiani nella rosa che prender\u00e0 parte alla fase finale degli Europei in Lituania. Dopo la sfortunata gara persa contro la Francia annuncia il ritiro dalla maglia azzurra.\nPalmar\u00e8s.\nClub.\n\"Da Dirigente\"\nFortitudo Bologna: 2018-2019\nFortitudo Bologna: 2018-2019"}
{"id": "1824834", "revid": "287204", "url": "https://it.wikipedia.org/wiki?curid=1824834", "title": "Amiskwia", "text": " \nLamiskwia (gen. Amiskwia) \u00e8 un animale estinto dalle incerte affinit\u00e0, vissuto tra il Cambriano inferiore e il Cambriano medio (515 - 505 milioni di anni fa). I suoi resti sono stati rinvenuti in Canada, nel giacimento a conservazione eccezionale di Burgess Shale, e in Cina, nell'altrettanto importante fauna di Maotianshan.\nScoperte e descrizioni.\nDescritta nel 1911 da Charles Doolittle Walcott sulla base di rari esemplari risalenti al Cambriano medio, la specie Amiskwia sagittiformis fu inizialmente attribuita ai chetognati (Chaetognatha) o sagitte, un piccolo gruppo di organismi marini natanti. Successivamente altri studiosi proposero di assegnare l'amiskwia ai nemertini (Nemertina), ma fu solo in uno studio pubblicato nel 1976 che Simon Conway Morris colloc\u00f2 questo bizzarro animale al di fuori dei phyla noti. Nel 2002, infine, \u00e8 stata descritta una nuova specie da Luo e Hu, Amiskwia sinica, proveniente dal giacimento cinese di Chengjiang, risalente al Cambriano inferiore.\nPinne e tentacoli.\nDi questo animale si conoscono pochi esemplari, conservatisi appiattiti nei sedimenti e quindi in forma bidimensionale. Probabilmente l'amiskwia era un animale gelatinoso, dal corpo allungato e basso, con un capo fornito di un paio di tentacoli sulla parte inferiore. All'interno della \u201ctesta\u201d vi era un organo bilobato, forse un ganglio nervoso o cerebrale. Al contrario di quello dei nemertini, per\u00f2, il capo non presenta nessuna struttura simile a una proboscide. Ai lati del corpo si estendevano due pinne laterali, prive di raggi o di altre strutture; analogamente, nella parte posteriore era presente un'altra pinna senza raggi, forse bilobata, che formava la coda. Un tubo diritto all'interno del corpo, dotato di un'estremit\u00e0 ingrossata, potrebbe essere stato l'intestino dell'animale.\nClassificazione problematica.\nLa somiglianza dell'amiskwia con i nemertini e con i chetognati \u00e8 solo apparente: questo animale, come le sagitte, possedeva s\u00ec pinne laterali e caudali, ma queste strutture simili erano dovute a un'evoluzione di organi con funzione simile, piuttosto che a una reale parentela. Per quanto riguarda le somiglianze con i nemertini, Conway Morris fa notare che tutti i nemertini noti possiedono una proboscide, mentre l'amiskwia aveva due tentacoli. Per le sue caratteristiche peculiari, l'amiskwia non sembra simile ad alcun animale noto e deve essere considerato un organismo \"incertae sedis\".\nHabitat.\nL'amiskwia, insieme a \"Odaraia\", \"Sarotrocercus\", \"Anomalocaris\", \"Nectocaris\" e \"Odontogriphus\", era uno dei pochi animali liberamente natanti del giacimento di Burgess, e probabilmente viveva nella colonna d'acqua sovrastante il fondale marino. Era un organismo pelagico che forse si cibava di particelle portate alla bocca tramite i due tentacoli.\nCollegamenti esterni.\nPagina sull'amiskwia"}
{"id": "1824840", "revid": "179078", "url": "https://it.wikipedia.org/wiki?curid=1824840", "title": "Diga del Pertusillo", "text": ""}
{"id": "1824842", "revid": "22356", "url": "https://it.wikipedia.org/wiki?curid=1824842", "title": "Odaraia", "text": ""}
{"id": "1824843", "revid": "767487", "url": "https://it.wikipedia.org/wiki?curid=1824843", "title": "Distretto di Bhind", "text": "Il distretto di Bhind \u00e8 un distretto del Madhya Pradesh, in India, di 1.426.951 abitanti. \u00c8 situato nella divisione di Chambal e il suo capoluogo \u00e8 Bhind."}
{"id": "1824844", "revid": "767487", "url": "https://it.wikipedia.org/wiki?curid=1824844", "title": "Distretto di Morena", "text": "Il distretto di Morena \u00e8 un distretto del Madhya Pradesh, in India, di 1.587.264 abitanti. \u00c8 situato nella divisione di Chambal e il suo capoluogo \u00e8 Morena."}
{"id": "1824845", "revid": "767487", "url": "https://it.wikipedia.org/wiki?curid=1824845", "title": "Distretto di Sheopur", "text": "Il distretto di Sheopur \u00e8 un distretto del Madhya Pradesh, in India, di 559.715 abitanti. \u00c8 situato nella divisione di Chambal e il suo capoluogo \u00e8 Sheopur."}
{"id": "1824846", "revid": "767487", "url": "https://it.wikipedia.org/wiki?curid=1824846", "title": "Distretto di Ashoknagar", "text": "Il distretto di Ashoknagar \u00e8 un distretto del Madhya Pradesh, in India, di 688.920 abitanti. \u00c8 situato nella divisione di Gwalior e il suo capoluogo \u00e8 Ashoknagar.\nIl distretto \u00e8 suddiviso in quattro comuni (\"tehsil\") e cio\u00e8 Ashoknagar, Chanderi, Isagarh e Mungaoli, a loro volta riuniti nelle tre suddivisioni di Ashoknagar, Chanderi e Mungaoli."}
{"id": "1824847", "revid": "767487", "url": "https://it.wikipedia.org/wiki?curid=1824847", "title": "Distretto di Datia", "text": "Il distretto di Datia \u00e8 un distretto del Madhya Pradesh, in India, di 627.818 abitanti. \u00c8 situato nella divisione di Gwalior e il suo capoluogo \u00e8 Datia."}
{"id": "1824848", "revid": "1061951", "url": "https://it.wikipedia.org/wiki?curid=1824848", "title": "Giovanni di Paolo", "text": "Inizi\u00f2 facendo l'apprendista a Taddeo di Bartolo, diventando un prolifico pittore ed illustratore di manoscritti, tra cui i testi di Dante.\n\u00c8 stato uno dei pi\u00f9 importanti pittori del XV secolo della scuola senese. Le sue prime opere mostrano l'influenza dei precedenti maestri senesi, ma pi\u00f9 tardi il suo stile \u00e8 stato pi\u00f9 individuale, caratterizzato da colori freddi, duri e dalle forme allungate.\nIl suo stile ha assunto anche l'influenza degli artisti del gotico internazionale come Gentile da Fabriano. Molte delle sue opere hanno un'insolita atmosfera onirica, come ad esempio il surreale \"Miracolo di San Nicola da Tolentino\" (o \"San Nicola da Tolentino salva una nave da un naufragio\") dipinto nel 1455 circa e ora ospitato nel Philadelphia Museum of Art, mentre i suoi ultimi lavori, in particolare \"Giudizio Universale\", \"Cielo\", \"Inferno\" realizzati nel 1465 e l\"'Assunzione\" dipinta nel 1475, nella Pinacoteca di Siena, trattano in maniera grottesca questi nobili temi.\nDopo la sua morte \u00e8 stato a lungo scarsamente considerato ma \u00e8 stato ripreso nel XX secolo."}
{"id": "1824849", "revid": "767487", "url": "https://it.wikipedia.org/wiki?curid=1824849", "title": "Distretto di Guna", "text": "Il distretto di Guna \u00e8 un distretto del Madhya Pradesh, in India, di 976.596 abitanti. \u00c8 situato nella divisione di Gwalior e il suo capoluogo \u00e8 Guna."}
{"id": "1824850", "revid": "767487", "url": "https://it.wikipedia.org/wiki?curid=1824850", "title": "Distretto di Gwalior", "text": "Il distretto di Gwalior \u00e8 un distretto del Madhya Pradesh, in India, di 1.629.881 abitanti. \u00c8 situato nella divisione di Gwalior e il suo capoluogo \u00e8 Gwalior."}
{"id": "1824852", "revid": "767487", "url": "https://it.wikipedia.org/wiki?curid=1824852", "title": "Distretto di Shivpuri", "text": "Il distretto di Shivpuri \u00e8 un distretto del Madhya Pradesh, in India, di 1.440.666 abitanti. \u00c8 situato nella divisione di Gwalior e il suo capoluogo \u00e8 Shivpuri."}
{"id": "1824855", "revid": "1543377", "url": "https://it.wikipedia.org/wiki?curid=1824855", "title": "Museo civico e della ceramica cerretese", "text": "Il Museo civico e della ceramica cerretese \u00e8 un'esposizione permanente dedicata alla tradizione ceramica di Cerreto Sannita, in provincia di Benevento. Il museo \u00e8 articolato in due sezioni: \nStoria del museo.\nIl museo civico e della ceramica cerretese \u00e8 stato istituito formalmente nel 1993 allo scopo di raccogliere i manufatti pi\u00f9 rappresentativi dell'antica tradizione ceramica cerretese. Fino ad allora le ceramiche cerretesi erano state oggetto prevalentemente di collezionismo privato: le pi\u00f9 importanti raccolte private di manufatti cerretesi erano quelle di Salvatore Biondi a Benevento, Vincenzo Mazzacane e Renato Pescitelli a Cerreto Sannita, Guido Donatone a Napoli. L'unica collezione pubblica era quella dell'Istituto statale d'arte di Cerreto Sannita. \nCome sede dell'esposizione fu scelto un vasto salone situato nel piano ammezzato di palazzo Sant'Antonio. I lavori di restauro e di adeguamento furono finanziati grazie alla vendita di alcuni ex edifici scolastici situati nelle contrade rurali di Cerreto. L'inaugurazione di questo primo nucleo del museo avviene nel 1995. Durante tale occasione vengono esposte anche alcune delle pi\u00f9 prestigiose ceramiche cerretesi conservate nel Museo del Sannio di Benevento.\nCon l'acquisizione dei locali del \"cantinone\" (sottostanti il salone del piano ammezzato) avvenuta nei primi anni del XXI secolo, lo spazio espositivo si \u00e8 pi\u00f9 che raddoppiato grazie anche alle sempre pi\u00f9 numerose donazioni provenienti da famiglie (Biondi, Barbieri, Massarelli, Pastore, Pescitelli ecc) e istituzioni locali (cospicua \u00e8 la collezione dell'ex istituto statale d'arte). Contestualmente si \u00e8 provveduto ad inaugurare la sezione di arte ceramica contemporanea che, dopo una serie di spostamenti di sede, trova posto dal 2014 in una parte del chiostro di palazzo Sant'Antonio.\nNel 2009 ottiene il riconoscimento di \"museo di interesse regionale\".\nNel 2012 le collezioni museali si ampliano notevolmente grazie all'allestimento, all'interno della sezione della ceramica antica, dei 218 pezzi costituenti la Collezione Mazzacane, lasciata in deposito gratuito al Comune di Cerreto Sannita dagli eredi di Vincenzo Mazzacane, giudice, storico locale e collezionista d'arte.\nLa ceramica cerretese.\nLa ceramica cerretese ha antiche origini anche se il periodo pi\u00f9 florido \u00e8 stato quello successivo al terribile terremoto del 5 giugno 1688: la ricostruzione di Cerreto attrasse numerose maestranze forestiere ed anche alcuni ceramisti provenienti prevalentemente dall'ambito napoletano che contribuirono a dare alla ceramica cerretese propri stilemi e caratteristiche. Fra i ceramisti pi\u00f9 importanti di questo periodo vi \u00e8 Nicol\u00f2 Russo, impiantatosi a Cerreto nel 1693; nella sua bottega situata a Cerreto nei pressi dell'odierna Piazza Luigi Sodo si formarono uomini che diedero vita a intere generazioni di ceramisti (i Giustiniano, i Festa, i Marchitto). La parte meridionale di Cerreto nel '700 veniva chiamata \"Faenza\" (dal nome citt\u00e0 romagnola famosa in tutto il mondo per le sue ceramiche) e vi trovavano posto numerose botteghe ceramiche. Dopo i primi decenni del XVIII secolo - terminata la ricostruzione di Cerreto - la maggior parte delle nuove generazioni di ceramisti cerretesi sent\u00ec il bisogno di trasferirsi altrove: i casi pi\u00f9 conosciuti sono quelli di Nicola Giustiniani e di Tommaso Marchitto che, dopo essersi trasferiti a Napoli, fonderanno due importanti fabbriche di ceramica. A partire dalla met\u00e0 del XX secolo la tradizione ceramica cerretese ha avuto un nuovo impulso grazie ai primi studi scientifici sulla produzione ceramica locale e all'istituzione dell'Istituto d'arte.\nCollezioni.\nSezione della ceramica antica.\nLa sezione della ceramica antica, vero e proprio fulcro del museo civico, contiene circa quattrocento ceramiche risalenti prevalentemente al '700 senza contare gli innumerevoli frammenti ceramici, in gran parte provenienti da Cerreto antica e che per motivi di spazio sono esposti solo in minima parte all'interno di questa sezione (altre teche contenenti antichi frammenti ceramici, risalenti anche al XII seocolo, sono situate nel chiostro e nel centro polifunzionale). Non mancano terrecotte e invetriate risalenti anche al V secolo e una lucerna paleocristiana del VI secolo. Le ceramiche esposte nella sezione provengono prevalentemente dalla raccolta dell'ex Istituto d'arte di Cerreto e da collezioni private: la pi\u00f9 cospicua di queste \u00e8 quella di propriet\u00e0 della famiglia Mazzacane. Nel cosiddetto \"cantinone\" vi sono alcune fra le pi\u00f9 belle ceramiche cerretesi: piatti da pompa, zuppiere, set di piatti, albarelli blu Cerreto, acquasantiere, orci, anfore, lavabi ed un calamaio commissionato da un notaio nel primo '700. In un ambiente del percorso museale sono esposte anche ceramiche riguardanti altri manifatture (Vietri, Ariano, Laterza, Lodi, Savona ecc.), giunte a Cerreto probabilmente anche grazie agli intensi traffici commerciali che hanno interessato nel passato la cittadina, nota per la produzione e per il commercio di ingenti quantit\u00e0 di panni lana. L'ingresso principale alla sezione della ceramica antica \u00e8 su via Michele Mattei, quello secondario si affaccia nel chiostro di palazzo Sant'Antonio.\nLa sezione della ceramica antica, al contrario di quella di arte ceramica contemporanea, non \u00e8 accessibile ai diversamente abili in quanto le sale, situate a diversi livelli, sono collegate fra loro da scale prive di scivoli, ascensori o altri strumenti atti a superare le barriere architettoniche esistenti. \nSala 1 (ingresso).\nLa prima sala corrisponde all'ingresso del museo ed \u00e8 coperta da quattro volte a cupola unite al centro da un massiccio pilastro in pietra locale. Vi trovano posto la biglietteria, il punto informazioni, l'angolo acquisti e la piccola libreria. Nella grande teca situata fra il pilastro e una delle pareti sono situate diverse ceramiche cerretesi risalenti prevalentemente al XVIII secolo. Osservando queste ceramiche \u00e8 possibile avere gi\u00e0 una prima idea della tradizione ceramica cerretese, molto popolare e con decori semplici ma efficaci. I colori sono quelli tradizionali: il giallo, l'arancio, il verde, il blu Cerreto, filettati col manganese. Gli albarelli (donazioni dott. Angelo Barbieri, dott. Renato Pescitelli, Istituto d'arte) sono i tipici vasi da farmacia con decorazioni monocrome in blu Cerreto e raffigurazioni paesaggistiche. Le anfore (collezione Istituto d'arte) hanno dei decori prevalentemente naturalistici e ornitologici.\nLungo le pareti della sala possiamo ammirare delle riproduzioni fotografiche retroilluminate a grandezza naturale di edicole in ceramica cerretese. Si tratta - come hanno avuto modo di raccontare gli allestitori di questa particolare esposizione - di una \"mostra impossibile\" dato che queste edicole sono situate sulle facciate di edifici di Cerreto e dei paesi vicini: sarebbe impossibile ammirarle dal vivo una dopo l'altra. Tale tipo di mostra, assai innovativa, \u00e8 stata sperimentata pi\u00f9 volte negli ultimi anni a livello nazionale nelle mostre dedicate a Caravaggio, Raffaello e Michelangelo, mostrando nello stesso luogo capolavori che nella realt\u00e0 sono sparsi nei musei di tutto il mondo.\nSala 2 (del camino).\nLa sala prende il nome dal grande camino situato nella parete sinistra. La bocca del camino ospita un'altra riproduzione fotografica di un'edicola in ceramica cerretese raffigurante la Madonna con i Santi Michele Arcangelo e Antonio di Padova. I reperti lapidei esposti provengono dall'antica Cerreto: particolarmente interessanti il capitello corinzio e il piccolo rosone. Una teca a muro raccoglie diversi frammenti ceramici rinvenuti occasionalmente presso l'antica Cerreto prima degli scavi archeologici effettuati nel 2012. In un'altra teca sono conservati alcuni fra i reperti pi\u00f9 antichi del museo: si tratta di due lucerne di epoca paleocristiana (III-VI secolo).\nSala 3 (dei corredi).\nLa terza sala raccoglie ceramiche corredali scambiate all'atto del fidanzamento ufficiale o del matrimonio. Nella vetrina a destra sono esposte anfore cosiddette \"amatorie\" sulle cui superfici \u00e8 possibile notare cuori incatenati trafitti da spade, frecce ed altri riferimenti all'amore e alla vita coniugale. Sono presenti anche dei piatti nuziali con le iniziali degli sposi. Vi possiamo anche ammirare una \"zuppiera con presentatoio\", ceramica di inizio '800 assai diversa dalle belle e pompose zuppiere cerretesi tradizionali. Bisogna tener presente che le botteghe ceramiche non erano uguali e non avevano la stessa clientela: in questo caso \u00e8 chiaro che la produzione \u00e8 pi\u00f9 rustica e meno fine mentre la committenza era probabilmente contadina o poco facoltosa.\nNella vetrina opposta sono collocate altre ceramiche facenti parti dei corredi rurali, alcune delle quali presentano smalto e decorazioni pi\u00f9 fini. In alto sono situate due altre tipologie di zuppiere ottocentesche: la zuppiera ovale e schiacciata, \u00e8 dipinta con motivi a campanule pendenti e filettature gialle mentre il pomello rappresenta una spiga di grano; la zuppiera bianca con decori in solo color manganese \u00e8 degli inizi del 1800 ed \u00e8 stata attribuita al ceramista cerretese Tommaso Marchitto, ottimo imitatore di decori all'antica. Le coppe racchiuse nelle corone di alloro riprendono infatti temi della pittura pompeiana.\nInteressanti i due esempi di vassoietti a \"mancerina\": si tratta di due vassoi al cui centro sono situate altrettante coppette destinate ad accogliere la cioccolata. Questo tipo di ceramiche, molto diffuso in Spagna, \u00e8 assai raro nell'Italia meridionale.\nSala 4 (salone del cantinone).\nIl vasto ambiente era un tempo adibito a cantina. Nel 1809, quando i commissari regi visitarono il convento al fine di redigere l'inventario della soppressione, erano custodite nel cantinone ventinove botti, dal contenuto pari a seicentosettanta barili. I frati conventuali di Cerreto possedevano circa 5 km\u00b2 di terreni tenuti perlopi\u00f9 a uliveti e vigneti e proprio in questo ambiente veniva custodito il vino prodotto nelle masserie rurali di propriet\u00e0 del monastero. Nei pressi dell'ingresso al cantinone \u00e8 possibile vedere una sezione del cunicolo fognario che conduceva al torrente Titerno. Diverse leggende sono sorte su questo cunicolo, una delle quali lo identifica come via di fuga in caso di pericolo.\nNella vetrina che sovrasta il cunicolo sono collocate alcune fra le pi\u00f9 belle ceramiche cerretesi, molte delle quali sono state realizzate nella bottega di Nicol\u00f2 Russo, il primo dei ceramisti cerretesi del '700. Le due mensole, modellate a rilievo e decorate con i tipici colori cerretesi, prendevano spunto probabilmente dai mascheroni e dagli stucchi che ancora oggi adornano alcuni palazzi di Cerreto. I gocciolatoi invece venivano usati nelle sacrestie delle chiese: muniti di rubinetto, erogavano l'acqua che era stata precedentemente versata nella parte superiore. Sono andati in disuso a partire dalla nascita dei moderni acquedotti. Il \"piatto di presentazione\" (1730 circa) ripropone i colori tipici cerretesi dominati dal giallo. Il decoro esterno con grossi fiori \u00e8 di ispirazione iberica (decoro \"botifarrer\") ed \u00e8 abbastanza ricorrente nella ceramica cerretese. Di particolare interesse \u00e8 il calamaio, vero e proprio simbolo della collezione Mazzacane, immortalato gi\u00e0 nel 1990 nella copertina delle \"Memorie Storiche di Cerreto Sannita\" di Vincenzo Mazzacane. Il calamaio presenta i colori tipici cerretesi ed ha diverse parti plastiche formate prevalentemente da putti. Le due vaschette erano destinate a custodire l'inchiostro. Lo stemma \u00e8 della famiglia Rosato: il calamaio infatti fu usato dal notaio Giovan Camillo Rosato, sposatosi nel 1730 con una parente del maestro Nicol\u00f2 Russo, autore dell'opera. Giovan Camillo \u00e8 stato protagonista, in giovane et\u00e0, di un vero e proprio miracolo narrato minuziosamente da un atto di notar Ettore Cappella. Nella vetrina, infine, sono presenti anche alcune acquasantiere: quella raffigurante San Domenico \u00e8 molto elaborata dal punto di vista compositivo, con le colonne ed i capitelli decorati con motivi floreali che vanno a sostenere l'arco centrale. La vaschetta destinata a contenere l'acqua benedetta rappresenta un angelo ed \u00e8 contornata da foglie a rilievo.\nNella prima vetrina destra sono collocati alcuni esempi di zuppiere cerretesi, decorate con fiori e foglie di colore verde e arancio. Nella vetrina successiva si distingue per originalit\u00e0 l\u2019orcio azzurro cinerino con un cane. Il piatto con il \u201cpettirosso cerretese\u201d presenta una decorazione circolare \u201calla pavona\u201d, tipica di Cerreto. Segue una vetrina dedicata esclusivamente ai vasi da farmacia (albarelli). Ce ne sono di tutte le dimensioni anche se il colore \u00e8 sempre il blu Cerreto, ottenuto dalla particolare miscelazione del cobalto e dell\u2019ossido di rame. Il piatto reale attribuito alla bottega di Nicol\u00f2 Russo, collocato nella seconda vetrina centrale, possiede una ricca decorazione chiaramente ispirata a precedenti esemplari spagnoli e napoletani. La tavolozza \u00e8 quella dei tipici colori della ceramica cerretese mentre il felino al centro, originariamente indicato come un leone, \u00e8 forse un leopardo. Sorprende per la grandezza e per la sorprendente qualit\u00e0 decorativa la grande idria da pompa (ultima vetrina centrale), appartenente alla Collezione Mazzacane. L\u2019idria fu probabilmente realizzata a Napoli nella seconda met\u00e0 del \u2018700 ed era destinata alla spezieria della Certosa di Padula, dedicata a S. Lorenzo martire, raffigurato sull\u2019idria. La parte opposta \u00e8 invece dominata da una scena monocroma con due soldati e una donna in navigazione. Le scale conducono all\u2019attrezzato laboratorio ceramico del centro polifunzionale.\nSala 5 (atrio ammezzato).\nAl piano ammezzato si accede attraverso la scala in legno e ferro situata nella seconda sala. Nel piccolo atrio del piano ammezzato vi \u00e8 l'accesso ai servizi igienici e, attraverso alcuni gradini, al salone dell'ammezzato. Nell'atrio sono situate due vetrine contenenti alcuni dei 1640 frammenti ceramici trovati durante gli scavi archeologici di Cerreto antica (campagna di scavo del 2012). Alcuni frammenti risalgono anche all'XI secolo. Interessante \u00e8 l'antichissima brocchetta a corpo globulare datata al V secolo a.C., rinvenuta strutturalmente integra. Fra i frammenti vi sono anche alcuni esempi di \"graffita policroma\" (XV-XVI secolo) definiti interessanti dall'esperto ceramologo che ha esaminato i reperti.\nSala 6 (salone dell'ammezzato).\nQuesto vasto ambiente (un tempo era il granaio del convento) corrisponde anche al nucleo originario del museo civico della ceramica cerretese: il primo allestimento, inaugurato nel 1995, era compreso in questa sala e con il passare del tempo si \u00e8 ingrandito negli ambienti del piano terra e seminterrato.\nNel salone dell\u2019ammezzato sono ospitate prevalentemente ceramiche non cerretesi provenienti innanzitutto da Ariano Irpino e da Laterza, centri con cui Cerreto in passato aveva importanti scambi commerciali grazie alla transumanza. Particolarmente interessante \u00e8 la pipa in ceramica realizzata dalla Real Fabbrica di San Carlo di Caserta (1754-56), oggetto dalla fattura prestigiosa che rimanda a una committenza altolocata. L\u2019albarello realizzato dal savonese Marco Antonio Ghirardi ha una decorazione molto fine imperniata su una casa fortificata centrale. Nell\u2019ultima vetrina destra sono conservate altre ceramiche cerretesi. Spiccano l\u2019acquasantiera raffigurante San Sebastiano e il piatto da pompa avente nel mezzo un leone, dalla bella criniera, immortalato mentre cammina.\nCentro polifunzionale.\nL'accesso al centro polifunzionale avviene dalla sala del cantinone, dal chiostro oppure, esternamente, da via Cavallotti nel portico della Societ\u00e0 operaia di Cerreto Sannita. Nel piano inferiore \u00e8 presente un attrezzato laboratorio ceramico utilizzato da gruppi prenotati e scolaresche al fine di apprendere manualmente le tecniche di lavorazione dell'argilla e di realizzazione delle maioliche. Vi si pu\u00f2 ammirare anche la sezione di una delle sepolture della chiesa di Sant'Antonio (Cerreto Sannita): fino al terremoto del 1805 lo spazio occupato dal centro funzionale ospitava il presbiterio e la cupola della chiesa. Dopo il crollo del 1805 non furono pi\u00f9 ricostruiti.\nNel piano superiore c'\u00e8 una vasta sala utilizzata per conferenze, convegni e mostre. Vi \u00e8 anche un proiettore utilizzato per proiettare alcuni brevi documentari visualizzabili dai gruppi turistici che visitano il museo. In alcune vetrine situate sia nel piano superiore che in quello inferiore sono custoditi alcuni reperti rinvenuti durante gli scavi archeologici di Cerreto antica (2012-16).\nSezione della ceramica contemporanea.\nNel chiostro di palazzo Sant'Antonio \u00e8 allestita la sezione di arte ceramica contemporanea che raccoglie le ceramiche realizzate dagli artisti che hanno partecipato alle edizioni delle biennali di arte ceramica contemporanea di Cerreto Sannita. L'esposizione \u00e8 dedicata al maestro Salvatore Cipolla, un ceramista italiano che nel 1997 lanci\u00f2 l\u2019idea di tenere a Cerreto una prima biennale di arte ceramica contemporanea. Alla prima biennale (1998) ne sono seguite altre tre (2000, 2002, 2015) alle quali hanno partecipato alcuni fra i pi\u00f9 quotati ceramisti italiani dei nostri giorni.\nL\u2019attuale allestimento della sezione di arte ceramica contemporanea (chiamata anche MARCON \u2013 Museo ARte CONtemporanea) risale al 2014: in precedenza le opere esposte erano situate nelle Carceri feudali di Cerreto Sannita in Piazza San Martino. L\u2019origine di questa esposizione \u00e8 strettamente connessa all\u2019esito positivo che hanno ottenuto le biennali di arte ceramica contemporanea organizzate in questo chiostro nel corso degli ultimi anni. Le opere in concorso donate dagli artisti al comune di Cerreto Sannita hanno consentito di creare una collezione di ceramiche contemporanee che aumenta sempre di pi\u00f9, biennale dopo biennale. Anche le opere a soggetto religioso di PRESEPIARTE (la rassegna di presepi artistici che si tiene ogni anno nel periodo natalizio) hanno contribuito ad aumentare il patrimonio del MARCON."}
{"id": "1824856", "revid": "767487", "url": "https://it.wikipedia.org/wiki?curid=1824856", "title": "Eligio Vecchi", "text": "Carriera.\nCrebbe tra le file del , con cui debutt\u00f2 in prima squadra a 17 anni. Dopo due campionati si trasfer\u00ec al (Prima Divisione) e poi alla Cremonese, in Serie B; nel 1934 fu ingaggiato dall'Ambrosiana-Inter.\nCon i milanesi esord\u00ec in Serie A nella stagione 1934-1935; successivamente fu relegato tra le riserve e ceduto all'Alessandria. Vest\u00ec poi le maglie di Fiorentina (con cui conquist\u00f2 una promozione dalla Serie B nel 1938-1939) e Atalanta, prima del ritorno al Mantova e dell'ultima stagione agonistica giocata nelle file della .\nCollegamenti esterni.\nAtto di nascita"}
{"id": "1824864", "revid": "3082", "url": "https://it.wikipedia.org/wiki?curid=1824864", "title": "Battaglia delle isole Egadi", "text": ""}
{"id": "1824866", "revid": "712828", "url": "https://it.wikipedia.org/wiki?curid=1824866", "title": "Stanza dello spirito e del tempo", "text": ""}
{"id": "1824870", "revid": "92723", "url": "https://it.wikipedia.org/wiki?curid=1824870", "title": "Parchi nazionali del Costa Rica", "text": ""}
{"id": "1824872", "revid": "1305772", "url": "https://it.wikipedia.org/wiki?curid=1824872", "title": "Istituto statale d'arte di Cerreto Sannita", "text": "L'istituto statale d'arte \"Nicola Giustiniani\" \u00e8 una scuola di istruzione superiore sita nel comune di Cerreto Sannita, in provincia di Benevento.\nLa creazione di una scuola d'arte nel comune fu auspicata dal Presidente della Repubblica Luigi Einaudi nel corso di una sua visita ad una mostra di antiche maioliche cerretesi, il 1\u00ba luglio del 1950, e in seguito da Eduardo De Filippo, che aveva visitato nel settembre del 1953 la collezione di ceramiche di Salvatore Biondi., e da Guido Piovene, in visita nel comune il 6 aprile del 1955\nAttuale \"Dirigente Scolastico\" \u00e8 la dott.ssa Bernarda De Girolamo.\nStoria.\nLa scuola venne istituita come sezione distaccata dell'istituto di Avellino su decreto del Ministero della pubblica istruzione nel febbraio del 1957 e inizi\u00f2 la propria attivit\u00e0 il seguente 1\u00ba ottobre con una sezione sulla ceramica. Nel novembre del 1959 divenne istituto autonomo. Nel 1960 fu aggiunta una sezione dedicata all'arte della tessitura e nel 1964 quella per l'\"arte del legno\". Nel 1967 divenne \"istituto statale d'arte con annessa scuola media\" e venne istituito il \"biennio sperimentale.\nNel 1998 alla scuola \u00e8 stato aggregato l'istituto tecnico industriale di San Salvatore Telesino, con il nome di \"Istituto di istruzione superiore di Cerreto Sannita\".\nA decorrere dal 1\u00ba settembre 2009 con la fusione dell'Istituto d'Arte, dell'Istituto Tecnico Industriale di San Salvatore e dell'Istituto Tecnico Commerciale e per Geometri di Cerreto Sannita \u00e8 nato l'Istituto di Istruzione Superiore \"Carafa - Giustiniani\".\nAttivit\u00e0.\nTuttora sono attivi i tre indirizzi di laboratorio:\nAl termine dei primi tre anni di studi si ottiene la \"licenza di maestro d'arte\" e dopo cinque anni il \"diploma di arte applicata\".\nNel 2007 l'Istituto ha avuto l'incarico di allestire un presepe sullo scalone monumentale del palazzo del Ministero della pubblica istruzione a Roma, inaugurato il 19 dicembre dello stesso anno."}
{"id": "1824879", "revid": "122624321", "url": "https://it.wikipedia.org/wiki?curid=1824879", "title": "Il valzer degli addii", "text": "Il valzer degli addii \u00e8 un romanzo dello scrittore ceco Milan Kundera, pubblicato per la prima volta nel 1973.\nTrama.\nRomanzo in cinque atti definito dall'autore stesso come fondato \u00absu un archetipo formale del tutto diverso da quello degli altri miei romanzi. \u00c8 assolutamente omogeneo, senza digressioni, composto di una sola materia, raccontato con lo stesso tempo, \u00e8 molto teatrale\u00bb.\nLa storia si sviluppa nell'arco temporale di cinque giorni e prende l'abbrivio dall'annuncio di una gravidanza provocata da una notte di passione tra Ru\u017eena, infermiera in un piccolo centro termale a quattro ore di treno da Praga, e Kl\u00edma, noto trombettista nazionale, sposato con Kamila, moglie consumata dalla gelosia verso il marito e vinta dalla consapevolezza che il tradimento \u00e8 il calice amaro di cui ogni moglie deve abbeverarsi in silenzio.\nIl grottesco tentativo di Kl\u00edma di convincere Ru\u017eena, sua amante di una notte, ad abortire, fa da sfondo all'intrecciarsi di rapporti di complicit\u00e0 maschile, attraverso i quali l'autore inserisce nel genere romanzesco tematiche di carattere etico-religioso relative alla tutela della vita sin dalla sua prima espressione, la procreazione.\nDue i poli del dibattito sull'argomento, fede e scienza, che si incarnano nel personaggio di Bertlef, americano facoltoso di mezza et\u00e0 che conquista con il proprio senso di cristianit\u00e0 arcaica, scevra delle sovrastrutture conciliari, propria dell'essere umano in quanto abitante della terra e non del cielo, imperfetta, istintiva e generosa, e nel personaggio di \u0160kreta, ginecologo, medico dotato di un elastico senso dell'etica, capace di far rientrare nell'alveo della propria coscienza tanto la dedizione con la quale cura le proprie pazienti dalla sterilit\u00e0 quanto l'autorizzazione alle pratiche abortive rilasciate per compiacere amici e conoscenti, personaggio che descrive se stesso come un sognatore ma che viene percepito come un cinico eugenista.\nLungo il dipanarsi della storia il lettore avverte la presenza di un intruso, Jakub, personaggio che incarna il \"Deus ex machina\" che risolver\u00e0, suo malgrado, la situazione, e che introduce nel romanzo il terzo elemento rispetto al duopolio fede-scienza: il caso."}
{"id": "1824884", "revid": "767487", "url": "https://it.wikipedia.org/wiki?curid=1824884", "title": "Distretto di Barwani", "text": "Il distretto di Barwani \u00e8 un distretto del Madhya Pradesh, in India, di 1.081.039 abitanti. \u00c8 situato nella divisione di Indore e il suo capoluogo \u00e8 Barwani."}
{"id": "1824886", "revid": "767487", "url": "https://it.wikipedia.org/wiki?curid=1824886", "title": "Alphonse Bernoud", "text": "Pioniere della fotografia, Bernoud abbandon\u00f2 la Francia per raggiungere l'Italia, ove la sua fama raggiunse ben presto gli alti ranghi della societ\u00e0 italiana, tanto da diventare il fotografo della corte dei Borbone prima, e successivamente di Casa Savoia. Immediatamente dopo il terremoto, intorno al 20 dicembre 1857, intraprese una spedizione nelle zone colpite dal terremoto del 1857 in Basilicata, realizzando cos\u00ec il primo reportage fotografico di un terremoto al mondo. Gran parte delle fotografie din questo terremoto si devono a lui, anche se Robert Mallet - l'ingegnere irlandese ch studi\u00f2 sul terreno questo terremoto - commission\u00f2 un'altra campagna fotografica a Claude Grillet, nel marzo del 1858. Bernoud condusse altre tre campagne fotografiche del terremoto partendo rispettivamente il 29 dicembre 1857, il 12 gennaio e il 26 maggio 1858.\nBernoud \u00e8 altres\u00ec noto per aver immortalato numerosi briganti dopo l'unit\u00e0 d'Italia, sia vivi che morti. Una collezione di scatti sul brigantaggio fu esposta nelle vetrine del suo atelier, in via Toledo a Napoli."}
{"id": "1824889", "revid": "767487", "url": "https://it.wikipedia.org/wiki?curid=1824889", "title": "Distretto di Dhar", "text": "Il distretto di Dhar \u00e8 un distretto del Madhya Pradesh, in India, di 1.740.577 abitanti. \u00c8 situato nella divisione di Indore e il suo capoluogo \u00e8 Dhar."}
{"id": "1824891", "revid": "767487", "url": "https://it.wikipedia.org/wiki?curid=1824891", "title": "Distretto di Burhanpur", "text": "Il distretto di Burhanpur \u00e8 un distretto del Madhya Pradesh, in India, di 634.883 abitanti. \u00c8 situato nella divisione di Indore e il suo capoluogo \u00e8 Burhanpur."}
{"id": "1824894", "revid": "228587", "url": "https://it.wikipedia.org/wiki?curid=1824894", "title": "Distretto di Indore", "text": "Il distretto di Indore \u00e8 un distretto del Madhya Pradesh, in India, di 2.585.321 abitanti. \u00c8 situato nella divisione di Indore e il suo capoluogo \u00e8 Indore."}
{"id": "1824895", "revid": "599013", "url": "https://it.wikipedia.org/wiki?curid=1824895", "title": "Ronald Hoop", "text": "Caratteristiche tecniche.\nEra un attaccante fisicamente potente e veloce.\nCarriera.\nClub.\nPassato dall' (senza riuscire ad esordire in campionato), disputa poi vari campionati in seconda divisione olandese e una stagione in prima divisione nella stagione 1994-1995 con la maglia del Dordrecht, con 11 reti in 29 incontri disputati, in una formazione che chiude il torneo all'ultimo posto. Del Telstar diviene il secondo marcatore della storia del club con 52 reti (successivamente \u00e8 stato superato).\nL'esperienza in Italia nel campionato di Serie B 1996-1997 con la maglia n\u00ba 27 del Palermo, iniziata sotto buoni auspici (arriv\u00f2 con il soprannome di \"van Basten nero\"), \u00e8 invece deludente sul piano personale, consistendo in 7 presenze ed una rete (contro il nella partita pareggiata per 2-2) in 447 minuti giocati. \u00c8 stato il primo e unico calciatore olandese della storia della societ\u00e0 e il primo straniero a vestire la maglia rosanero dopo la riapertura delle frontiere.\nIn seguito trascorre la sua carriera nei campionati minori di Svizzera e Germania.\nSi ritira nel 2008, a 41 anni.\nNazionale.\nAvrebbe potuto vestire la maglia della Nazionale di calcio del Suriname poich\u00e9 in possesso del doppio passaporto, ma ci\u00f2 non fu possibile a causa di problemi economico-burocratici."}
{"id": "1824897", "revid": "124643036", "url": "https://it.wikipedia.org/wiki?curid=1824897", "title": "La grotta di Trofonio", "text": "La grotta di Trofonio \u00e8 un'opera lirica di Antonio Salieri su libretto di Giovanni Battista Casti. L'opera debutt\u00f2 il 12 ottobre 1785 al Burgtheater di Vienna.\nTrama.\nLe figlie di Aristone, Ofelia e Dori, sono innamorate di due giovanotti, Artemidoro e Plistene, ormai prossimi alle nozze. Le ragazze hanno scelto il loro ragazzo in base al carattere comune: il filosofo Artemidoro \u00e8 innamorato della seriosa Ofelia, mentre l'ilare Plistene della sempre allegra Dori. Un giorno per\u00f2 i due giovani entrano per sbaglio nella grotta del mago Trofonio, che fa mutare loro i caratteri: Artemidoro diventa subito incline al riso, mentre Plistene diventa serio. Ofelia e Dori scoprono la cosa, sconcertate. Aristone fissa la data delle loro nozze, ma si rende conto dell'accaduto e suggerisce, invano, alle figlie di cambiare marito. Di nuovo per caso i due giovani capitano nella grotta di Trofonio, che fa tornare normali i loro caratteri. Ma stavolta sono le due sorelle ad entrare nella grotta, e i loro caratteri si scambiano: Ofelia diventa scherzosa mentre Dori diviene serissima. Aristone invoca il mago, che svela la magia della sua grotta, e fa in modo che le ragazze tornino normali: nel tripudio generale si celebrano i matrimoni tra le due coppie.\nDell'opera, in tempi recenti, \u00e8 stata stampata, dalla casa editrice OTOS di Lucca sia la partitura che lo spartito canto e pianoforte a cura del compositore e musicologo Filiberto Pierami."}
{"id": "1824898", "revid": "287204", "url": "https://it.wikipedia.org/wiki?curid=1824898", "title": "Il libro del riso e dell'oblio", "text": "Il libro del riso e dell'oblio \u00e8 un romanzo dello scrittore ceco Milan Kundera, pubblicato per la prima volta nel 1978 e definito dallo stesso scrittore come un \"romanzo in forma di variazioni\"\n\u00c8 diviso in sette parti:"}
{"id": "1824899", "revid": "767487", "url": "https://it.wikipedia.org/wiki?curid=1824899", "title": "Distretto di Jhabua", "text": "Il distretto di Jhabua \u00e8 un distretto del Madhya Pradesh, in India, di 1.396.677 abitanti. \u00c8 situato nella divisione di Indore e il suo capoluogo \u00e8 Jhabua."}
{"id": "1824902", "revid": "767487", "url": "https://it.wikipedia.org/wiki?curid=1824902", "title": "Distretto di Khandwa", "text": "Il distretto di Khandwa (un tempo noto come distretto del Nimar Orientale) \u00e8 un distretto del Madhya Pradesh, in India, di 1.708.170 abitanti. \u00c8 situato nella divisione di Indore e il suo capoluogo \u00e8 Khandwa."}
{"id": "1824904", "revid": "767487", "url": "https://it.wikipedia.org/wiki?curid=1824904", "title": "Distretto di Khargone", "text": "Il distretto di Khargone (un tempo noto come distretto del Nimar Occidentale) \u00e8 un distretto del Madhya Pradesh, in India, di 1.529.954 abitanti. \u00c8 situato nella divisione di Indore e il suo capoluogo \u00e8 Khargone."}
{"id": "1824905", "revid": "124109792", "url": "https://it.wikipedia.org/wiki?curid=1824905", "title": "Gruppo Richemont", "text": "Il gruppo Richemont \u00e8 una holding finanziaria svizzera, quotata alla Borsa di Zurigo e con sede a Ginevra, che riunisce marchi del lusso di consolidata tradizione, i quali nel corso degli anni sono stati acquisiti in tutto o in parte dal gruppo, ed ora vengono gestiti in modo sistemico, con metodologie di management avanzate, secondo strategie di posizionamento e di crescita supportate dal gruppo stesso.\nIl gruppo \u00e8 uno dei principali attori nel mondo del lusso. L'identit\u00e0 di prodotto dei brand o maison \u00e8 radicata prevalentemente nell'alta orologeria e nella gioielleria. La maison leader del gruppo \u00e8 Cartier, maison gioielliera tra le pi\u00f9 grandi al mondo, che da sola realizza quasi la met\u00e0 del fatturato dell'intero gruppo, seguita da Van Cleef e Montblanc. Uno dei tratti distintivi del gruppo per lo sviluppo delle maisons sta nel concedere una certa libert\u00e0 e autonomia ai marchi, consentendogli di seguire il sentiero di crescita pi\u00f9 congeniale ai valori e alle tradizioni del brand.\nStoria.\nLa storia del gruppo Richemont \u00e8 legata a quella della famiglia Rupert, i maggiori promotori e finanziatori. Anton Rupert, originario del Sudafrica, era un imprenditore gi\u00e0 negli anni 40, nel campo del tabacco e delle estrazioni minerarie. Nella sua prima fase imprenditoriale era l'azionista di maggioranza del gruppo Rembrandt, nel quale Rothmans International, rendeva i migliori profitti.\nL'approccio e la successiva strategia di acquisizione di \"maison\" del lusso, inizia negli anni Settanta, con progressive acquisizioni di \"Cartier Monde\", in un periodo in cui la \"maison\" attraversava un problema di identit\u00e0 e di governance. A \"Cartier Monde\", apparteneva anche \"Dunhill\", detentrice a sua volta di quote in \"Montblanc\" ed in \"Chlo\u00e9\". Una delle prime operazioni per Cartier, fu il lancio della linea \"Must de Cartier\", un successo che rinforz\u00f2 lo storico marchio gioielliero parigino. Il gruppo \"Vendome\", cos\u00ec era chiamato il primo nucleo del gruppo Richemont, nacque su solide basi finanziarie, anche perch\u00e9 la famiglia Rupert non abbandon\u00f2 nel frattempo gli interessi nel campo del tabacco e delle miniere.\nJohann Rupert, figlio maggiore di Anton, \u00e8 il prosecutore e il finalizzatore della strategia di acquisizione e di concentrazione iniziata dal padre. Johann si forma come banchiere negli Stati Uniti, presso la \"Chase Manhattan Bank\" (diventata poi JPMorgan Chase), unendosi poi alla gestione familiare del gruppo \"Vendome\". Nel 1988 Johann Rupert separa il business delle miniere e dei tabacchi da quello del lusso, pone la sede a Ginevra e diviene amministratore delegato del gruppo, ora Richemont, un nome inventato ma perfettamente in linea con il core business. Nel 1999, Rupert compr\u00f2 il 60% dello storico gioielliere \"Van Cleef &amp; Arpels\", per 265 milioni di dollari, e nel 2002 pag\u00f2 1,86 miliardi di dollari per tre storici marchi orologieri: Jaeger-LeCoultre, IWC e A. Lange &amp; S\u00f6hne. \"Non si tratta solo di quello che compri - ha dichiarato alla stampa - ci\u00f2 che conta \u00e8 la possibilit\u00e0 di supportare i brand quando le cose si mettono male. Si crea maggior valore azionario costruendo una reputazione piuttosto che comprandola.\"\nJohann Rupert \u00e8 stato definito dalla stampa \"Rupert l'orso\", perch\u00e9 \u00e8 molto cauto, riluttante a farsi intervistare, ed anche perch\u00e9 in una dichiarazione del 2006 predisse la crisi economica (l'orso di Wall Street) iniziata il 2008. Attualmente detiene circa il 9% del gruppo Richemont, una quota sufficiente a decretarlo azionista di maggioranza. A differenza degli altri gruppi del lusso, che spesso producono nelle stesse fabbriche e creano delle sinergie nella distribuzione e nella comunicazione, il gruppo Richemont mantiene le \"maisons\" indipendenti una dall'altra. \"L'integrit\u00e0 del prodotto deve essere considerata pi\u00f9 importante delle sinergie - spiega Rupert - il consumatore vuole avere la garanzia che gli orologi Piaget siano fatti nella fabbrica Piaget.\"\nNel giugno 2021 la societ\u00e0 ha acquisito la storica casa di pelletteria belga Delvaux con una cinquantina di negozi.\nI Brand.\nIl gruppo Richemont \u00e8 diversificato in cinque aree di business: orologi, gioielli, pelletteria ed accessori, strumenti da scrittura e altre aree di business, in quest'ultima rientra l'area moda e fashion, che sta gradualmente crescendo di importanza all'interno del gruppo. Si tenga presente che la seguente classificazione \u00e8 necessariamente arbitraria. Cartier, ad esempio, \u00e8 anche una maison di orologi, discorso analogo per Montblanc."}
{"id": "1824911", "revid": "76963", "url": "https://it.wikipedia.org/wiki?curid=1824911", "title": "Junko Iwao", "text": ""}
{"id": "1824912", "revid": "932277", "url": "https://it.wikipedia.org/wiki?curid=1824912", "title": "Campo veronese", "text": "Il campo veronese \u00e8 un'antica unit\u00e0 di misura italiana, usata soprattutto nei comuni di Monzambano e Ponti sul Mincio. \u00c8 la misura di superficie riportata dalle Tavole di Ragguaglio dei pesi e delle misure di cui al R.D. 20 maggio 1877 n. 3836, sotto la denominazione di \"campo censuario\" di are 30,022410, pari a 3.002,2410 m\u00b2 .\nTale misura, nella pratica degli affari, secondo le consuetudini locali, intendesi arrotondata a 3.000 m\u00b2 (tremila)."}
{"id": "1824913", "revid": "16785690", "url": "https://it.wikipedia.org/wiki?curid=1824913", "title": "Diefenbach bei W\u00f6rth", "text": ""}
{"id": "1824916", "revid": "1543377", "url": "https://it.wikipedia.org/wiki?curid=1824916", "title": "Una banda di idioti", "text": "Una banda di idioti (titolo originale in inglese, \"A Confederacy of Dunces\") \u00e8 un romanzo picaresco dello scrittore statunitense John Kennedy Toole, pubblicato per la prima volta nel 1980, undici anni dopo il suicidio dell'autore. Il libro venne pubblicato grazie alla tenacia ed agli sforzi della madre di Toole, Thelma Toole, nonch\u00e9 all'intuito letterario dello scrittore Walker Percy, che contribu\u00ec anche con una prefazione alla prima edizione.\n\"Una banda di idioti\" acquist\u00f2 crescente popolarit\u00e0 presso il pubblico dopo il conferimento postumo a Toole del Premio Pulitzer per la narrativa nel 1981, evento che annover\u00f2 definitivamente il suo capolavoro tra i classici della letteratura americana del XX secolo.\nIl titolo del romanzo \u00e8 ispirato a un epigramma di Jonathan Swift:\nIn Italia il libro \u00e8 apparso per la prima volta nel 1982, pubblicato da Rizzoli con il titolo \"Una congrega di fissati\".\nTrama, struttura e ispirazione letteraria.\nIl romanzo \u00e8 ambientato a New Orleans nei primi anni sessanta. Il protagonista \u00e8 Ignatius Jacques Reilly, un uomo corpulento di trent'anni che vive con la madre Irene in una casa popolare in un quartiere a nord della citt\u00e0. Per porre rimedio alle ristrettezze economiche della famiglia, Ignatius a malincuore si trova a dover cercare lavoro. Questa ricerca porter\u00e0 il protagonista a confrontarsi con eccentrici personaggi che animano e caratterizzano la New Orleans del tempo, i cosiddetti \"idioti\" che costellano il mondo di Ignatius J.Reilly.\nLa struttura letteraria di \"Una banda di idioti\" rispecchia la struttura del libro preferito di Ignatius, il \"\" di Anicio Manlio Torquato Severino Boezio, pi\u00f9 noto semplicemente come Boezio. Cos\u00ec, come l'opera del filosofo latino, il romanzo di Toole \u00e8 diviso in capitoli, a loro volta suddivisi in sotto-capitoli. Sezioni chiave di alcuni capitoli rimangono al di fuori della narrativa principale. Nel \"De Consolatione Philosophiae\", alle parti in prosa si alternano altre in versi. Similmente nel romanzo, la narrativa viene inframezzata di tanto in tanto dall'utilizzo di versi poetici, commenti scritti dal protagonista nel proprio diario oppure dalle periodiche lettere scritte da Ignatius J. Reilly alla sua controparte femminile, Myrna Minkoff. Inoltre, nella narrazione di \"Una banda di idioti\" appare una copia del testo di Boezio, rendendo ancora pi\u00f9 esplicito il suo stato di veicolo narrativo.\nAlcuni aspetti di \"Una banda di idioti\" sono nati dall'ispirazione autobiografica dell'autore. Per esempio, i due lavori principali svolti da Ignatius nel romanzo sono come impiegato in una fabbrica di pantaloni e come venditore ambulante di hot dog. Per un breve periodo, dopo aver conseguito la laurea alla \"Tulane University\" di New Orleans, J. K. Toole lavor\u00f2 in un'azienda di abbigliamento. Inoltre, lo scrittore lavor\u00f2 part time con un amico nel quartiere francese di New Orleans come venditore ambulante di prodotti alimentari. Terminata l'universit\u00e0, Toole visse in casa con la madre, la quale si diceva fosse molto protettiva nei suoi confronti. Di qui nacque l'ispirazione per il rapporto tra Ignatius e la signora Reilly. Per altri aspetti invece, Toole era molto diverso dalla sua creazione letteraria. Era un appassionato viaggiatore ed amava vestirsi in modo elegante.\nPersonaggi principali.\nIgnatius J. Reilly.\nIgnatius \u00e8 l'eroe del romanzo, una sorta di moderno Don Chisciotte - eccentrico, idealista e creativo a tal punto da trarne, a volte, profonde illusioni. Nella prefazione alla prima edizione, Walker Percy descrive Ignatius come \"uno straordinario sciattone, un Oliver Hardy impazzito, un Don Chisciotte ingrassato, un Tommaso d'Aquino perverso, il tutto allo stesso tempo\".\nIl signor Reilly disprezza la modernit\u00e0 e soprattutto la cultura pop. Questo sdegno deriva da una profonda ossessione: va al cinema solamente per potersi fare scherno della perversit\u00e0 della cinematografia moderna e per poter dar libero sfogo alla propria rabbia interiore per l'assenza di \"teologia e geometria\" nel mondo contemporaneo.\nIgnatius predilige la filosofia scolastica del Medioevo, e in particolare, come gi\u00e0 detto, il lavoro del filosofo cristiano Boezio. Tuttavia ama cullarsi nei piaceri e nelle comodit\u00e0 della modernit\u00e0 e non sopporta i \"rednecks\" della Louisiana, gli abitanti delle zone rurali che disdegnano le tecnologie moderne solamente perch\u00e9 incarnano un ideale di progresso.\nIgnatius \u00e8 fermamente convinto di non appartenere al suo tempo e che i suoi continui fallimenti siano opera di un volere divino. Si lamenta spesso che la dea Fortuna lo ha fatto girare in basso sulla ruota della vita, portandolo ad un futuro avverso. Ignatius ama le porzioni smodate di cibo e le sue fantasticherie erotiche lo portano verso direzioni insolite. Il suo approccio fortemente critico nei confronti di immagini oscene cela una presa di posizione difensiva verso tutto ci\u00f2 che stimola i suoi pi\u00f9 reconditi sentimenti.\nIgnatius \u00e8 profondamente contrario ad abbandonare la sua citt\u00e0 di origine, anche solo per un breve periodo, e spesso annoia amici e sconosciuti con la narrazione del viaggio traumatico che fece per andare da New Orleans a Baton Rouge a bordo di un autobus della Greyhound Lines.\nIrene Reilly.\nLa signora Reilly, madre di Ignatius, \u00e8 vedova da ventun anni. All'inizio del romanzo assume un atteggiamento molto protettivo ed accondiscendente nei confronti del figlio. Con il progressivo svolgimento della trama, tuttavia, impara a farsi rispettare e a giudicare in modo critico gli atteggiamenti di Ignatius.\nIrene ama bere vino da pochi soldi ed \u00e8 sovente alticcia, nonostante Ignatius si riferisca alla madre come ad una furiosa ubriaca. La signora Reilly perde la testa per Claude, un modesto pensionato con un cospicuo patrimonio. Sul finire del romanzo la donna si convince a sposare Claude e, di comune accordo con Santa Battaglia, divenuta sua migliore amica, si prefigge l'obiettivo di mandare Ignatius in cura in un ospedale psichiatrico.\nMyrna Minkoff.\nL\"'impudente\" Myrna \u00e8 una beatnik ebrea di New York che Ignatius incontr\u00f2 durante gli studi al college di New Orleans. Nonostante risultino diametralmente opposti dal punto di vista dell'orientamento politico, sociale, religioso e personale, Myrna ed Ignatius si affascinano a vicenda.\nIl romanzo fa plurime allusioni ad alcune animate discussioni che i due sostennero assieme nei confronti dei loro professori universitari. Per la maggior parte del romanzo, il lettore viene a conoscenza della signorina Minkoff solamente attraverso la corrispondenza epistolare tra quest'ultima ed Ignatius.\nNelle lettere Myrna ama trattare argomenti a sfondo sessuale, mentre Ignatius la critica duramente e la condanna per il suo comportamento. Myrna ed Ignatius si disdegnano a vicenda, e odiano profondamente tutto ci\u00f2 che l'altro rappresenta. Nonostante nessuno dei due voglia ammetterlo, dalle frequenti lettere tra i due emerge che ciascuno sembra intento ad intraprendere determinate azioni puramente con l'intenzione di impressionare l'altro.\nIl romanzo e New Orleans.\n\"Una banda di idioti\" \u00e8 considerato un romanzo unico per la sua capacit\u00e0 di descrivere la New Orleans degli anni sessanta, nonch\u00e9 di riprodurre in modo fedele ed unico il dialetto della citt\u00e0. Molti abitanti e scrittori nativi della Louisiana - tra i quali figura l'autrice Poppy Z. Brite - affermano che l'opera di Toole sia il romanzo in assoluto pi\u00f9 esaustivo e accurato per il modo in cui descrive la citt\u00e0 di New Orleans.\nLa citt\u00e0 che traspare dalle descrizioni del libro tuttavia differisce in un certo modo dalla vera New Orleans. Nel primo capitolo Toole descrive il tramonto sul fiume Mississippi ai piedi di \"Canal Street\", nonostante questa direzione in realt\u00e0 punti a sud-est. Si pensa che questa sia solamente una trovata scherzosa di Toole dato che l'area oltre il fiume \u00e8 conosciuta come la \"sponda ovest\" - nonostante il fatto che gli snodi del corso del fiume stesso fanno s\u00ec che questo quartiere si trovi in verit\u00e0 a sud se non ad est rispetto al centro della citt\u00e0. Tuttavia questi sono dettagli minori, e soprattutto irrilevanti all'occhio inesperto del turista.\nUna statua di bronzo di Ignatius J. Reilly si erge sotto l'orologio sul lato a valle dell'isolato numero 800 di \"Canal Street\", luogo dove una volta sorgevano i magazzini commerciali \"D. H. Holmes\", ora invece rinnovati nell\"'Hotel Chateau Sonesta\". La statua \u00e8 un rimando alla scena di apertura del romanzo, quando Ignatius attende la madre sotto l'orologio del centro commerciale, stringendo in mano un sacchetto del negozio musicale \"P. P. Werlein\", ed abbigliato con un cappello da caccia, una camicia in flanella, pantaloni larghi e sciarpa, ed attende, \"analizzando la gente che gli passa intorno per scovare un qualche indizio di cattivo gusto\". La statua di Ignatius venne modellata sulla figura dell'attore John McConnell (detto \"la Patata\"), il quale s'immedesim\u00f2 nella parte di Ignatius in un adattamento teatrale del romanzo.\nIn \"Una banda di idioti\" Toole menziona varie altre attivit\u00e0 commerciali oltre al centro \"D. H. Holmes\" e l'etichetta di produzione musicale \"P. P. Werlein\", tra cui il \"Prytania\", un cinema realmente esistito a New Orleans dove Ignatius ama assistere a qualche spettacolo di tanto in tanto. Alcuni lettori sostengono che la bibita preferita dal nostro personaggio, la \"Dr. Nut\", sia pura fantasia. Tuttavia, la \"Dr. Nut\" \u00e8 realmente esistita, ed era il marchio di un drink locale degli anni sessanta.\nLa pubblicazione postuma.\nIl romanzo di John Kennedy Toole non sarebbe mai stato pubblicato senza la tenacia e la determinazione della madre Thelma. La signora Toole si imbatt\u00e9 per caso in una copia carbone rovinata del manoscritto mentre stava ripulendo la casa poco dopo il suicidio del figlio. Si dice che la donna, dopo averlo letto, fosse stata ignorata da pi\u00f9 di otto editori dal 1969, anno della morte di John. Nel 1976 Thelma si presenta da Walker Percy, autore e professore di college alla \"Loyola University\" di New Orleans, mettendogli il manoscritto tra le mani e rassicurando lo scrittore della grandezza e dell'originalit\u00e0 dell'opera. Percy accett\u00f2 di dargli un occhio, se non altro perch\u00e9 la signora Toole si era rivelata molto insistente. Cominci\u00f2 a malincuore a leggerlo, poi gradualmente si vide pi\u00f9 e pi\u00f9 interessato ed infine incredulo di ci\u00f2 che aveva tra le mani. Con l'aiuto finanziario personale di Percy, il romanzo venne finalmente pubblicato nel 1980 dalla \"Louisiana State University Press\", e l'anno successivo ricevette il Premio Pulitzer per la narrativa. Il manoscritto originale dell'opera si trova ora alla \"Tulane University\" di New Orleans.\nAdattamenti cinematografici.\nSono stati numerosi i tentativi di creare una trasposizione cinematografica del romanzo di John Kennedy Toole. Nel 1982 Harold Ramis doveva scrivere il copione e fare da regista ad un adattamento di \"Una banda di idioti\" con John Belushi e Richard Pryor. Tuttavia, il progetto iniziale si sgretol\u00f2 per la morte prematura di Belushi. In un secondo tempo, si parl\u00f2 degli attori John Candy e poi Chris Farley, ma anche questi morirono prematuramente; allo stesso tempo si cominci\u00f2 a spargere la leggenda che ci fosse una maledizione sul ruolo.\nL'artista e scrittore Stephen Fry venne ad un certo punto incaricato di adattare il libro di Toole in una versione per il grande schermo. Nel 1997 venne mandato a New Orleans dalla Paramount per compiere il suo adattamento cinematografico.\nVenne inizialmente programmata la distribuzione entro la fine del 2005 di una versione adattata da Steven Soderbergh e Scott Kramer e diretta da David Gordon Green. Il film prevedeva Will Ferrell nel ruolo di Ignatius e Lily Tomlin nella parte della madre Irene. Una versione teatrale dell'opera and\u00f2 in scena all'ottavo \"Nantucket Film Festival\" con Ferrell nel ruolo di Ignatius, Anne Meara nel ruolo della madre, Paul Rudd come il poliziotto Angelo Mancuso, Kristen Johnston nella parte di Lana Lee, Mos Def come Burma Jones, Rosie Perez come Darlene, Olympia Dukakis nel ruolo di Santa Battaglia e la signorina Trixie, Natasha Lyonne nella parte di Myrna Minkoff, Alan Cumming come Dorian Green, John Shea come Gonzalez, Jesse Eisenberg come George, John Conlon come Claude Robichaux, Celia Weston nella parte della signora Levy e Dan Hedaya nella parte del signor Levy. Tuttavia, per una serie di difficolt\u00e0 legate ai diritti d'autore, il film non venne mai prodotto."}
{"id": "1824917", "revid": "922251", "url": "https://it.wikipedia.org/wiki?curid=1824917", "title": "Norton (vitigno)", "text": "Il Norton, conosciuto anche come Cynthiana, \u00e8 un vitigno a bacca nera. Unica variet\u00e0 di rilievo ritenuta ibrido naturale di Vitis aestivalis con Vitis vinifera cv. Enfarin\u00e8 noir, \u00e8 oggi la pi\u00f9 antica originale nordamericana in coltivazione commerciale.\nCaratteristiche.\nLa vite Norton-Cinthiana \u00e8 una vite con grappolo a bacca nera, a fioritura perfetta (ermafrodita) con bacche tonde, piccole, molto ricche di antociani, a superficie pruinosa.\nIl grappolo \u00e8 cilindrico allungato, piccolo, 15-16 cm di lunghezza, poco o nulla alato, di media densit\u00e0; il peduncolo \u00e8 molto lungo (quasi pari alla lunghezza del grappolo).\nLe bacche sono bluastre, molto robuste.\n\u00c8 forse l'unica vite di origine americana di livello eccellente per la produzione di \"vino\" di alta qualit\u00e0.\nLe foglie sono piuttosto grosse e con struttura grezza (lamina fogliare robusta), hanno superficie rugosa, sono poco lobate e di colore relativamente chiaro, divergono sostanzialmente dalla specie botanica ritenuta di origine, che peraltro ha ampia variabilit\u00e0. Gli steli erbacei in lignificazione hanno una inconsueta tonalit\u00e0 di colore violetto.\nI due nomi (Norton-Cynthiana) sono dovuti al fatto che i due vini prodotti, il Norton corposo e forte, il Cynthiana frizzante ed amabile, si riteneva che fossero ottenuti da variet\u00e0 di vite completamente diverse.\nAccertamenti approfonditi effettuati esaminando il corredo genetico hanno chiarito invece che la variet\u00e0 \u00e8 la stessa, sono invece diversi gli ambienti di coltivazione ed i sistemi di vinificazione.\nL'uva del vitigno Norton ha caratteristiche eccellenti, tali da produrre fermentati di alta qualit\u00e0, con buon corpo, aromi, ed equilibrio dei componenti. I vini prodotti possono essere sia corposi e sapidi da invecchiamento (\"vino\" Norton), che amabili o mossi, (\"vino\" Cynthiana). Il prodotto \u00e8 del tutto esente dallo spiacevole sapore \"volpino\" (foxy) che caratterizza altre Specie di vitigni americani.\nL'uva \u00e8 completa per livello di acidit\u00e0, sostanze stabilizzanti, coloranti e conservanti, tale da permettere un ottimo invecchiamento del vino, ha inoltre un ottimo livello di grado zuccherino. Per proprie caratteristiche, (percentuale in bucce e semi) le rese in succo sono piuttosto basse.\nStoria.\nIl nome Norton deriva dal Dottor Daniel Norborne Norton, medico ed appassionato giardiniere a Richmond, Virginia (Stati Uniti), che inizi\u00f2 la commercializzazione del vino da tale uva nel 1830.\nNon \u00e8 noto se la vite del Dottor Norton fosse il risultato di una selezione da lui praticata sulla specie botanica di \"Vitis cinerea\", o se fosse invece probabilmente un ibrido naturale, ovvero praticato da altri.\nSi ritiene oggi, sulla base dell'esame del corredo genetico, come prodotta da impollinazione (probabilmente naturale) proveniente da Vitis cinerea, verso un esemplare di vinifera (Enfarin\u00e8 noir), un vitigno di origine francese coltivato in inizio del 1800 in Virginia nei tentativi poi falliti per le note malattie crittogamiche, di coltivazione in suolo americano orientale di normali viti europee. A margine si noti che la prole da semi di Norton \u00e8 per il 30% a bacca bianca, mentre le specie di Vitis americane sono al 99,9% (se non al 100%) a bacca nera. La prole a bacca bianca \u00e8 evidente eredit\u00e0 degli antenati di vinifera europea. &lt;references/http://davisvines.com/Norton.html&gt;\nLa coltivazione della variet\u00e0 Norton sub\u00ec un durissimo colpo con l'avvento del proibizionismo negli Stati Uniti, in seguito al quale fu estirpata dalle vigne e sostituita dal vitigno Concord, sempre di origine americana, inadatto alla fermentazione, ma adatto per succhi e composte.\nSolo dopo il proibizionismo la vite fu reimpiantata, e costituisce attualmente il principale vitigno da vino di alta qualit\u00e0 del Missouri e della Virginia,\nLa variet\u00e0 Norton \u00e8 l'unico caso storico di vite in qualche modo \"americana\" in grado di produrre un vino del livello di quella europea.\nSolo con l'avvento delle ibridazioni attuali sono state realizzate ibridazioni in California tra Norton e vinifera Cabernet Sauvignon, producendo vitigni da vino rosso di ottima qualit\u00e0 come il Crimson Cabernet.&lt;references/http://davisvines.com/Norton.html&gt;\nColtivazione.\nLa maggiore coltivazione attuale della Norton-Cynthiana si ha in Virginia ma soprattutto in Missouri ed Arkansas, soprattutto ad opera di viticoltori di origine tedesca.\nLa Norton ha cattiva resistenza ai comuni terreni calcarei da vigna europei, \u00e8 invece adatta agli ambienti umidi o freddi ma con buona insolazione, con terreno neutro o sub acido.\nLa vite ha sistemi di propagazione non molto agevoli, infatti presenta notevoli difficolt\u00e0 di radicazione da semplice talea invernale. Esiste discreta possibilit\u00e0 di taleaggio verde, ma con costi e cure superiori.\nSi propaga agevolmente per propaggine.\nHa da buona ad ottima resistenza alle normali patologie micotiche e parassitarie come altri vitigni americani, \u00e8 particolarmente elevata la resistenza all'oidio."}
{"id": "1824923", "revid": "767487", "url": "https://it.wikipedia.org/wiki?curid=1824923", "title": "Chingola", "text": "Chingola \u00e8 un ward dello Zambia, parte della Provincia di Copperbelt e capoluogo del distretto omonimo.\nCostituisce parte dell'omonima area urbanizzata che comprende dal punto di vista amministrativo anche gli altri 16 comuni che formano la circoscrizione elettorale (\"constituency\") di Chingola e che conta complessivamente abitanti.\nLa citt\u00e0 \u00e8 stata fondata nel 1943 quando venne aperta la vicina miniera di rame di Nchanga Open Pit Mine, una delle miniere a cielo aperto pi\u00f9 grandi del mondo."}
{"id": "1824927", "revid": "287204", "url": "https://it.wikipedia.org/wiki?curid=1824927", "title": "Fabriano Basket 2007-2008", "text": "Questa voce raccoglie le informazioni riguardanti la Fabriano Basket , sponsorizzata \"Indesit\", nella stagione 2007-2008."}
{"id": "1824930", "revid": "71433", "url": "https://it.wikipedia.org/wiki?curid=1824930", "title": "Mela e Tequila", "text": ""}
{"id": "1824931", "revid": "287204", "url": "https://it.wikipedia.org/wiki?curid=1824931", "title": "DeShawn Stevenson", "text": "Caratteristiche tecniche.\nNoto soprattutto per atletismo e capacit\u00e0 difensive su guardie e ali piccole avversarie, era spesso pericoloso al tiro oltre la linea dei tre punti, specie in uscita dai blocchi.\nCarriera.\nAl termine del liceo, la \"Washington Union High School\", avrebbe dovuto frequentare la University of Kansas tuttavia cambi\u00f2 idea all'ultimo per passare direttamente tra i pro nel draft del 2000. Venne scelto al numero 23 dagli Utah Jazz. Nel 2001 ottenne il secondo posto nello Slam Dunk Contest svoltosi a Washington. Nel corso della stagione 2003-04 Stevenson pass\u00f2 agli Orlando Magic.\nStevenson opt\u00f2 per uscire dal suo terzo e ultimo anno di contratto con i Magic e il 3 agosto 2006 firm\u00f2 al minimo salariale per i Washington Wizards.\nAl termine del secondo contratto, nel luglio 2007 trov\u00f2 un accordo per 4 anni a 15 milioni di dollari.\nDopo che Stevenson, con un ginocchio dolorante, segn\u00f2 il carrer high di 33 punti, incluso il tiro da tre della vittoria allo scadere il 25 febbraio 2008 contro i New Orleans Hornets l'allenatore dei Wizards Eddie Jordan l'ha descritto in questo modo: \"Lui \u00e8 un guerriero, un vero guerriero. La sua fiducia sta crescendo, \u00e8 un vero professionista. Questa \u00e8 una lega per uomini, e lui \u00e8 un uomo. Nel dizionario accanto alla parola uomo dovrebbe esserci una foto di DeShawn Stevenson.\"\nNei play-off di quello stesso anno quando i Wizards hanno perso 4-2 la serie contro i Cleveland Cavaliers di LeBron James, Stevenson fece sentire il suo apporto soprattutto nelle due gare vinte (19 punti in gara-3, 17 in gara-5), mentre in gara-6 la sua prestazione non fu delle migliori.\nArrivato nel corso della stagione 2009-10 ai Dallas Mavericks ed impiegato partendo prevalentemente dalla panchina, Stevenson trova invece 54 volte un posto nel quintetto base dei Mavericks nella stagione successiva. Conclude la regular season con 5,3 punti e una percentuale del 37,8% da tre in 16,1 minuti a partita. Parte titolare in tutte le partite dei playoffs, ad eccezione delle ultime 3 gare delle finali contro i Miami Heat, in cui coach Rick Carlisle gli preferisce il portoricano J.J. Barea. Stevenson si rivela comunque utile ai Mavericks, soprattutto dall'arco del tiro da 3 punti: segna infatti 13 delle 23 triple tentate nel corso delle finali. Con la vittoria in gara 6 dei suoi Dallas Mavericks si laurea per la prima volta campione NBA.\nPer la stagione 2011-12 si accasa ai New Jersey Nets. L'11 luglio 2012 viene ceduto agli Atlanta Hawks insieme a Jordan Farmar, Jordan Williams, Anthony Morrow e Johan Petro in cambio di Joe Johnson. Il 2 agosto 2013 viene tagliato dagli Hawks.\nLa rivalit\u00e0 con James.\nDurante i play-off del 2008 DeShawn Stevenson si \u00e8 reso protagonista anche di alcuni siparietti con LeBron James. Infatti dovendo marcare James durante tutta la serie, Deshawn ha optato per una marcatura molto aggressiva, concedendo pochissimo spazio e mettendo la mano in faccia all'avversario in ogni occasione di tiro. James ha risposto a questa provocazione prendendosi beffa dell'avversario ad ogni canestro realizzato con un gesto irrisorio; Stevenson tuttavia ha risposto facendo lo stesso gesto a LeBron ogni volta che realizzava un tiro da tre.\nLa sfida tuttavia \u00e8 continuata anche fuori dal campo; Stevenson dichiar\u00f2 alla stampa che James era un giocatore sopravvalutato. James ribatt\u00e9 dicendo alla stampa che Stevenson sembrava Jay-Z interpretato da Soulja Boy, un altro rapper meno importante.\nAlcuni anni pi\u00f9 tardi, dopo le NBA Finals 2011 vinte dai suoi Dallas Mavericks contro i Miami Heat di LeBron, Stevenson non perde occasione per prendere in giro il rivale con una maglietta provocatoria.\nLa stagione successiva Stevenson firma un contratto con i New Jersey Nets: ironia della sorte, a quel tempo possedeva una quota di minoranza della squadra proprio Jay-Z, che lo aveva sbeffeggiato nella controversa canzone di cui si \u00e8 detto sopra.\nUn nuovo, curioso episodio della vicenda avviene nell'estate 2013: dopo il taglio da parte degli Atlanta Hawks, Stevenson esprime su twitter il desiderio di giocare per i Miami Heat insieme a LeBron James."}
{"id": "1824933", "revid": "62748", "url": "https://it.wikipedia.org/wiki?curid=1824933", "title": "Polireme", "text": "Le poliremi erano alcuni tipi di nave da guerra a remi sviluppate durante il periodo ellenistico.\nStoria.\nNel IV secolo, le navi da guerra pi\u00f9 grandi erano le quinqueremi: 300 rematori circa, disposti su tre livelli, con due uomini per remo nei primi due livelli e un rematore all'ultimo livello. Durante le guerre dei Diadochi, i successori dell'impero di Alessandro Magno, avvenne una corsa agli armamenti che coinvolse le flotte dei partecipanti: si iniziarono a costruire, infatti, navi sempre pi\u00f9 grandi, con sempre pi\u00f9 rematori. Nel 340 a.C., il regno di Macedonia stava costruendo delle \"hexiremes\", probabilmente con due uomini per tutti i remi; entro il 315 a.C., Antigono I Monoftalmo, successore di Alessandro in Macedonia, stava costruendo \"septiremes\", che furono impiegate nella battaglia di Salamina in Cipro (306 a.C.); suo figlio Demetrio I Poliorcete, coinvolto in scontri navali contro Tolomeo I, costru\u00ec navi ad otto,\"octeres\", a nove, dieci, dodici e infine sedici rematori per gruppo di remi.\nQuesta nuova filosofia costruttiva, che voleva navi sempre pi\u00f9 grandi e pesanti, era causata da un cambiamento nelle tecniche di combattimento navale, in quanto lo sviluppo tecnologico delle catapulte aveva neutralizzato la pericolosit\u00e0 dello sperone, e quindi velocit\u00e0 e manovrabilit\u00e0 non erano pi\u00f9 i requisiti principali di una nave da guerra. Le catapulte, gi\u00e0 impiegate proficuamente da Alessandro nell'assedio di Tiro nel 332 a.C., non avevano lo scopo di affondare le navi, quanto quello di ferire o uccidere i rematori: mettere fuori gioco un numero significativo di rematori sul lato di una nave avrebbe infatti diminuito enormemente la sua manovrabilit\u00e0 e velocit\u00e0, rendendo il suo speronamento meno efficace. La conseguenza di questo avanzamento tecnologico nella costruzione delle catapulte fu che gli scontri navali tornarono ad essere centrati attorno all'abbordaggio e al combattimento corpo a corpo, come era stato prima dello sviluppo dello sperone, e si costruirono navi sempre pi\u00f9 grandi che potessero portare sempre pi\u00f9 soldati.\nAlcune delle galee successive avevano dimensioni mostruose, con remi lunghi fino a 17 metri e maneggiati da otto rematori; con tanti rematori per ciascun remo, anche se uno fosse stato ucciso da una catapulta, il resto avrebbe potuto continuare a maneggiare il remo senza interrompere la spinta. In queste condizioni, il rematore pi\u00f9 interno doveva muoversi avanti e indietro di alcuni passi in ciascuna vogata.\nSecondo lo storico Morrison, le galee pi\u00f9 grandi erano in realt\u00e0 dei catamarani. Secondo quanto raccontato da Memnone di Eraclea, il rivale di Demetrio in Asia Minore, Lisimaco, costru\u00ec una galea di nome \"Leontophorus\" che era cos\u00ec grande da necessitare 1600 rematori e in grado di portare 1200 fanti di marina. Plutarco racconta di una \"tessarakonteres\" (\"quaranta remi\") costruita per Tolomeo IV intorno al 200 a.C., che era lunga 128 metri e aveva 4000 rematori e 400 altri uomini di equipaggio, in grado di portare sul ponte 3000 fanti; secondo lo scrittore, \u00abquesta nave era solo per le apparenze; differiva di poco dagli edifici che hanno le proprie fondamenta nel terreno ed era molto difficile metterla in mare\u00bb."}
{"id": "1824935", "revid": "287204", "url": "https://it.wikipedia.org/wiki?curid=1824935", "title": "Il dottor Zivago (film)", "text": ""}
{"id": "1824937", "revid": "287204", "url": "https://it.wikipedia.org/wiki?curid=1824937", "title": "Personaggi di X-Files", "text": "Questa voce contiene un elenco dei personaggi presenti nella serie televisiva \"X-Files\".\nPersonale dell'FBI.\nI Dirigenti.\nWalter Skinner.\nWalter Sergei Skinner \u00e8 un personaggio interpretato da Mitch Pileggi; \u00e8 un ex marine e veterano della guerra del Vietnam; \u00e8 vice direttore presso l'FBI e la sua posizione riguardo agli X-Files \u00e8 alquanto scettica. Abituato a battersi sul campo, essendo stato nei marine, preferisce che le indagini siano fatte utilizzando metodi convenzionali. Questo lo pone ad avere non pochi scontri con Fox Mulder e Dana Scully e pi\u00f9 di una volta mette in guardia la coppia di agenti. Durante la prima stagione, decide di chiudere gli X-Files e di dividere i due agenti ritenendo i loro metodi di indagine poco ortodossi. Dopo questa decisione, risulta chiaro che l'ordine \u00e8 partito dall'alto e precisamente dall'Uomo che fuma. Successivamente, durante il rapimento di Scully, decide di riaprire la sezione degli X-Files prendendosi la responsabilit\u00e0 di tale decisione. Sempre in questa circostanza, rifiuta di accettare le dimissioni di Fox Mulder dall'FBI, raccontandogli l'episodio di morte apparente che lo ha visto protagonista durante la sua permanenza in Vietnam. Nonostante il suo ruolo di superiore e di moderatore, per quanto riguarda l'FBI, spesso e volentieri aiuta Mulder in maniera ufficiosa, consigliandolo e dandogli piste e suggerimenti, conquistandone cos\u00ec la fiducia, episodio dopo episodio.\nRipetuta in molti episodi della serie \u00e8 la sua celebre frase:\nSkinner viene avvicinato dall'organizzazione denominata Il Consorzio tramite l'ex agente dell'FBI Alex Krycek. Quest'ultimo, ha un radiocomando che pu\u00f2 scatenare una reazione di \"nanobot\" che Skinner ha nel sistema sanguigno (impiantati a sua insaputa). Questa condizione di Skinner \u00e8 dovuta alla decisione del Consorzio, che tramite Krycek lo tiene sotto controllo minacciandolo di causargli un arresto cardiaco e costringendolo a sottostare ai suoi ordini e a riferirgli informazioni sui movimenti di Mulder. Per questo motivo, la sua figura rimane ambigua tra la fiducia e tradimento, anche se in pi\u00f9 di un'occasione mette a repentaglio la sua carriera e la sua stessa vita per salvare quella degli agenti Mulder e Scully. Inoltre, il suo scetticismo verso gli X-Files con il tempo cede il posto ad una presa di coscienza sugli stessi, essendo stato l'unico testimone della sparizione di Mulder.\nIl Consorzio.\nMembri principali conosciuti.\nConrad Strughold.\nConrad Strughold \u00e8 un personaggio interpretato Armin Mueller-Stahl. Le sue attivit\u00e0 per conto del \"Consorzio\" si svolgono in Tunisia, seguendo lo sviluppo del granoturco modificato con il virus alieno. Non partecipa mai alle riunioni che si svolgono a New York. La sua unica apparizione avviene in X-Files - The movie, dove suggerisce di abbandonare la strada della ribellione agli alieni e arrendersi al piano della colonizzazione, decisione maturata dopo la scoperta della mutazione del Cancro nero. Alla fine del film, l'Uomo che fuma gli consegna personalmente l'avviso della riapertura degli X-Files. Nella scena della distruzione del consorzio per mano dei ribelli alieni, Strughold non viene inquadrato per cui non \u00e8 chiaro se egli sia stato ucciso oppure sia sopravvissuto.\nAssociati.\nAlex Krycek.\nAlex Krycek \u00e8 interpretato da Nicholas Lea. Del suo passato non si sa nulla, se non che i suoi genitori sono immigrati negli Stati Uniti durante la Guerra Fredda; per questo, dice, sa parlare il russo. Riesce a farsi assegnare quale nuovo collega di Mulder qualche tempo dopo la prima chiusura degli X-Files, nel 1994 ma in realt\u00e0 una talpa assoldata dall'uomo che fuma. Mulder scoprir\u00e0 il vero volto di Krycek non prima che quest'ultimo abbia fatto rapire Scully ed ucciso l'esecutore materiale del suo sequestro, Duane Barry. Scomparir\u00e0 prima ancora che Mulder sia riuscito ad aprire un'inchiesta. Circa un anno dopo, viene attivato per uccidere il padre di Mulder\u00a0\u2013 ex membro del Consorzio\u00a0\u2013 che ha deciso di uscire allo scoperto con il figlio a proposito del contenuto di un nastro digitale di cui Mulder \u00e8 entrato in possesso. Nello stesso contesto, Krycek sar\u00e0 anche complice dell'assassinio della sorella di Scully, Melissa, perpetrato da un altro killer professionista, Luis Cardinal. Quando l'uomo che fuma viene a sapere che \u00e8 Skinner ad avere il nastro, Krycek, sempre insieme a Cardinal, \u00e8 incaricato del recupero. L'intento dell'uomo che fuma era di sbarazzarsi di Krycek e del nastro facendoli saltare in aria con una bomba piazzata in macchina, Krycek tuttavia si accorge prima della trappola notando un'interferenza radio dovuta alla detonazione della bomba. Riesce cos\u00ec a fuggire con il nastro. Nel 1996 Krycek fornisce al Governo francese le coordinate in cui un UFO abbattuto durante la Seconda Guerra Mondiale precipit\u00f2 nel Pacifico. Un'entit\u00e0 aliena rimasta intrappolata nel relitto del primo sottomarino che tent\u00f2 il recupero viene cos\u00ec liberata dal palombaro francese mandato l\u00ec in ricognizione, il cui corpo gli far\u00e0 da veicolo. Questa entit\u00e0 vuole tornare alla sua astronave, che per\u00f2 \u00e8 stata gi\u00e0 recuperata dal Governo degli Stati Uniti e portata in qualche base segreta. Per trovarla, l'extraterrestre passa da un corpo all'altro, risalendo dai francesi fino a Krycek. Una volta in Krycek, recupera il nastro digitale e lo consegna all'uomo che fuma in cambio della posizione dell'astronave. L'entit\u00e0 va quindi nel silo per missili abbandonato dove l'uomo che fuma aveva appositamente trasferito l'UFO. Dopo che l'alieno ha lasciato il suo corpo, Krycek rimane a terra privo di sensi. Al risveglio si trova di fatto sepolto vivo nel silo senza ricordare come ci sia arrivato. Nel 1998, Krycek tradisce anche i russi, rubando un vaccino per il cancro nero e rapendo l'unico testimone oculare di una strage compiuta da un gruppo di ribelli alieni in Kazakistan. Fugge a New York City, intenzionato a barattare con il Consorzio per avere in cambio tutte le loro informazioni. Alla fine, in cambio del vaccino, torna a lavorare per il Governo statunitense. Un anno dopo, travestito con parrucca e barba finte, avvelena Skinner inoculandogli un composto nanotecnologico sperimentale, con cui pu\u00f2 ucciderlo solo con un comando a distanza; quindi ricattarlo. Nel 1999 Krycek sopravvive allo sterminio dell'intero Consorzio\u00a0\u2013 con l'eccezione dell'uomo che fuma. Da adesso in poi gli scopi di Krycek si fanno pi\u00f9 oscuri: raccoglie informazioni e occulta prove. E l'uomo che fuma, neanche qui \u00e8 chiaro il motivo, lo fa rinchiudere in un carcere in Tunisia. Un anno dopo, in fin di vita e su una sedia a rotelle, l'uomo che fuma fa rilasciare Krycek e lo informa di un'astronave aliena precipitata a Bellefleur, in Oregon, che potrebbe permettergli di riaprire il Progetto. Krycek invece passa il caso a Mulder, tendendogli una trappola e facendolo rapire dagli alieni; successivamente si vendicher\u00e0 dell'uomo che fuma buttandolo gi\u00f9 dalle scale con tutta la carrozzella, lasciandolo per morto. Nel 2001, con Mulder ancora contagiato dal virus alieno, Krycek offre a Skinner un vaccino per salvarlo. In cambio, senza dirgli il motivo, vuole che Skinner uccida il bambino di Scully prima che nasca. Doggett viene a saperlo e va a cercare Krycek per prendere il vaccino, ma Krycek distrugge la fiala davanti ai suoi occhi. Nello stesso anno Krycek tenta di uccidere Mulder per la sua perseveranza, ma fallisce per l'intervento di Skinner, che prima lo disarma sparandogli alla mano, e poi lo finisce sparandogli in fronte.\nIl nuovo consorzio.\nBilly Miles.\nBilly Miles \u00e8 un personaggio interpretato da Zachary Ansley. Si tratta di un ragazzo vittima ricorrente di rapimenti alieni che gli hanno provocato uno stato di totale incapacit\u00e0 d'intendere. Dopo essersi liberato dal controllo degli extra-terrestri, Billy \u00e8 diventato vice-sceriffo della sua contea e dopo 7 anni richiama Mulder e Scully per via di un nuovo avvistamento di UFO. Billy \u00e8 rapito nuovamente, questa volta insieme a Mulder. I due vengono ritrovati dopo alcuni giorni, entrambi in uno stato di putrefazione, anche se ancora vivi. Il processo di decomposizione viene fermato su Mulder, mentre Billy completa la sua metamorfosi divenendo il primo super soldato che compare nella serie. La prima missione di Billy Miles consiste nell'eliminare due dottori coinvolti negli esperimenti genetici per la creazione dell'ibrido umano-alieno. Uno di questi \u00e8 il Dottor Parenti, il ginecologo che ha seguito la gravidanza di Scully. Dopo aver adempiuto con successo al suo compito, Billy Miles indirizza le sue attenzioni proprio nei confronti del bambino di Scully, con la convinzione che esso rappresenti una minaccia per i colonizzatori alieni. Inspiegabilmente, una volta raggiunto il nascondiglio dove Scully ha appena partorito, Billy Miles si allontana.\nUomo con lo stecchino.\nL'uomo con lo stecchino (\"Toothpick Man\") \u00e8 Interpretato da Alan Dale. Fa la sua comparsa nel nono episodio della nona serie. L'uomo con lo stecchino \u00e8 un super soldato che sembrerebbe essere al vertice del Nuovo Consorzio, anche se come ha spiegato Krycek, questi esseri non hanno una struttura gerarchica, ma sono animati dal solo imperativo biologico di garantire la sopravvivenza alla loro specie. Il suo nome \u00e8 sconosciuto, lo si pu\u00f2 identificare grazie a uno stecchino che tiene tra i denti. Partecipa a una riunione nell'ufficio del vice direttore Alvin Kersh, il che fa capire che si tratta di una persona che ricopre un ruolo molto importante all'interno dell'FBI. Alla fine della puntata Providence, Kersh gli fa i complimenti, con ironia, per come ha gestito da dietro le quinte il caso X280911. L'uomo con lo stecchino tranquillizza il collega sul fatto che la situazione sia sotto controllo, mostrando agli occhi dello spettatore l'escrescenza dovuta alla vertebra metallica, segno di riconoscimento dei supersoldati. \u00c8 uno dei membri della corte speciale istituita per giudicare Mulder sulla morte di Knowle Rohrer. Gibson Praise, chiamato a testimoniare, lo indica come \"non umano\".\nGli informatori.\nGola Profonda.\nGola Profonda (in inglese \"Deep Throat\") \u00e8 lo pseudonimo di un personaggio, Ronald Pakula, interpretato da Jerry Hardin. Il suo vero nome viene rivelato nell'episodio \"This\" (11x02). Il personaggio si ispira storicamente alla fonte dello Scandalo Watergate, il cui nome in codice fu, appunto, Gola Profonda (Whistleblower) e la cui vera identit\u00e0 \u00e8 rimasta sconosciuta sino al 31 maggio 2005, data in cui l'informatore si \u00e8 rivelato al mondo: Mark Felt. In X-Files fornisce informazioni all'agente dell'FBI Fox Mulder. \u00c8 un agente della CIA, per ordine del Consorzio uccise un alieno ai tempi della guerra del Vietnam, da allora si domander\u00e0 se le sue azioni siano giuste o meno. Dalla sua prima apparizione inizia ad avvisare Mulder del pericolo che stava correndo in quell'occasione, da allora sar\u00e0 sempre d'aiuto. Le sue informazioni riguardano i movimenti del \"Consorzio\", la misteriosa organizzazione segreta per la quale lavora. Il motivo di questo tradimento \u00e8 nella sua convinzione che Mulder possa divulgare all'umanit\u00e0 la verit\u00e0 tenuta nascosta dall'organizzazione. Il suo tradimento venne scoperto ed egli fu ucciso per ordine dell'Uomo che fuma nell'ultimo episodio della prima stagione. Viene sepolto nell'Arlington National Cemetery.\nSenatore Richard Matheson.\nUn uomo che pensa pi\u00f9 alla sua carriera che ad aiutare Mulder come faceva all'inizio della serie. Viene interpretato dall'attore Raymond J. Barry.\nMr.X.\nSecondo informatore di Mulder. Molto pi\u00f9 prudente di Gola Profonda, cerca di non correre rischi per non finire come lui, cosa che gli succeder\u00e0 comunque nella quarta stagione. Interpretato da Steven Williams.\nKenneth Soona.\nUn hacker anarchico che si fa chiamare \"Il Pensatore\". In contatto con i Pistoleri Solitari. Egli analizza il DNA di Scully dopo il suo rapimento, e pi\u00f9 tardi consegna a Mulder un dischetto contenente i file segreti del Dipartimento della Difesa. Viene ucciso per ordine dell'Uomo che fuma.\nAmbrose Chapel.\nIn realt\u00e0 cacciatore di taglie alieno si finge agente della CIA. Aiuta Mulder e Scully fornendo informazioni sul programma di clonazione che si \u00e8 organizzato in Russia. \nUomo dalle mani curate.\nL'Uomo dalle mani curate (\"Well-Manicured Man\") \u00e8 interpretato dall'attore John Neville; \u00e8 un membro inglese del Consorzio, un'organizzazione in seno del Governo degli Stati Uniti che esiste per nascondere al pubblico i piani degli alieni di ripopolare la Terra. \u00c8 un importante membro del Consorzio, come l'Uomo che fuma ed il Primo anziano, ed \u00e8 stato un grande amico di Bill Mulder quando entrambi erano giovani.\nL'Uomo dalle mani curate cerca attentamente di usare tutti i mezzi prima di usare la violenza fisica. Sebbene l'obiettivo del Consorzio \u00e8 di opporsi a Mulder ed a Scully, l'Uomo dalle mani curate ha aiutato entrambi con indizi o informazioni.\nCome tutti i membri del Consorzio, il suo vero nome \u00e8 sconosciuto.\nL'Uomo dalle mani curate disprezza apertamente l'Uomo che fuma; i due mantengono un'amara relazione all'interno del Consorzio per tutta la serie. Nella quinta stagione della serie, prende a lavorare con s\u00e9 Alex Krycek che un tempo lavorava per l'Uomo che fuma.\nNel film, quando Scully viene infettata dal virus alieno e trasportata in Antartide, \u00e8 l'Uomo dalle mani curate che, ancora pi\u00f9 disilluso dal Consorzio, rivela a Mulder le coordinate necessarie per trovare Scully e il vaccino per curarla. Dopo questo incontro, durante il quale ricorda a Mulder di non fidarsi di nessuno, muore nell'esplosione della sua automobile.\nMuore dopo aver dato a Mulder il modo per curare Scully dal Cancro nero.\nVictor Klemper.\nEx scienziato nazista, il suo ruolo \u00e8 quello di dare le indicazioni a Mulder e Scully di come reggiungere una miniera abbandonata contenente lo schedario di tutti i rapimenti alieni.\nUomo Plainclothes.\nAppare solamente in un episodio: sostituisce Mr. X, essendo troppo rischioso per lui contattare Mulder di persona. Viene ucciso da Mr. X alla fine dell'episodio.\nJeremiah Smith.\nUn alieno che si oppone ai piani di colonizzazione della sua razza.\nJeremiah diventa ribelle e si avvicina a Mulder per mostrargli \"il progetto\". Viene poi apparentemente ucciso da un Cacciatore di taglie alieno ma non prima di un viaggio in un allevamento di api, che lascia Mulder con pi\u00f9 domande che risposte. Ricompare dopo la cattura di Mulder, quando cura delle persone che stavano per diventare Super Soldati. In realt\u00e0 ci sono molti Jeremiah Smith ed ognuno di questi alieni ribelli prende lo stesso nome e lo stesso aspetto (sono tutti mutaforma). Prima di venire ricercati, i vari Jeremiah lavoravano agli uffici SSA di tutto il paese, dove potevano catalogare grandi quantit\u00e0 di informazioni sulla popolazione degli Stati Uniti.\nMarita Covarrubias.\nMarita Covarrubias \u00e8 interpretato da Laurie Holden, ed \u00e8 la terza informatrice di Fox Mulder. In seguito alla morte di Mr. X \u00e8 lei che prende il suo posto come informatrice pi\u00f9 importante di Mulder. La donna in realt\u00e0 lavora sia come assistente di un membro dell'ONU che nel gruppo misterioso definito il Consorzio. L'organizzazione scopre in seguito il suo tradimento e viene utilizzata come cavia per il cancro nero ed un possibile vaccino. Sopravvissuta, sembra voler aiutare l'Uomo che fuma, mentre nell'episodio \"Requiem\" cerca di ucciderlo con l'aiuto di Alex Krycek. Testimonier\u00e0 a favore di Mulder.\nMichael Kritschgau.\nUn ufficiale del Dipartimento della Difesa degli Stati Uniti che decide di cercare la verit\u00e0 dopo che il figlio \u00e8 stato esposto al virus alieno durante la Guerra del Golfo. Kritschgau si convince che l'intera faccenda UFO sia una montatura per coprire un altro tipo di cospirazione e riesce a convincere Mulder di questo per breve tempo. Licenziato dal Dipartimento, torna anni dopo ad aiutare Mulder quando lui viene esposto a un artefatto alieno che potenzia la sua attivit\u00e0 cerebrale. Kritschgau vuole diffondere le prove di questa attivit\u00e0 come dimostrazione inconfutabile dell'esistenza degli extraterrestri, ma viene ucciso da Alex Krycek. Interpretato da John Finn\nKnowle Rohrer.\nUn Super Soldato che lavora presso il Dipartimento della Difesa e che sfruttando i suoi vecchi rapporti con l'Agente Speciale John Doggett gli passa false informazioni per i suoi scopi. Viene ucciso da Doggett e Reyes con la magnetite per aiutare Mulder e Scully. \u00c8 interpretato da Adam Baldwin.\nArthur Dales.\nDue fratelli con lo stesso nome (hanno una sorella e un pesce rosso, anche loro di nome Arthur). Un Arthur era un agente dell'FBI durante l'era McCarthy, quando ha scoperto gli X-Files, circa 40 anni prima che Mulder li prendesse. All'inizio Mulder ha cercato informazioni da lui nel 1990, e Dales ha raccontato della sua prima indagine negli X-Files, in cui ha incontrato suo padre Bill. Pi\u00f9 tardi si \u00e8 trasferito da Washington a Goodland, Florida. il secondo Arthur Dales era un ufficiale di polizia a Roswell, New Mexico, ai tempi dell'Incidente di Roswell. \u00c8 molto pi\u00f9 sarcastico di suo fratello, e si decide ad aiutare Mulder solo quando lui d\u00e0 prova della sua conoscenza del baseball. L'Arthur dell'FBI \u00e8 interpretato da Darren McGavin, e l'Arthur poliziotto da M. Emmet Walsh.\nAlvin Kurtzweil.\nInizialmente membro attivo del Consorzio, amico di William Mulder, in seguito non crede di perseguire i giusti ideali e cerca di abbandonare il gruppo, riuscendovi. Anni dopo svolge il ruolo di informatore aiutando Mulder nelle sue indagini sul virus del Cancro nero. Per aver diffuso queste informazioni segrete viene ucciso dall'uomo dalle mani curate.\nUomo ombra.\nUn super soldato il cui compito era sorvegliare Mulder e Scully. Convince Scully ad organizzare un incontro con il suo compagno non sapendo che in realt\u00e0 vuole ucciderlo, l'uomo fugge e arriva in una miniera dove la magnetite che si trova all'interno lo uccider\u00e0. Viene interpretato da Terry O'Quinn.\nAltri.\nCassandra Spender.\nCassandra Spender \u00e8 interpretato dall'attrice Veronica Cartwright. Ex moglie dell'Uomo che fuma e madre dell'Agente Speciale dell'FBI Jeffrey Spender. Seguendo la serie appare come \"La Paziente X\", nome datole per via degli esperimenti effettuati su di lei, la prima di una lunga serie con l'intento di sviluppare un ibrido umano-alieno. Mulder si interess\u00f2 a lei per via del suo pensiero pacifista riguardo agli alieni, ma non le credette (proprio come il personaggio mitologico Cassandra) quando afferm\u00f2 che gli alieni stavano rapendo tutti i personaggi coinvolti. Nel frattempo alcuni alieni che sono riusciti a non infettarsi con il Cancro nero cercano di ucciderla ma non fanno in tempo e la donna viene rapita. Cassandra torna, \u00e8 guarita da ogni malattia, ma stavolta teme i progetti degli alieni e viene uccisa. La donna nella sua vita venne rapita diverse volte.\nSamantha Mulder.\nSamantha Ann Mulder \u00e8 la sorella dell'Agente Speciale dell'FBI Fox Mulder; \u00e8 interpretato da diversi attrici (Vanessa Morley, Megan Leitch, Brianne Benitz, Mimi Paley, Ashlynn Rose. Scompare quando ha otto anni nel 1973 quando una sera in casa coi genitori manc\u00f2 la corrente, la casa trem\u00f2, e lei inizi\u00f2 a galleggiare nell'aria per poi sparire dalla finestra. Per molti mesi, Fox distribu\u00ec e attacc\u00f2 volantini, fu organizzata un'indagine enorme per trovare Samantha, utilizzando i contatti di William Mulder a Washington, fino a coinvolgere il Dipartimento del Tesoro. Non ci furono notizie, telefonate, n\u00e9 prove per confermare l'accaduto e nulla che diede alcuna speranza di ritrovarla. La ricerca fu insabbiata dall'uomo che fuma (\"L'esistenza del tempo II\"). La famiglia Mulder smise di parlare della sua scomparsa. (\"Al di l\u00e0 del tempo e dello spazio\"). La madre ebbe molte notti insonni (\"L'invasione dei cloni\"). Fox svilupp\u00f2 un senso di colpa per non essere riuscito a far niente. Da ragazzino apriva ad occhi chiusi la porta della camera di Samantha ed entrava immaginando di riaprirli e di ritrovarla come se niente fosse successo. Questa esperienza ha dato origine all'ossessione della sua vita di cercare la verit\u00e0 sugli extraterrestri per far luce su questo incidente inspiegabile. Quando diventa un agente dell'FBI, apre un caso su di lei: il file X-40253. 22 anni dopo ricompare una donna che sostiene di essere Samantha, racconta di essere stata rilasciata qualche giorno dopo il rapimento, senza memoria, e di essere stata adottata da una nuova famiglia. Racconta di aver riacquistato poco a poco la memoria riguardo al rapimento durante l'ultimo anno ed infine di aver ritrovato solo ora la sua vera famiglia. Questa persona si \u00e8 poi rivelata solo uno dei numerosi cloni adulti di Samantha, che vengono uccisi dai cacciatori di taglie alieni. Jeremiah Smith porta Mulder ad un allevamento segreto di api in Alberta, dove trova un gruppo di cloni di Samantha, tutti dell'et\u00e0 di 8 anni. I cloni avevano lavorato sui coloni alieni al progetto congiunto di diffondere il cancro nero. L'allevamento poco dopo \u00e8 stato distrutto, e i cloni presumibilmente uccisi dal cacciatore di taglie alieno. Pi\u00f9 avanti nella quarta stagione, Mulder si convince che Samantha \u00e8 stata rapita e uccisa da John L. Roche, un serial killer che Mulder aveva precedentemente profilato, e ha contribuito all'uccisione di tredici ragazze. La sua firma era la rimozione di un pezzo di stoffa a forma di cuore dai vestiti di ogni ragazza. Attraverso un sogno, Mulder trova un'altra ragazza, trova i \"cuori di carta\", conservati come trofei del killer, rivelando che due vittime sono ancora disperse, per un totale di sedici. Roche manipola Mulder a credere che Samantha sia una delle sue vittime. Mulder chiede di sentire il racconto sulla scena del rapimento, tuttavia lo porta alla casa sbagliata e lo coglie nella menzogna. Alla fine della puntata Roche d\u00e0 la posizione di una delle vittime scomparse, ma viene ucciso da Mulder durante una situazione di stallo prima di rivelare la posizione del l'ultimo corpo. All'inizio della quinta stagione, l'Uomo che fuma fa incontrare Mulder con una donna che egli sostiene essere Samantha. La donna parla a Mulder di s\u00e9: ha dei figli, \u00e8 convinta che sua madre sia morta molto tempo fa, e crede che l'Uomo che Fuma sia suo padre. Poi improvvisamente se ne va e non si vede pi\u00f9. Secondo Cassandra Spender, era un altro clone, non la vera Samantha. La vera storia di Samantha \u00e8 presumibilmente risolta nella settima stagione, in \"L'esistenza del tempo II\". In quell'episodio, Dana Scully osserva un nastro del 1989 in cui Mulder viene sottoposto a una terapia di ipnosi regressiva, e un altro agente descrive il sequestro come \"fantasia compensativa\" che alimenta \"la speranza inconscia che la sorella sia ancora viva\". Pi\u00f9 tardi, con l'aiuto di un Medium, Mulder scopre che Samantha non \u00e8 stata rapita n\u00e9 uccisa. Lei \u00e8 stata effettivamente sacrificata dal proprio padre, che aveva fatto un accordo segreto con gli alieni e ha dato loro il permesso speciale per prenderla. Quando il Sindacato formata nel 1973 per lavorare con gli alieni, gli alieni hanno deciso di fare un accordo per prendere un membro umano da ogni famiglia del Consorzio come \"danno collaterale\". William Mulder ha discusso l'accordo con la moglie Teena, su quale bambino avrebbe consegnato, ma ha rifiutato di fare una scelta. William in seguito ha deciso di scegliere Fox, perch\u00e9 era il pi\u00f9 grande. Tuttavia l'Uomo che Fuma li ha costretti a dare Samantha invece perch\u00e9 gli alieni volevano per i test almeno una femmina adolescente. Il medium aiuta anche Mulder a trovare un vecchio diario di Samantha, in cui si afferma che, dopo esser stata rapita dagli extraterrestri nel 1973, \u00e8 stata costantemente oggetto di esperimenti e poco dopo gli alieni l'hanno rilasciata. \u00c8 stata subito portata in un luogo isolato chiamato aprile Air Force Base in California. Una volta l\u00ec, \u00e8 stata tenuta prigioniera insieme a Jeffrey Spender, ed \u00e8 stato oggetto di numerosi test ibridi tortura per mano del Uomo che Fuma, che le ha fatto il lavaggio del cervello a credere che era suo padre. Nel corso del tempo, Samantha ha odiato sempre di pi\u00f9 i test e gli scienziati che senza piet\u00e0 li hanno eseguiti su di lei. Incapace di sopportare altro dolore, nel 1979 all'et\u00e0 di 14 anni, sei anni dopo essere stata rapita, Samantha \u00e8 scappata. Aveva solo vaghi ricordi di un fratello, e nient'altro. Alla fine, \u00e8 stata presa dalla polizia come un'adolescente in fuga, che soffre di paranoia con ferite autoinflitte ed affidata al Domenico Savio Memorial Hospital. Non ha dato alcun nome o informazioni personali, e non ha permesso all'infermiera del pronto soccorso, Arbutus Ray, di toccarla. Decenni pi\u00f9 tardi, Ray informa Scully e Harold pilastro, il medium, mentre Mulder sta dalla macchina sulla misteriosa ragazza. Ray aggiunge che un gruppo di uomini (che sembravano lavorare per l'Uomo che Fuma) \u00e8 venuto in ospedale per prendere la ragazza, solo per scoprire al loro arrivo che se ne era andata, pur essendo chiusa a chiave nella stanza. Samantha era improvvisamente svanita nel nulla, e non se ne era visto o sentito pi\u00f9 nulla. Ray descrive anche di aver avuto una visione stranamente simile ad altri che avevano perso i figli in modo simile. \u00c8 emerso che Samantha \u00e8 stata consumata da esseri \"intervento spirituale\" chiamato \" walk-in \", che cercano di salvare le anime innocenti dei bambini ingiustamente condannati a vivere una vita infelice o subire terribili destini. Quando Uomo che Fuma e il suo team hanno scoperto dove si trovava Samantha, Walk-Ins ha avuto piet\u00e0 la ragazza e la trasform\u00f2 in una forma di energia chiamata la luce delle stelle, che ha fatto morire una morte indolore, e senza lasciare un corpo. Mentre nei boschi vicini pi\u00f9 tardi, Mulder ha un'esperienza paranormale e viene brevemente riunito con lo spettro di Samantha, che \u00e8 finalmente in pace fra tutti gli altri bambini starlight. Quando Mulder ritorna, Scully chiede se \u00e8 tutto a posto e lui risponde: \"Sto bene. Sono libero\", suggerendo che, come molti altri genitori i cui figli sono scomparsi, accetta che Samantha \u00e8 tecnicamente morta, non \u00e8 pi\u00f9 nel dolore e la sua anima \u00e8 in \"un posto migliore\". Mulder dice anche che ha visto il figlio di Harold e che anche lui ha bisogno di \"lasciarlo andare\". Samantha \u00e8 menzionata di nuovo nel finale della serie, dove Jeffrey Spender testimonia al processo di Mulder di essere cresciuto con Samantha nella base militare e che \u00e8 morta nel 1987, e in \"\", essendo l'ispirazione che guida Mulder per cercare di salvare un agente probabilmente morto. Si vede Mulder ammettere che \u00e8 morta, ma mantiene la sua immagine sul muro con ritagli di giornale dei propri exploit con l'FBI e le prove degli alieni.\nTeena Mulder.\nElizabeth \"Teena\" Kuipers Mulder \u00e8 interpretata dall'attrice Rebecca Toolan (da Shelley Adam quando la si vede trentenne, nei ricordi). \u00c8 la madre del protagonista; sposata nel 1961 (circa, la data non \u00e8 certa) con Bill funzionario del Dipartimento di Stato divorziano quando la loro figlia pi\u00f9 piccola Samantha sorella di Fox viene rapita dagli alieni (un patto con il congresso). Teena probabilmente sapeva di pi\u00f9 sul rapimento di Samantha ma non ne ha mai parlato perch\u00e9 il dolore era troppo forte Nel 2000 Teena si suicida nella settima stagione L'esistenza del tempo I era malata terminale con una malattia sfigurante chiamata carcinoma di Paget. Prima della sua morte, ha sottilmente chiesto a Fox di accettare che Samantha se ne fosse andata e andare avanti con la sua vita. Nel corso della serie pi\u00f9 volte si sottolinea lo stretto rapporto che la lega col misterioso Uomo che Fuma. Si scoprir\u00e0 che egli \u00e8 il vero padre di Fox.\nCacciatori di taglie alieni.\nI Cacciatori di taglie alieni sono alieni specializzati nel mestiere di cacciatore di taglie alieno, vengono ingaggiati sia dai Colonizzatori con il compito di eliminare ogni prova riguardante l'invasione aliena che dal Consorzio per sostituire i MIB. Il cacciatore di taglie alieno appartiene ad una razza molto simile ai grigi ma pu\u00f2 cambiare aspetto per mimetizzarsi meglio con gli esseri umani. Il suo sangue contiene un retrovirus nocivo per la maggior parte degli organismi biologici terrestri. Ha incredibili capacit\u00e0 curative, riuscendo a guarire individui affetti da patologie o che hanno ricevuto un trauma a livello fisico, anche se in fin di vita. \u00c8 dotato di una forza sovrumana che lo rende in grado di sopraffare pi\u00f9 uomini in una sola volta. Se ferito da armi convenzionali come pistole o coltelli, pu\u00f2 guarire in poco tempo; non si sa se questa abilit\u00e0 dipende dalle sue capacit\u00e0 curative o se \u00e8 frutto di un proprio fattore rigenerante. Nel loro sangue, di colore verde, \u00e8 presente un retrovirus acido letale per gli uomini, neutralizzabile solamente con temperature estremamente gelide. Il loro punto debole \u00e8 alla base del collo: se ivi colpiti con sufficiente forza e precisione e con arma idonea la ferita risulta letale. Quando muoiono il corpo si dissolve lasciando il sangue ed altra materia organica in rapida decomposizione."}
{"id": "1824940", "revid": "71433", "url": "https://it.wikipedia.org/wiki?curid=1824940", "title": "Mela e tequila", "text": ""}
{"id": "1824941", "revid": "92723", "url": "https://it.wikipedia.org/wiki?curid=1824941", "title": "Bandiera del Costa Rica", "text": ""}
{"id": "1824942", "revid": "1543377", "url": "https://it.wikipedia.org/wiki?curid=1824942", "title": "Festival di Cannes 1956", "text": "La 9\u00aa edizione del Festival di Cannes si \u00e8 svolta a Cannes dal 23 aprile al 10 maggio 1956.\nLa giuria presieduta da Maurice Lehmann ha assegnato la Palma d'oro per il miglior film al documentario \"Il mondo del silenzio\" di Jacques-Yves Cousteau e Louis Malle."}
{"id": "1824945", "revid": "767487", "url": "https://it.wikipedia.org/wiki?curid=1824945", "title": "Follie d'inverno", "text": "Follie d'inverno (\"Swing Time\") \u00e8 un film del 1936 diretto da George Stevens.\nSi tratta del sesto dei dieci film interpretati dalla coppia Fred Astaire-Ginger Rogers.\nTrama.\nJohn detto \u201cLucky\u201d, un ballerino con la passione per il gioco, promette alla fidanzata di sposarla non appena avr\u00e0 messo da parte 25.000 dollari. Cos\u00ec salta su un treno diretto a New York in cerca di fortuna e qui si imbatte in Penny, anche lei ballerina. Invaghitosi della ragazza, Lucky cerca di conquistarla, nonostante ella abbia ricevuto una proposta di matrimonio da un direttore d'orchestra. Ma tra un balletto e l'altra inevitabilmente sboccia l'amore."}
{"id": "1824946", "revid": "339392", "url": "https://it.wikipedia.org/wiki?curid=1824946", "title": "Regione Autonoma del Nord Atlantico", "text": ""}
{"id": "1824948", "revid": "92723", "url": "https://it.wikipedia.org/wiki?curid=1824948", "title": "Distretti del Costa Rica", "text": ""}
{"id": "1824951", "revid": "92723", "url": "https://it.wikipedia.org/wiki?curid=1824951", "title": "Province del Costa Rica", "text": ""}
{"id": "1824954", "revid": "1603714", "url": "https://it.wikipedia.org/wiki?curid=1824954", "title": "Francesco da Milano (pittore)", "text": "Biografia.\nBen poco si sa di questo autore (attivo tra il 1502 al 1548), che ha lasciato una ventina di opere tra tele e affreschi, nella zona dei colli trevigiani e in Friuli. Originario della Lombardia, donde derivano alcuni aspetti del suo stile che sembrano essere influenzati da Bernardo Zenale e da Vincenzo Civerchio, visse per\u00f2 in \"contrada de Piai\" a Serravalle. Qui era attivo anche Tiziano, artista bellunese ben pi\u00f9 famoso e internazionale, il quale, per decisione del Consiglio cittadino, fu preferito al locale Francesco da Milano, al quale era stata inizialmente commissionata la pala di Serravalle.\nCome testimonia una delle massime espressioni dell'arte di Francesco da Milano, il ciclo di affreschi di Castello Roganzuolo, del 1525 circa, egli riusc\u00ec a raggiungere un alto grado di maturit\u00e0, compendiando le esperienze figurative dei grandi artisti italiani del Rinascimento, come ad esempio suggestioni raffaelliane.\nOpere.\nNumerose sono le testimonianze di questo artista nel vittoriese e in generale tra provincia di Treviso e di Pordenone. Di seguito \u00e8 riportato un elenco di tali opere:"}
{"id": "1824956", "revid": "72811", "url": "https://it.wikipedia.org/wiki?curid=1824956", "title": "Cyber Team in Akihabara", "text": ""}
{"id": "1824960", "revid": "57342", "url": "https://it.wikipedia.org/wiki?curid=1824960", "title": "James e la pesca gigante (film)", "text": "James e la pesca gigante (\"James and the Giant Peach\") \u00e8 un film del 1996 diretto da Henry Selick e basato sul libro omonimo di Roald Dahl.\nTrama.\nJames Henry Trotter \u00e8 un ragazzino di 7 anni rimasto orfano da quando i suoi genitori furono uccisi \u00e8 costretto a vivere con le sue due prepotenti zie: Stecco e Spugna. James sogna di vivere una vita pi\u00f9 bella a New York, come voleva fare con i suoi genitori. Un giorno, dopo aver salvato un ragno dalle isteriche zie, James incontra un vecchio soldato confederato che gli dona una scatola piena di \"lingue di coccodrillo\" magiche, prima di scomparire nel nulla. Mentre torna a casa, James inciampa e fa cadere le lingue di coccodrillo su un vecchio pesco.\nIl mattino seguente, sull'albero cresce una pesca di dimensioni colossali e Stecco e Spugna rinchiudono James in casa e decidono di usare il frutto gigante come attrazione turistica e guadagnare soldi. Di notte, James, dopo aver portato fuori la spazzatura, entra all'interno della pesca per mangiarne un po', ma si ritrova trasformato nella sua versione animata in stop-motion e circondato da insetti parlanti di dimensioni umane: il Signor Cavalletta, il Signor Centopiedi, la Signorina Ragno, il Signor Lombrico, la Signora Coccinella e l'anziana Signora Lucciola. Prima che le zie di James li fermino, Centopiedi spezza il ramo del pesco facendo rotolare la pesca nell'Oceano Atlantico.\nNel mare, gli amici di James usano la ragnatela della Signorina Ragno per legare dei gabbiani alla pesca gigante, cos\u00ec da poter viaggiare verso New York. Durante il viaggio, il gruppo affronta un mostruoso squalo robotico che li attacca, riuscendo infine a distruggerlo. Di notte, James ha un incubo nel quale lui \u00e8 un bruco inseguito da Stecco e Spugna e dal rinoceronte. Risvegliatosi, James scopre che si \u00e8 perso in Antartide con i suoi amici per colpa di un errore di Centopiedi, che si era addormentato al timone. Per scusarsi e risolvere il problema, Centopiedi si tuffa sott'acqua per recuperare una bussola da un antico galeone affondato, ma viene catturato dalla ciurma fantasma. James e la Signora Ragno lo salvano con la bussola sconfiggendo i pirati.\nQuando il gruppo sta per arrivare finalmente a New York, \u00e8 attaccato dal rinoceronte responsabile della morte dei genitori di James, sotto forma di un uragano, che viene affrontato e sconfitto dal ragazzo, venendo per\u00f2 diviso dai suoi amici, e precipita a New York riprendendo le forme umane. In breve, James si ritrova in cima all'Empire State Building con la pesca e viene salvato dai pompieri. Dopo essere sceso, James viene raggiunto per\u00f2 dalle arcigne zie. Il bambino racconta ai presenti la sua fantastica avventura con la pesca e, inoltre, aggiunge che le zie lo maltrattano. Stecco e Spugna tentano di zittire James con la violenza, venendo tuttavia fermate in tempo dagli insetti amici di James e arrestate dalla polizia. James e gli insetti poi permettono ai cittadini di mangiare la pesca.\nL'epilogo: James e i suoi amici insetti (che hanno successo e fama a New York) vivono insieme nel nocciolo della pesca diventata una casetta che si trova a Central Park e si vogliono bene come una vera famiglia, festeggiando il nono compleanno del bambino. Il sogno di James si \u00e8 finalmente realizzato.\nProduzione.\nIl film \u00e8 stato prodotto da Tim Burton e Denise Di Novi, produttori anche di \"Nightmare Before Christmas\", di cui si hanno tre camei in questo film: il teschio sulla bandiera dei pirati che assomiglia a quello di Jack Skeletron (nella versione inglese, inoltre, \u00e8 chiamato anche con il suo cognome originale, \"Skellington\"), il capitano stesso della nave (che \u00e8 esattamente Jack, con la barba marrone) e poco pi\u00f9 avanti si cita il Bau Bau con l'esclamazione \"Jackpot!\".\nIl film \u00e8 una combinazione di Live-action e stop-motion/passo uno.\nDistribuzione.\nIl film \u00e8 stato girato nel 1995 e distribuito nelle sale nel 1996."}
{"id": "1824966", "revid": "1543377", "url": "https://it.wikipedia.org/wiki?curid=1824966", "title": "Progressive folk", "text": "Il progressive folk, abbreviato spesso in prog folk, \u00e8 un termine che nasce inizialmente per indicare un genere musicale nato dalla musica popolare statunitense che aveva come obiettivo il sostenere un programma politico \"progressista\", da cui deriva il termine. Successivamente tale denominazione indica un sottogenere del folk nato nei primi anni settanta nel Regno Unito, che affianca al folk le sperimentazioni del rock psichedelico e la ricercatezza del rock progressivo, al quale d\u00e0 un notevole contributo.\nStoria.\nOrigine del termine.\nL'originale significato deriva dalla politica, in quanto definiva un genere musicale americano degli anni '30, sviluppato soprattutto dal musicologo Charles Seeger, che riprendeva le tradizioni popolari con testi politicamente impegnati, vicini alla corrente progressista.\nFigure chiave del genere sono Pete Seeger, Woody Guthrie e dopo di loro, negli anni sessanta, figure come Bob Dylan e Joan Baez, che mischiano la politica con il folk.\nFondamentale per lo sviluppo del progressive folk furono l'emergere della controcultura americana dalla scena underground inglese della met\u00e0 degli anni sessanta.\nIl termine \"progressive\" cominci\u00f2 ad essere usato dalle stazioni radio per descrivere in particolare la musica psichedelica, e di conseguenza il pop, il rock ed il folk che da essa furono generati.\nQuesto genere musicale si diffonde sul finire degli anni sessanta in Gran Bretagna, con l'affermarsi di band come i Jethro Tull.\nFolk psichedelico.\nIl folk psichedelico \u00e8 un'importante corrente sviluppatasi all'interno prog folk. Il primo uso musicale del termine \"psichedelico\" \u00e8 ritenuto essere dovuto al gruppo di New York The Holy Modal Rounders a proposito della loro versione di \"Hesitation Blues\" di Ledbelly. \nLa musica psichedelica si diffuse velocemente su entrambe le coste americane.\nA San Francisco compaiono band come Kaleidoscope, It's a Beautiful Day e Peanut Butter Conspiracy, mentre da Greenwich Village arrivano i Jake and the Family Jewels e Cat Mother &amp; the All Night Newsboys. A Chicago vi sono infine i H. P. Lovecraft. Molti di questi gruppi seguirono le orme dei Byrds abbracciando il folk rock.\nDalla met\u00e0 degli anni sessanta, grazie in particolare alla British invasion, questa corrente si sviluppa parallelamente sia in America che nel Regno Unito come parte integrante della scena rock e folk, influenzando artisti come lo scozzese Donovan o la Incredible String Band. Si registra un breve fiorire di progressive folk di stampo inglese e irlandese, che a partire dalle fine degli anni sessanta ai primi anni del decennio successivo vede come protagonisti Third Ear Band e Quintessence, seguiti da Comus, Dando Shaft, The Trees, Spirogyra, Forest, and Jan Dukes De Grey.\nFolk barocco.\nA partire dagli anni cinquanta la scena britannica \u00e8 affollata da numerosi folk club, spesso situati nei centri urbani. Nei primi anni del decennio successivo la gran parte della musica suonata in tali locali \u00e8 composta da canti tradizionali americani ed il progressive folk \u00e8 messo in secondo piano dalla musica popolare che dominava i \"policy clubs\".\nGli unici posti in cui il genere si sviluppa sono locali underground, primo fra tutti l'UFO Club, e gli artisti che vi si esibiscono riempiono la spazio delimitato dal prog e dal folk. Tra i maggiori vi sono Davy Graham, Martin Carthy, Bert Jansch e John Renbourn, che fondono vari stili della musica americana con il folk inglese introducendo una particolare forma di fingerstyle per suonare la chitarra che caratterizza quello che diventer\u00e0 noto come \"folk barocco\". Usando elementi di musica medievale, jazz e blues, questi artisti esplorano nuove frontiere del folk che precorrono il progressive rock successivo.\nLa piena affermazione del prog folk si verifica tuttavia nei primi anni settanta, quando il prog rock \u00e8 in pieno sviluppo, in cui si affermano artisti come Nick Drake, Tim Buckley e John Martyn.\nCountry folk.\nIl country folk emerge come una miscela di progressive folk e country viene introdotta per la prima volta da Bob Dylan con la registrazione di \"Blonde on Blonde\" del 1966. Si sviluppa come una forma di country pi\u00f9 ricercata ed elaborata che continua la tradizione del folk impegnato politicamente, e che vede tra i maggiori esponenti John Denver e Emmylou Harris.\nIl declino.\nNei primi degli anni '70 la psichedelia comincia il suo declino: molti dei gruppi che non avevano cambiato direzione musicale si sciolgono sebbene artisti come Dylan and Baez mantengano il loro successo. La scena folk si frammenta in piccole scene locali e le caratteristiche del progressive folk vengono inglobate nel \"contemporary folk\", che si sviluppa nel circuito delle coffee-house e che vanta artisti come Chris Castle, Steve Goodman, and John Prine.\nMolti gruppi, inoltre, si dotano di chitarre elettriche (si vedano i T. Rex) ed il progressive folk finisce per dare un notevole impatto sullo sviluppo del rock tradizionale.\nAltre band, probabilmente influenzate dai pionieri del folk elettrico Fairport Convention, si muovono verso materiale pi\u00f9 tradizionale: fra di esse vi sono Dando Shaft, Amazing Blondel, e Jack the Lad, gruppo formato da tre membri dei Lindisfarne. Tra le band che rimangono sul confine tra progressive folk and progressive rock vi sono i Comus e, successivamente, i Renaissance, che combinano folk ed elementi classici."}
{"id": "1824968", "revid": "92723", "url": "https://it.wikipedia.org/wiki?curid=1824968", "title": "Storia geologica del Costa Rica", "text": ""}
{"id": "1824972", "revid": "1543377", "url": "https://it.wikipedia.org/wiki?curid=1824972", "title": "Poundbury", "text": "Poundbury \u00e8 una nuova citt\u00e0 sperimentale situata nella contea di Dorset in Inghilterra.\nIl villaggio \u00e8 costruito sopra terreni di propriet\u00e0 del Duca di Cornovaglia, l'esperimento nasce da un'idea del Principe del Galles.\nProgetto.\nL'intero piano urbanistico fu sviluppato da L\u00e9on Krier negli anni ottanta e iniziato a costruire nell'ottobre 1993.\nIl piano Krier determina la creazione di un villaggio tradizionale a densit\u00e0 urbana medio-alta, caratterizzato dalla miscellanea di tipologie di edifici quali negozi, uffici ed abitazioni in modo da non ricorrere alla teoria della zonizzazione.\nSeguendo i principi del New Urbanism, Poundbury \u00e8 progettato per ridurre la dipendenza dalla macchina, incoraggiando il trasporto pubblico, l'utilizzo della bicicletta e il traffico pedonale.\nKrier fu criticato per aver utilizzato un \"mix\" di stili continentali e materiali non locali."}
{"id": "1824975", "revid": "729019", "url": "https://it.wikipedia.org/wiki?curid=1824975", "title": "Ryan Idol", "text": "Biografia.\nNato nel Massachusetts con origini francesi, irlandesi e native americane. Dopo il liceo, Idol ha trascorso un breve periodo nella Marina degli Stati Uniti, e poi ha lavorato anche come operaio edile. Nel 1989 appare nel paginone centrale della rivista \"Playgirl\" come \"Uomo del mese\" sotto il nome di Marc Anthony Donais. Questa apparizione lancia, Idol, verso una fulminea carriera come modello, prima di essere introdotto nell'industria della pornografia gay. Diviene ben presto un divo del settore, apparendo in molti film hard gay, tra i suoi film \"Idol Country\", \"Score 10\" e \"Idol Eyes\", quest'ultimo al fianco di Joey Stefano. Parallelamente alla carriera di pornodivo, Idol, ha lavorato anche come escort, arrivando a guadagnare 1.500 dollari per quattro ore di prestazione. Al culmine della sua carriera, ha affermato di guadagnare 50.000 dollari a film, e di aver fatto decine di migliaia di dollari in pi\u00f9 come spogliarellista nei club gay in giro per gli Stati Uniti. Conclude la sua carriera nel 1996 con il film \"Idol In The Sky\".\nNel marzo del 1998, l'attore rimase seriamente ferito dopo una rovinosa caduta dalla finestra del quarto piano dell'appartamento della sua fidanzata di New York, riportando la frattura del bacino e ferite alla testa. Successivamente fu riportato che il pornodivo era ubriaco e sotto l'effetto di droghe. Ha sempre negato di essere omosessuale, rifiutando i ruoli passivi e chiedendo pi\u00f9 volte controfigure nei suoi film. Negli ultimi anni, Ryan Idol appare in alcune produzioni teatrali e debuttando a Broadway in una rivisitazione de \"Il vizietto americano\". Nel settembre 2011, viene condannato per tentato omicidio in merito ad un evento accaduto due anni prima, quando cerc\u00f2 di uccidere la propria compagna per gelosia."}
{"id": "1824984", "revid": "400694", "url": "https://it.wikipedia.org/wiki?curid=1824984", "title": "Motoko Kumai", "text": "Biografia.\nLavora con la 81 Produce, e i suoi ruoli pi\u00f9 conosciuti sono quello di Syaoran Li di \"Card Captor Sakura\" e Takao di \"Beyblade\".\nDal 21 dicembre 2006 a ottobre 2007 ha dovuto lasciare la sua carriera di doppiatrice a causa di una malattia che ha richiesto un trattamento medico."}
{"id": "1824985", "revid": "729019", "url": "https://it.wikipedia.org/wiki?curid=1824985", "title": "Operazione Baytown", "text": "L'operazione Baytown fu una parte della campagna d'Italia durante la seconda guerra mondiale, che fu iniziata il 3 settembre 1943. Gli ordini per questa operazione non furono impartiti che il 16 agosto.\nPremesse.\nL'operazione consisteva nello sbarco a Reggio Calabria del XIII Corpo d'armata, dell'8\u00aa Armata britannica e della 1\u00aa Divisione canadese. Ci\u00f2 consent\u00ec alle forze Alleate di ottenere una testa di ponte nella punta dello stivale d'Italia. Altro scopo di questo sbarco era quello di fermare eventuali nemici in fuga.\nL'operazione venne decisa fin dal 14 agosto 1943, allorquando si constat\u00f2 che il Porto di Messina era inservibile a causa dei sabotaggi tedeschi e, per il grosso delle forze, era difficile raggiungere la citt\u00e0 dello Stretto a causa del fatto che nella Strada statale tra Catania e Messina i tedeschi in ritirata avevano fatto saltare in aria con la dinamite alcuni ponti come quello sul Fiume Agr\u00f2.\nPianificazione.\nNella cittadina costiera di Santa Teresa di Riva, vennero insediati l\u2019Ufficio di coordinamento delle operazioni navali, il Ferlo (Force Embarkation Royal Landing Officers) e un punto di osservazione e di comando degli ufficiali, nel mare antistante alla cittadina come risulta dalla Storia del Servizio Medico Canadese, venne ancorata una nave ospedale.\nL'8\u00aa Armata britannica e della 1\u00aa Divisione canadese, per raggiungere Reggio Calabria, salparono dal litorale ionico siciliano nelle prime ore del mattino del 3 settembre 1943, secondo la seguente ripartizione:\nPattuglie di squadre speciali d\u2019assalto sbarcarono sulla costa meridionale della Calabria ed in particolare a Bova Marina nelle notti tra il 26 e il 29 agosto, con il fine di distrarre l\u2019attenzione del nemico sugli approdi effettivi.\nIl 27 agosto, venne ultimata la preparazione dei mezzi da sbarco presso il porto di Augusta. \nIl 29 agosto, i canadesi della \"3a Canadian Infantry Brigade\", (costituita da Le Royal 22e Regiment, The Carleton and York Regiment e The West Nova Scotia Regiment) si trasfer\u00ec ad Augusta per l\u2019imbarco degli equipaggi e dei mezzi da sbarco che dovevano essere utilizzati nell\u2019assalto. \nLe spiagge strette, l\u2019oscurit\u00e0 della sponda calabra e le forti correnti dello Stretto, costrinsero la Marina Britannica ad installare luci di transito fisse e fari sulla sponda siciliana (sulle spiagge di Santa Teresa di Riva e di Mili Marina) ed inoltre fu previsto lo sparo di proiettili traccianti per meglio individuare le spiagge d\u2019assalto.\nIl 31 agosto, appena 17 giorni dopo l\u2019inizio della pianificazione, l\u2019Operazione Baytown era pronta per l\u2019esecuzione. \nDurante il pomeriggio del 1\u00ba settembre due reggimenti della 3\u00aa Brigata Canadese (il The West Nova Scotia Regiment (I) e il Caletont &amp; York Regiment) furono spostati a Catania dove si imbarcarono a tarda sera sui mezzi da sbarco pi\u00f9 grandi e pesanti, giungendo a Mili Marina la mattina del 2 settembre. \nIl battaglione di riserva della \"3a Canadian Infantry Brigade\" si trasfer\u00ec a sua volta a Catania il 2 settembre e li si imbarc\u00f2 per unirsi al convoglio d\u2019assalto. Unit\u00e0 della 1\u00aa Canadian Infantry Brigade si spostarono alle loro aree di assemblaggio tra Taormina e le spiagge d\u2019imbarco di Santa Teresa di Riva, dove vi era il quartier generale. Il 2 settembre la 2a Canadian Infantry Brigade lasci\u00f2 Militello, seguendo lo stesso percorso, per imbarcarsi sulla spiaggia di Santa Teresa. Grande attenzione era stata prestata, non solo con ricognizioni preliminari, ma anche con l\u2019organizzazione di un rigido controllo del traffico lungo la strada costiera orientale. Per la buona riuscita dell'operazione, era fondamentale che si nascondesse al nemico la preparazione delle due divisioni d\u2019assalto. Per tutta la calda giornata del 2 settembre le truppe a Mili Marina e a Santa Teresa aspettarono le tenebre per il primo attacco sulla terraferma dell\u2019Europa.\nL\u2019ombra delle colline della Valle d'Agr\u00f2, durante la giornata, forn\u00ec rifugio per le truppe e un po\u2019 di respiro dal sole. Gli uomini furono allineati nei pressi della foce della Fiumara d'Agr\u00f2, nei loro gruppi seriali e con le loro attrezzature in modo che l\u2019imbarco fosse rapido e preciso. \nAlle ore 4.30 del 3 settembre 1943 (giornata che avrebbe segnato anche la firma dell\u2019armistizio italiano) inizi\u00f2 un forte bombardamento nel tratto di costa tra Reggio e Villa San Giovanni e alle 5.40 sbarcarono sulle coste calabre due divisioni dell\u20198\u00aa armata (una inglese e una canadese). La resistenza tedesca fu pressoch\u00e9 nulla poich\u00e9 le truppe si erano ritirate nell\u2019interno montagnoso della Calabria e avevano deciso di organizzare le difese pi\u00f9 a nord. \nAlle 7.30 salparono le altre imbarcazioni da Santa Teresa di Riva e si concluse cos\u00ec l\u2019imbarco..\nLo sbarco dell'8\u00aa Armata era mal pianificato: troppo distante (500 km) da Salerno e all'estremo di una rotabile stretta, che passava per le montagne. La risalita degli Alleati prosegu\u00ec senza troppe difficolt\u00e0, a parte l'incontro con un puma scappato dallo zoo di Reggio di Calabria e la tattica della \"terra bruciata\", effettuata dai nazisti in ritirata.\nI soldati delle Divisioni Costiere, male armati e demoralizzati dai pesanti bombardamenti aeronavali dei giorni precedenti, si arresero senza opporre resistenza allo sbarco. Pi\u00f9 nell'interno, sull'Aspromonte, le truppe del Commonwealth incontrarono invece maggiore opposizione da parte dei paracadutisti della 185\u00ba Reggimento paracadutisti \"Folgore\", che furono tuttavia sopraffatti dopo duri combattimenti.\nAll'operazione Baytown seguirono nei giorni successivi altre due operazioni, il 9 settembre: l'operazione Slapstick, ovvero lo sbarco a Taranto, e lo sbarco a Salerno."}
{"id": "1824988", "revid": "124965090", "url": "https://it.wikipedia.org/wiki?curid=1824988", "title": "Atletico Tricase", "text": "L'Associazione Sportiva Dilettantistica Atletico Tricase, meglio nota come Atletico Tricase o pi\u00f9 semplicemente Tricase, \u00e8 la principale societ\u00e0 calcistica di Tricase, in provincia di Lecce. Milita nel campionato regionale di Promozione e disputa le partite interne allo stadio San Vito di Tricase ( posti).\nFondato nel 1964 come \"U.S. Tricase\", ha ricevuto la Stella di bronzo al merito sportivo e ha disputato cinque campionati di Serie C2, categoria in cui ha esordito nel 1997-1998 a seguito dello spareggio play-off vinto contro i rivali del nel campionato di Serie D 1996-1997.\nStoria.\nLe origini.\nIl calcio inizia a essere praticato a Tricase nei primi anni trenta, ma \u00e8 nel 1964 che nasce la prima societ\u00e0 locale, l\"'U.S. Tricase\". Il club, pur non cogliendo particolari successi, \u00e8 capace di catalizzare l'attenzione dei tricasini, nell'ambito di un movimento sportivo che inizia a compiere i primi passi nei campionati minori pugliesi.\nI primi anni '90.\nLa stagione 1994-1995, la prima della gestione Adelchi, porta con s\u00e9 numerose novit\u00e0, la pi\u00f9 importante delle quali \u00e8 il cambio del terreno di gioco, dal Campo vecchio al comunale San Vito di via Olimpica. Alla guida della squadra c'\u00e8 Mario Ruberto, ritornato dopo l'avvincente campionato di Promozione del 1992. La squadra \u00e8 forte, ma il Tricase conclude il campionato alle spalle del Massafra e dell'Ostuni. A festeggiare saranno, tuttavia, i leccesi, inaspettatamente ripescati ai danni dello stesso Ostuni, che gi\u00e0 in passato aveva usufruito del ripescaggio.\nIl Campionato Nazionale Dilettanti 1995-1996 si apre con in panchina il nuovo tecnico Salvatore Merico: l'inizio \u00e8 tutto in salita, la squadra non esprime un buon gioco e la sconfitta contro l'Altamura del 24 settembre 1995 spinge il presidente Adelchi ad esonerare Merico e ad affidare la guida della squadra a Luigi Boccolini, che porta con s\u00e9 2 nuovi giocatori, Orazio Mitri e Massimo Carnevale. La nuova gestione porta subito i primi risultati: vittoria casalinga contro il Melfi (gol di Carnevale) e subito dopo successo esterno contro il nel campo neutro di Copertino. La stagione si conclude con l'approdo ai play-off per lo scudetto dilettanti: il Tricase \u00e8 nel girone 7 con Nard\u00f2, Toma Maglie e Altamura e chiude al terzo posto.\nLa promozione in Serie C2.\nPer il campionato 1996-1997 Adelchi costruisce una squadra idonea per il salto di categoria, acquistando giocatori come Colonna, Cirillo, Della Torre, Chiarella, Orecchia, Mortari, Mazzotta, Orlandi; inoltre viene confermato Mitri. In panchina siede sempre Boccolini. La prima gara stagionale, nonostante le buone premesse, non si apre al meglio, con il Tricase sconfitto per 1-0 dal : i 3 punti andranno, per\u00f2, al Tricase, decretato vincitore a tavolino a causa di errori regolamentari commessi dai lucani nelle sostituzioni. Alla vigilia dell'ultima gara di campionato il Tricase \u00e8 a pari punti con il Nard\u00f2, ma un pari a reti bianche nello scontro diretto costringe le due squadre allo spareggio per la promozione. Il play-off si tiene l'11 maggio 1997 allo Stadio Erasmo Iacovone di Taranto e vede il Tricase vincere per 1-0 dopo i tempi supplementari e ottenere cos\u00ec la promozione in Serie C2.\nL'esordio in C2 e la crisi societaria.\nLa nuova categoria mette di fronte ai rossobl\u00f9 squadre molto pi\u00f9 forti e blasonate, come , Benevento, , Cavese e Chieti. La squadra \u00e8 pressoch\u00e9 uguale a quella dell'anno precedente, con in panchina l'esperto Mario Russo. Il Tricase \u00e8 protagonista di un buon girone d'andata: dopo l'esordio il 31 agosto 1997 contro la Cavese, in una partita terminata 3-3, il club salentino infila una serie di vittorie che lo portano, alla penultima giornata del girone d'andata, in vetta con 7 punti di vantaggio sulla seconda. Il 7 dicembre la partita Tricase-Trapani viene inserita nella schedina del Totocalcio: \u00e8 la prima volta per il club tricasino. Il 28 dicembre va di scena allo Stadio Ezio Scida l'importante sfida contro il : nonostante la sconfitta, i rossobl\u00f9 mantengono la testa della classifica. L'incontro di Crotone per\u00f2, apre le porte ad un periodo di crisi, il cui epilogo arriva il 15 marzo 1998 nella gara casalinga contro il Chieti, a seguito della quale il presidente Sergio Adelchi abbandona la gestione della societ\u00e0, vendendo i pezzi pregiati Carnevale e Mitri al Nard\u00f2 e lasciando la squadra nel caos generale. Terminata la stagione 1997-1998, la squadra rischia seriamente di non essere iscritta al campionato successivo, ma nell'estate del 1998 si fa avanti Bevilacqua, un imprenditore televisivo, che rileva la societ\u00e0 dalle mani di Adelchi e iscrive il Tricase al campionato di Serie C2 1998-1999.\nGli anni d'oro della C.\nLa gestione Bevilacqua dura poco: gli scarsi risultati raggiunti nell'inizio del campionato lo inducono a vendere la societ\u00e0 ad Andrea Sodero. L'esordio della nuova presidenza \u00e8 in occasione del derby contro il Nard\u00f2, terminato 3-1 per il Tricase. L'epilogo del campionato 1998-1999 sono i play-out contro il Frosinone. La gara d'andata si disputa in terra ciociara il 30 maggio 1999 e si conclude in parit\u00e0 sull'1-1. La partita di ritorno, disputata il 6 giugno a Tricase, vede il Tricase vincere per 2-1 e centrare la seconda salvezza consecutiva.\nPer la stagione 1999-2000 Sodero allestisce una buona squadra; in panchina siede Ortega. Nonostante la sconfitta all'esordio contro il Foggia, il Tricase disputa un buon campionato, sfiorando l'accesso ai play-off. Il 24 marzo la squadra tricasina perde contro il per 8-3 e vede allontanarsi i play-off, da cui rimane distante cinque punti a fine stagione.\nLa stagione 2000-2001 porta delle novit\u00e0: la guida tecnica viene affidata a Papagni e la salvezza \u00e8 ancora l'obbiettivo da centrare. L'inizio di campionato \u00e8 deficitario, con 3 sconfitte in altrettante partite, che fanno precipitare la squadra nelle zone basse della classifica. A seguito del rovescio contro l'Igea Virtus vengono esonerati Papagni e il direttore sportivo Borsci e in panchina viene chiamato Giuseppe Palumbo, che conduce il Tricase ai play-out. Il 27 maggio 2001 a Torre del Greco la sconfigge i tricasini per 1-0 nell'andata dello spareggio; la gara di ritorno viene disputata il 3 giugno al San Vito: al 90\u00ba minuto il Tricase conduce per 2-1 e i campani pareggiano a tempo scaduto, ma al 94' arriva la rete decisiva di Russo, che consente al Tricase di vincere per 3-2 e di ottenere la salvezza in virt\u00f9 del miglior posizionamento in classifica nella stagione regolare.\nLa fine del sogno, la retrocessione e il fallimento.\nLa stagione 2001-2002, iniziata male, termina molto peggio. Il play-out, solito spareggio crocevia di speranze e ambizioni, questa volta pone dinanzi al Tricase la Puteolana: un doppio pareggio per 0-0 d\u00e0 la salvezza ai campani e la retrocessione al Tricase.\nL'estate del 2002 porta con s\u00e9 ulteriori delusioni per il pubblico tricasino: la propriet\u00e0 annuncia di non possedere abbastanza denaro per iscrivere la squadra al campionato di Serie D, per questo si rende disponibile ad una cessione. Sfumata la Serie C2 e poco dopo, anche la Serie D, Sodero assicura al Tricase l'Eccellenza. Nella stagione 2002-2003 il Tricase, con capitan Colonna nel ruolo di allenatore-giocatore, raggiunge la salvezza con il minimo vantaggio sulle avversarie retrocesse. Al termine della stagione 2003-2004 arriva la retrocessione in Promozione.\nLa rinascita, dalla 3\u00aa Categoria all'Eccellenza.\nLa societ\u00e0 Tricase Calcio viene definitivamente dichiarata fallita nell'estate del 2004 e quasi contemporaneamente viene iscritta al campionato di Terza Categoria una nuova squadra, la Virtus Tricase.\nLa stagione di Terza Categoria \u00e8 dominata dal \"nuovo\" Tricase, che guadagna la promozione in Seconda Categoria trascinato dalle reti del giovanissimo attaccante Davide Zocco detto \"Quercia\". Nell'estate del 2005, Michele Dell'Abate, ex difensore del Tricase negli anni '80, rileva la societ\u00e0, cambiandone denominazione in \"A.S.D. Atletico Tricase\". Il campionato, con Sandrino de Giuseppe in panchina, subentrato alla seconda giornata ad Emanuele D'Amico (artefice del salto in seconda categoria), vede l'Atletico Tricase salire di categoria. Per il campionato di Prima Categoria la squadra viene affidata a Colagiorgio e l'Atletico Tricase domina il campionato dalla prima fino all'ultima giornata, conquistando la Promozione. Nello stesso anno l'Atletico Tricase in aprile si laurea campione regionale di Prima Categoria superando a Bari, nel triangolare contro le vincitrici dei gironi A e B, Vieste e Japigia.\nL'anno seguente l'Atletico Tricase si presenta ai nastri di partenza del campionato di Promozione, con l'obbiettivo di tentare di arrivare in Eccellenza. Sin dalle prime battute del campionato ci si rende conto che la corsa promozione \u00e8 un affare a 3 tra Sogliano, Manduria e Tricase. Dopo la sconfitta esterna contro il Taurisano viene esonerato Colagiorgio e chiamato in sostituzione l'esperto Mario Ruberto. La nuova conduzione tecnica porta subito i primi risultati e l'Atletico Tricase si assesta in terza posizione a -6 dal Sogliano capolista. Nei play-off, in semifinale, il Tricase affronta e supera nel doppio confronto il Racale: 2-1 sul neutro di Copertino e 3-0 al S. Vito. In finale l'Atletico Tricase trova il Pro Italia Galatina con il vantaggio della posizione in classifica: l'andata in trasferta si risolve con la vittoria rossoblu per 1-0, nel ritorno al S. Vito l'Atletico Tricase batte 2-1 i bianconeri e conquista la quarta promozione consecutiva.\nDopo quattro stagioni nelle serie inferiori, nella stagione 2008-2009 l'Atletico Tricase ritorna in Eccellenza con l'obbiettivo della salvezza e in panchina viene riconfermato Ruberto. L'Atletico Tricase inizia bene la sua avventura nella massima serie pugliese, col successo esterno sul Terlizzi, la sconfitta di misura col Casarano e una vittoria esterna per 1-2 nel derby col Nard\u00f2. Inizia poi per\u00f2 un periodo nero per i ragazzi di Ruberto, capaci di raccogliere 1 punto in 7 gare. Il Tricase combatte per la salvezza ma dopo altalenanti risultati mister Ruberto viene esonerato e viene affidata la guida tecnica a Dario Levanto, ex capitano del Nard\u00f2. Il Tricase conclude la stagione al 15\u00ba posto, in piena zona play-out. Il sorteggio pone al cospetto dei rossoblu il Boys Brindisi: il Tricase si impone al Fanuzzi per 1-0 e nel ritorno al S. Vito 2-0, assicurandosi la salvezza.\nAncora una volta in estate il Tricase rischia il fallimento, ma dopo numerose tribolazioni, il presidente Dell'Abate assicura l'iscrizione nel campionato di Eccellenza 2009-2010. La guida tecnica viene affidata a Pierluigi Orlandini e l'ex Orazio Mitri, dopo varie stagioni al Casarano e al Copertino, ritorna a vestire la casacca rossobl\u00f9 per chiudere la carriera a Tricase.\nL'avvio di stagione \u00e8 decisamente negativo, tanto che, dopo la sconfitta casalinga contro il Liberty Molfetta, Orlandini si dimette. Il discorso salvezza sembra essere ormai fuori portata, ma in poco tempo il nuovo tecnico Salvatore Ciullo riesce nell'ardua impresa di tirare fil Tricase fuori dalle zone pericolose. Infilando una serie di 7 vittorie consecutive, il Tricase, grazie al successo per 1-0 a Corato, guadagna la salvezza con due giornate d'anticipo.\nStrutture.\nStadio.\nIl Tricase disputa le proprie partite interne nello stadio comunale San Vito, in via Olimpica. Fu costruito nel 1994 in concomitanza con l'arrivo al timone della societ\u00e0 di Sergio Adelchi. Lo stadio \u00e8 costituito dalla tribuna centrale, la gradinata est e la gradinata ospiti (dopo essere stata in disuso dalla stagione 2001-2002, \u00e8 stata riaperta nella stagione 2013-2014) per un totale di circa 3 000 posti a sedere.\nFu inaugurato l'11 settembre 1994 in occasione della prima partita del campionato di Eccellenza contro l'Ostuni, terminata 1-0 per i padroni di casa. Il nuovo stadio (chiamato semplicemente dai tricasini \"campo nuovo\") sostitu\u00ec il \"campo vecchio\", costruito nei primi anni '60, che ha ospitato le partite casalinghe del Tricase per oltre 30 anni ed era, per\u00f2, considerato inadatto per la Serie C."}
{"id": "1824989", "revid": "1305772", "url": "https://it.wikipedia.org/wiki?curid=1824989", "title": "Zona di protezione speciale", "text": "Le zone di protezione speciale (ZPS), sono zone di protezione poste lungo le rotte di migrazione dell'avifauna, finalizzate al mantenimento ed alla sistemazione di idonei habitat per la conservazione e gestione delle popolazioni di uccelli selvatici migratori.\nTali aree sono state individuate dagli stati membri dell'Unione europea (Direttiva 79/409/CEE nota come Direttiva Uccelli) e assieme alle zone speciali di conservazione costituiscono la Rete Natura 2000. Tutti i piani o progetti che possano avere incidenze significative sui siti e che non siano non direttamente connessi e necessari alla loro gestione devono essere assoggettati alla procedura di valutazione di incidenza ambientale.\nIn Italia a gennaio 2020 risultano censite 626 zone di protezione speciale."}
{"id": "1825005", "revid": "536159", "url": "https://it.wikipedia.org/wiki?curid=1825005", "title": "Servizio ferroviario suburbano di Terni", "text": ""}
{"id": "1825009", "revid": "72906", "url": "https://it.wikipedia.org/wiki?curid=1825009", "title": "William Henry Waddington", "text": ""}
{"id": "1825013", "revid": "2051852", "url": "https://it.wikipedia.org/wiki?curid=1825013", "title": "Kaio de Almeida", "text": "Biografia.\nHa rappresentato il a quattro edizioni consecutive dei Giochi olimpici: , , e .\n\u00c8 stato l'unico uomo al mondo a battere il campione del mondo Ian Crocker nei 50\u00a0m farfalla in vasca da 25\u00a0m.\nDetiene il record nei 50\u00a0m farfalla di 22.60, ottenuto battendo il 22.71 dello statunitense Ian Crocker. Sui 200\u00a0m farfalla \u00e8 riuscito a scendere fino all'1.55 in vasca da 50: con questo tempo si \u00e8 piazzato secondo al mondo nei 200\u00a0m farfalla.\nAi Giochi olimpici di si \u00e8 classificato 7\u00ba nei 200m farfalla e 15\u00ba nei 100m farfalla."}
{"id": "1825021", "revid": "2175", "url": "https://it.wikipedia.org/wiki?curid=1825021", "title": "Kaio Almeida", "text": ""}
{"id": "1825022", "revid": "486946", "url": "https://it.wikipedia.org/wiki?curid=1825022", "title": "Robert Arthur Talbot Gascoyne-Cecil", "text": ""}
{"id": "1825025", "revid": "56620", "url": "https://it.wikipedia.org/wiki?curid=1825025", "title": "Mano d'opera", "text": ""}
{"id": "1825043", "revid": "729019", "url": "https://it.wikipedia.org/wiki?curid=1825043", "title": "Centrale nucleare di Beznau", "text": "La centrale nucleare di Beznau (in tedesco \"Kernkraftwerk Beznau\", abbreviato in KKB) si trova nel comune di D\u00f6ttingen (canton Argovia, Svizzera) su di un'isola artificiale nel fiume Aar. \u00c8 gestita dalle Nordostschweizerische Kraftwerke AG (NOK).\n\u00c8 formata da due reattori identici ad acqua pressurizzata (PWR), chiamatati Beznau 1 e 2, forniti dalla Westinghouse Electric. Ognuno \u00e8 caratterizzato da una potenza termica di 1130\u00a0MW e produce 365\u00a0MW di potenza elettrica netta. Vengono raffreddati direttamente con l'acqua dell'Aar. Oltre all'elettricit\u00e0, la centrale rifornisce undici comuni limitrofi con circa 150 GWh di calore attraverso un sistema di teleriscaldamento.\nBeznau 1 \u00e8 stato il primo reattore puramente commerciale installato in Svizzera. Nel 1957 le NOK avvertirono la necessit\u00e0 di costruire una nuova centrale, ma solo nel 1964 si decisero per il nucleare. La costruzione prosegu\u00ec celermente e nel 1969, dopo soli quattro anni, Beznau 1 venne collegata alla rete. Nel 1971, dopo cinque anni di costruzione, anche il gemello Beznau 2 venne attivato.\nLa centrale possiede una licenza d'esercizio illimitata per entrambi i reattori, che comunque sottost\u00e0 al soddisfacimento di tutte le esigenze legali e di sicurezza.\nUna data per lo spegnimento definitivo dei reattori non \u00e8 ancora stata decisa.\nIl 4 dicembre 2008 Axpo (proprietaria di NOK) e BKW hanno inoltrato all'Ufficio federale dell'energia (UFE) una richiesta per la costruzione di due nuove centrali nucleari per sostituire quelle di Beznau e M\u00fchleberg una volte che queste verranno chiuse. Le nuove strutture avrebbero dovuto essere costruite nelle medesime localit\u00e0 ma la nuova strategia energetica della Confederazione ha bloccato la costruzione e la pianificazione di ogni nuova centrale.\nMisure di sicurezza.\nDall'entrata in funzione degli impianti sono state effettuate numerose modifiche per incrementare la sicurezza. Negli anni novanta i generatori di vapore e il sistema di controllo dei reattori sono stati sostituiti. Di conseguenza vennero adattate le sale di controllo e installati nuovi controlli delle turbine. Inoltre ogni reattore venne equipaggiato da 1992 con un edificio d'emergenza in cemento armato. Esso contiene sistemi di controllo per lo spegnimento di emergenza del reattore e per l'alimentazione dei generatori di vapore, una linea elettrica d'emergenza da 50 kV e un generatore diesel. In caso di necessit\u00e0 questi sistemi di sicurezza possono raffreddare e spegnere la centrare anche senza intervento umano. Il rivestimento in cemento e acciaio dei reattori assicura una protezione da agenti esterni quali terremoti o schianti aerei.\nAttualmente i sistemi di sicurezza pi\u00f9 importanti sono (per ogni unit\u00e0):\nNel 1993 sul sedime di Beznau \u00e8 stato aperto un deposito intermedio per le scorie radioattive (ZWIBEZ). Esso consiste di una sala per rifiuti operativi di basso livello e una per lo stoccaggio a secco del combustibile nucleare esaurito.\nTeleriscaldamento.\nL'impianto fornisce teleriscaldamento per le zone circostanti.\nEventi nucleari.\nFino a giugno 2008 alla centrale nucleare di Beznau non si \u00e8 verificato nessun evento operativo (INES livello 2 o maggiore).\nCronologia.\nAlcuni tappe significative nella storia della centrale nucleare di Beznau:\nCaratteristiche dei reattori.\nNel corso degli anni la potenza elettrica netta generata dai due reattori \u00e8 stata migliorata per due volte in seguito a delle modifiche: \u00e8 stata di 350\u00a0MW fino al 30 settembre 1996 e di 357\u00a0MW fino al 2 gennaio 2000."}
{"id": "1825055", "revid": "721104", "url": "https://it.wikipedia.org/wiki?curid=1825055", "title": "Frettage", "text": "Nelle strutture in calcestruzzo armato (ordinario o precompresso), il frettage o armatura di frettaggio, \u00e8 un'armatura integrativa diffusa di confinamento che pu\u00f2 essere costituita da barre a forma di spirale, da staffe, ecc.\nTale tipologia di armatura si rende necessaria nei casi in cui la membratura in cemento armato \u00e8 soggetta ad elevati carichi concentrati come succede ad esempio nelle strutture in cemento armato precompresso, nelle paratie tirantate (con tiranti di ancoraggio) e all'estremit\u00e0 dei pali di fondazione realizzati fuori opera. \nIn corrispondenza del punto di applicazione del carico di compressione (ad esempio le testate delle travi precompresse o le teste dei tiranti di ancoraggio nelle paratie), questo si diffonde nella membratura.\nLa tipologia di diffusione \u00e8 quella tipica di tutte le zone di introduzione di carichi concentrati, che per la sua forma viene definita in letteratura: \"diffusione a bottiglia\".\nA seguito dell'incurvarsi delle traiettorie di compressione, per effetto della diffusione \"a bottiglia\", insorgono nel calcestruzzo delle tensione di trazioni trasversali alla direzione dello sforzo di compressione (es. direzione della barra di armatura precompressa o del tirante) la cui risultante \u00e8 chiamata \"forza di fenditura\". \nTale forza se non opportunamente contrastata con un'idonea armatura (armatura di frettage) distribuita lungo tutta la zona di diffusione del carico, in considerazione della scarsa resistenza a trazione del calcestruzzo, \u00e8 causa di grosse fessure longitudinali (o di fenditura).\nLe zone diffusive generate dall'introduzione di un carico concentrato sono delle D regions."}
{"id": "1825058", "revid": "580", "url": "https://it.wikipedia.org/wiki?curid=1825058", "title": "Paolo Balsamo", "text": "Note biografiche.\nDi formazione ecclesiastica, si interess\u00f2 maggiormente alle scienze naturali che alla teologia, e fu allievo dell'astronomo Giuseppe Piazzi. Terminati gli studi, dopo un lungo viaggio in Europa tra il 1787 e il 1791 per studiare le pi\u00f9 moderne tecniche di coltura, torn\u00f2 in Sicilia dove divenne titolare della cattedra di Agricoltura alla Reale Accademia degli Studi di Palermo. Divenuto abate, fu membro del braccio ecclesiastico del Parlamento siciliano.\nNel 1812 fu uno fra i pi\u00f9 importante redattori della Costituzione del Regno indipendente di Sicilia, che fu scritta su ispirazione di quella inglese.\nPensiero economico.\nEntrato in contatto con numerosi circoli illuministi, intese l'agricoltura in senso moderno, come una scienza che, attraverso l'abolizione di alcune norme protezionistiche, avrebbe potuto aumentare la stabilit\u00e0 economica dei proprietari terrieri (che si sarebbero trasformati in imprenditori) e le condizioni di vita dei contadini.\nIn questo contesto critic\u00f2 la gabella e le vessazioni subite dai contadini siciliani.\nOpere.\nPaolo Balsamo fu un eccellente letterato, e si occup\u00f2 di storia siciliana, prezioso il libro \"Sulla istoria moderna del regno di Sicilia\" che narra le vicende del regno isolano dell'ultimo secolo."}
{"id": "1825066", "revid": "287204", "url": "https://it.wikipedia.org/wiki?curid=1825066", "title": "Impariamo l'italiano", "text": "Impariamo l'italiano \u00e8 la grammatica che Cesare Marchi pubblic\u00f2 nel settembre del 1984. Ebbe un enorme successo, imprevisto allo stesso autore. Pubblicata in brossura per il formato 22\u00a0cm, ebbe in breve tempo almeno 10 ristampe.\nL'autore, che era stato docente ed era giornalista, si definiva nella prefazione un \u00ab\"utente dell'alfabeto\" che mette la sua esperienza [...] a disposizione di altri \"utenti dell'alfabeto\"\u00bb.\nIl libro \u00e8 diviso in tre parti:\na loro volta suddivise in capitoli.\nLa lettura scorre piacevolmente, perch\u00e9 di fatto il libro non \u00e8 scritto nella forma tipica delle grammatiche, ma unisce citazioni dotte e umorismo.\nFu l'inizio della fortuna televisiva di Marchi e lo port\u00f2 alla notoriet\u00e0 come ospite in molte trasmissioni della Rai e poi con una rubrica personale in \"Almanacco del giorno dopo\"."}
{"id": "1825067", "revid": "1543377", "url": "https://it.wikipedia.org/wiki?curid=1825067", "title": "La Push", "text": "La Push \u00e8 un'area della Contea di Clallam nello Stato di Washington, Stati Uniti. \u00c8 patria della trib\u00f9 di indiani d'America Quileute e si trova lungo il fiume Quileute. Il suo Zip Code \u00e8 98350.\nIl nome La Push deriva dal francese \"la bouche\" (la bocca) storpiato in lingua chinook. Descrive la posizione della citt\u00e0 come posizionata sulla bocca del fiume.\nStoria.\nI primi contatti ufficiali tra i Quileute e gli uomini bianchi avvennero nel 1855, quando i Quileute firmarono un trattato con un rappresentante del governo, Isaac Stevens. Il trattato avrebbe dovuto farli spostare, l'anno successivo, in una riserva a Taholah, ma non fu rispettato. Nel febbraio del 1889 un ordine esecutivo del presidente Grover Cleveland stabil\u00ec che fosse fondata una riserva a La Push, che all'epoca contava 252 abitanti.\nTurismo.\n\u00c8 un luogo conosciuto per il surf e la caccia alla balena (o Asi), cos\u00ec come per la bellezza naturale che lo caratterizza. Una delle maggiori attrazioni di La Push \u00e8 l'Ocean Park Resort lungo James Beach.\nMolti turisti e fan visitano La Push anche per via della sua importanza nella saga di \"Twilight\" scritta da Stephenie Meyer; nei romanzi della serie, infatti, il personaggio di Jacob Black vive in quest'area insieme agli altri membri della trib\u00f9."}
{"id": "1825069", "revid": "834", "url": "https://it.wikipedia.org/wiki?curid=1825069", "title": "Bowling Bowling Parking Parking", "text": ""}
{"id": "1825075", "revid": "287204", "url": "https://it.wikipedia.org/wiki?curid=1825075", "title": "Basket Draghi Novara 2007-2008", "text": "Il Basket Draghi Novara 2007-2008 ha preso parte alla Legadue. Era sponsorizzato dall\"Ignis\".\nLa societ\u00e0 piemontese \u00e8 nata dal cambio di sede del Basket Draghi Castelletto Ticino. La societ\u00e0 raccoglie l'eredit\u00e0 degli Aironi Novara, societ\u00e0 retrocessa in Serie B d'Eccellenza che ha ceduto il titolo alla Pallacanestro Lago Maggiore.\nL'Ignis Novara si \u00e8 classificato al 16\u00ba ed ultimo posto di Legadue, retrocedendo nuovamente in Serie B d'Eccellenza."}
{"id": "1825076", "revid": "124884699", "url": "https://it.wikipedia.org/wiki?curid=1825076", "title": "Zona speciale di conservazione", "text": "Una zona speciale di conservazione (ZSC), ai sensi della Direttiva Habitat della Commissione europea, \u00e8 un sito di importanza comunitaria (SIC) in cui sono state applicate le misure di conservazione necessarie al mantenimento o al ripristino degli habitat naturali e delle popolazioni delle specie per cui il sito \u00e8 stato designato dalla Commissione europea.\nUn SIC viene adottato come Zona Speciale di Conservazione dal Ministero dell'Ambiente degli stati membri entro sei anni dalla formulazione dell'elenco dei siti. Tutti i piani o progetti che possano avere incidenze significative sui siti (ossia che non rispettano le \"misure di conservazione\" dei siti stessi) e che non siano non direttamente connessi e necessari alla loro gestione devono essere assoggettati alla procedura di valutazione di incidenza ambientale.\nAd oggi sono state designate 2292 ZSC appartenenti a diciannove Regioni e alle due Provincie Autonome.\nControversie.\nSecondo la Direttiva Habitat, la designazione delle ZSC doveva avvenire \u00abil pi\u00f9 rapidamente possibile\u00bb e comunque entro un termine massimo di sei anni dall\u2019adozione delle liste dei SIC, avvenuta nel 2009. A causa dei ritardi nella designazione delle ZSC, nel 2015 l'Unione Europea ha aperto una procedura d'infrazione contro l'Italia. Il Ministero dell'Ambiente ha ripetutamente chiesto alle amministrazioni regionali di approvare gli obiettivi e le misure di conservazione per le ZSC, ma sono ancora sette le Regioni inadempienti. Il 23 marzo 2017 Il Fatto Quotidiano ha denunciato il rilascio da parte della Regione Campania di autorizzazioni per opere che contrasterebbero con la direttiva comunitaria, da realizzare nelle zone speciali di conservazione in attesa della formale designazione. "}
{"id": "1825078", "revid": "287204", "url": "https://it.wikipedia.org/wiki?curid=1825078", "title": "RB Montecatini Terme 2007-2008", "text": ""}
{"id": "1825079", "revid": "80339", "url": "https://it.wikipedia.org/wiki?curid=1825079", "title": "Zsc", "text": ""}
{"id": "1825081", "revid": "767487", "url": "https://it.wikipedia.org/wiki?curid=1825081", "title": "Saint-Martin-sur-Lavezon", "text": "Saint-Martin-sur-Lavezon \u00e8 un comune francese di 453 abitanti situato nel dipartimento dell'Ard\u00e8che della regione dell'Alvernia-Rodano-Alpi."}
{"id": "1825082", "revid": "1573940", "url": "https://it.wikipedia.org/wiki?curid=1825082", "title": "Largidae", "text": "Largidae () \u00e8 una famiglia di insetti fitofagi dell'ordine Rhynchota Heteroptera, superfamiglia dei Pyrrhocoroidea. Cosmopolita, comprende oltre un centinaio di specie.\nDescrizione.\nSono insetti di medie o grandi dimensioni, spesso con livrea ornata da vistosi colori. Il capo ha antenne e rostro di 4 segmenti ed \u00e8 privo di ocelli. Le emielitre hanno la membrana suddivisa in pi\u00f9 cellule basali da cui si diramano 7-8 nervature. L'addome \u00e8 provvisto di tre tricobotri ventrali per segmento negli uriti III-VI e due nell'urite VII.\nSistematica.\nLa sistematica dei Largidae \u00e8 incerta e controversa, per quanto concerne sia l'inquadramento della famiglia sia la suddivisione interna . Per circa 80 anni la tesi prevalente era quella di considerare il raggruppamento come sottofamiglia dei Pyrrhocoridae e ancora oggi alcuni Autori adottano questa classificazione. Piuttosto strette sono le relazioni morfologiche con i Lygaeidae, al punto che alcuni schemi tassonomici comprendono i Largidi e i Pirrocoridi nella superfamiglia dei Lygaeoidea . Per quanto concerne la suddivisione interna esistono posizioni differenti in merito all'inquadramento di un raggruppamento sopragenerico al rango di sottofamiglia o di trib\u00f9. Secondo la classificazione di (1995) e (2000) , la famiglia si suddivide in due sole sottofamiglie:\nNel complesso, la famiglia comprende oltre un centinaio di specie ripartite fra 15 generi."}
{"id": "1825083", "revid": "767487", "url": "https://it.wikipedia.org/wiki?curid=1825083", "title": "4 Strings", "text": "I 4 Strings sono un gruppo olandese di musica dance e trance composto dai due musicisti Carlo Resoort, Jan De Vos e in primis anche dalla cantante Vanessa van Hemert.\nResoort e De Vos si conobbero nel 1986, e di l\u00ec a poco si interessarono alla musica elettronica, e nel corso degli anni novanta cominciarono a suonare musica dance.\nIl terzo componente, Vanessa van Hemert, li ha affiancati come vocalist del gruppo fino al 2005."}
{"id": "1825085", "revid": "125916638", "url": "https://it.wikipedia.org/wiki?curid=1825085", "title": "Brigate Rosse", "text": "Le Brigate Rosse (BR) sono state un'organizzazione terroristica italiana di estrema sinistra costituitasi nel 1970 per propagandare e sviluppare la lotta armata rivoluzionaria per il comunismo.\nDi matrice marxista-leninista, \u00e8 stato il maggiore, il pi\u00f9 numeroso e il pi\u00f9 longevo gruppo terroristico di sinistra del secondo dopoguerra esistente in Europa occidentale.\nIn base ai racconti di alcuni dei principali militanti, la decisione di intraprendere la lotta armata sarebbe stata presa in un convegno tenuto nell'agosto del 1970 in localit\u00e0 Pecorile, comune di Vezzano sul Crostolo (RE) a cui partecip\u00f2 un centinaio di delegati dell'estremismo di sinistra provenienti da Milano, Trento, Reggio Emilia e Roma. Nell'organizzazione confluirono i militanti del cosiddetto \u00abgruppo reggiano\u00bb, tra cui Alberto Franceschini, quelli del gruppo proveniente dall'Universit\u00e0 di Trento, tra cui Renato Curcio e Margherita Cagol, e quelli del gruppo di operai e impiegati delle fabbriche milanesi Pirelli e Sit-Siemens.\nLe prime azioni rivendicate come \u00abBrigate Rosse\u00bb risalgono al 1970, e continuarono con il massimo dell'attivit\u00e0 tra il 1977 e il 1980. Dopo una fase di cosiddetta \u00abpropaganda armata\u00bb con attentati dimostrativi all'interno delle fabbriche e sequestri di dirigenti industriali e magistrati, dal 1974 al 1976 vennero arrestati o uccisi i principali brigatisti del gruppo iniziale. Da quel momento la direzione dell'organizzazione pass\u00f2 ai brigatisti nel nuovo Comitato Esecutivo in cui assunse un ruolo determinante Mario Moretti, che potenziarono notevolmente la capacit\u00e0 logistico-militare del gruppo, estendendo l'azione \u2013 oltre che nelle citt\u00e0 del Nord \u2013 anche a Roma e Napoli, moltiplicando gli attacchi sempre pi\u00f9 cruenti contro politici, magistrati, industriali e forze dell'ordine.\nMomenti culminanti dell'attivit\u00e0 del gruppo furono l'agguato di via Fani e il sequestro Moro nella primavera 1978; con il rapimento e l'uccisione di Aldo Moro le Brigate Rosse sembrarono in grado di influire in modo decisivo sull'equilibrio politico italiano e di poter sovvertire l'ordine democratico della Repubblica.\nL'organizzazione entr\u00f2 in crisi nei primi anni ottanta per il suo irreversibile isolamento all'interno della societ\u00e0 italiana e venne progressivamente distrutta grazie alla crescente capacit\u00e0 di contrasto da parte delle forze dell'ordine, e anche grazie alla promulgazione di una legge dello Stato italiano che concedeva cospicui sconti di pena ai membri che avessero rivelato l'identit\u00e0 di altri terroristi. Nel 1987 Renato Curcio e Mario Moretti firmarono un documento in cui dichiaravano conclusa l'esperienza delle BR.\nSecondo l'inchiesta di Sergio Zavoli \"La notte della Repubblica\", dal 1974 (anno dei primi omicidi ad esse attribuiti) al 1988 le Brigate Rosse hanno rivendicato 86 omicidi: la maggior parte delle vittime era composta da agenti di polizia e carabinieri, magistrati e uomini politici. A questi vanno aggiunti i ferimenti, i sequestri di persona e le rapine compiute per \u00abfinanziare\u00bb l'organizzazione.\nRenato Curcio ha calcolato che 911 persone sono state inquisite per avere fatto parte delle BR, alle quali vanno aggiunte altre 200-300 persone facenti parte dei vari gruppi armati che dalle BR si staccarono (Partito Comunista Combattente, Unit\u00e0 Comuniste Combattenti, Partito Guerriglia, Colonna Walter Alasia).\nLa denominazione \"Brigate Rosse\" \u00e8 ricomparsa, dopo anni di assenza, nel 1999, per rivendicare nuovi cruenti attentati nel periodo 1999-2003. In un comunicato emesso nel 2003 dalla Procura della Repubblica di Bologna l'organizzazione veniva considerata ancora attiva con nuovi componenti.\nIdeologia alla base della nascita delle Brigate Rosse negli anni di piombo.\nSecondo fondatori e dirigenti, le Brigate Rosse dovevano \u00abindicare il cammino per il raggiungimento del potere, l'instaurazione della dittatura del proletariato e la costruzione del comunismo anche in Italia\u00bb. Tale obiettivo doveva realizzarsi attraverso azioni politico-militari e documenti di analisi politica detti \u00abrisoluzioni strategiche\u00bb, che indicavano gli obiettivi primari e la modalit\u00e0 per raggiungerli.\nI brigatisti ritenevano non conclusa la fase della Resistenza all'occupazione nazifascista dell'Italia; secondo la loro visione all'occupazione nazifascista si era sostituita una pi\u00f9 subdola \u00aboccupazione economico-imperialista del SIM (\"Stato Imperialista delle Multinazionali\")\u00bb, diretta emanazione dell'imperialismo capitalista rapace e sfruttatore di matrice statunitense, a cui bisognava rispondere intraprendendo un processo di lotta armata che potesse scardinare i rapporti di oppressione dello Stato e fornire lo spazio di azione necessario allo sviluppo di un processo insurrezionale e la nascita di democrazia popolare di stampo sovietico, o quanto meno di matrice leninista, espressione della dittatura del proletariato. Le Brigate Rosse hanno quindi sempre rifiutato la definizione di \u00aborganizzazione terroristica\u00bb, attribuendosi invece l'espressione \u00abguerrigliera\u00bb.\nProprio per ribadire la ostentata \u00abestraneit\u00e0\u00bb alla natura semplicemente terroristica, dichiarata dall'organizzazione guerrigliera, il professor Giovanni Senzani nei comunicati ufficiali delle BR, nonch\u00e9 sugli stendardi che servivano da sottofondo per le fotografie ai cosiddetti \u00abprigionieri politici\u00bb (le persone sequestrate dai brigatisti e tenute prigioniere nelle cosiddette \u00abcarceri del popolo\u00bb) faceva iscrivere la frase: \u00abLa rivoluzione non si processa!\u00bb. L'ideologia brigatista si riconduceva, a dire di chi la propugnava, a un'\u00abincompiuta lotta di liberazione partigiana dell'Italia\u00bb; come i partigiani avevano liberato il popolo dalla dittatura nazifascista, le BR avrebbero liberato una volta per tutte il popolo dalla servit\u00f9 alle \u00abmultinazionali\u00bb. Un giorno, parlandone con l'avvocato Giambattista Lazagna, Franceschini si sent\u00ec dire: \u00abVa bene, fate pure, io intanto vado a pesca. Noi partigiani abbiamo resistito un anno, ed era una guerra dichiarata, popolare, con scadenze prevedibili. E voi volete andare avanti vent'anni?\u00bb.\nIl terrorismo di fabbrica proveniva dall'esasperazione delle lotte sindacali, dalla conflittualit\u00e0 permanente e dal rifiuto totale dell'economia di mercato che solo la violenza e la rivoluzione avrebbero potuto abbattere, costituendo una societ\u00e0 pi\u00f9 equa anche a costo di spargere molto sangue. In questa visione i dirigenti di fabbrica diventavano biechi boiardi della reazione, i \u00abcapi\u00bb e \u00abcapetti\u00bb degli infami aguzzini, mentre i buoni operai erano visti come schiavi bisognosi di uno Spartaco che risvegliasse i loro istinti di rivolta. I principali brigatisti usciti dalle fabbriche Sit-Siemens erano Mario Moretti (perito industriale), Corrado Alunni (lascer\u00e0 le BR per formare un'altra organizzazione) e Alfredo Bonavita (operaio).\nL'altra anima delle Brigate Rosse fu quella della contestazione studentesca, nella fattispecie quella sorta alla Facolt\u00e0 di Sociologia dell'Universit\u00e0 di Trento, cui appartenevano sia Renato Curcio che la moglie, Margherita Cagol.\nStruttura e organizzazione.\nLe Brigate Rosse \u00abstoriche\u00bb erano strutturate come un vero e proprio esercito di liberazione nazionale, non dissimile da quello vietnamita o dal FLN (Fronte di Liberazione Nazionale algerino).\nIl gruppo di comando dell'organizzazione, detto \u00abdirezione strategica\u00bb, definiva la linea politica da seguire per un certo periodo. All'interno della linea decisa, ogni singola colonna definiva anche le azioni armate da compiere. Le azioni pi\u00f9 importanti venivano decise dal \u00abComitato esecutivo\u00bb, composto da quei membri della \u00abdirezione strategica\u00bb che avevano la responsabilit\u00e0 di dirigere una \u00abcolonna\u00bb.\nIl modello ideale da cui trarre ispirazione era quello partigiano, le nuove declinazioni del potere e delle lotte operaie in corso, tuttavia, ponevano le BR in una prospettiva metropolitana, sulla scorta del movimento Tupamaros in Uruguay.\nMa il punto debole dell'intera struttura era identificabile nella rigida verticalit\u00e0 dell'organizzazione che non lasciava spazi autonomi alle diverse colonne. Tale rigida organizzazione gerarchica sar\u00e0 la causa della scissione (tra il novembre 1979 e il novembre 1980) del movimento nei due tronconi, ala militarista e colonna milanese autonoma che prender\u00e0 il nome \u00abWalter Alasia\u00bb, d'ispirazione puramente sindacalista, e alla successiva spaccatura, nel triennio 1981-1984, tra ala militarista e ala movimentista, la prima d'ispirazione marxista-leninista e la seconda maoista, e che condurr\u00e0 allo smantellamento definitivo dopo il rapimento del generale statunitense James Lee Dozier, nel 1981 a Verona e alla sua successiva liberazione a Padova nel 1982.\nDal 1982 si \u00e8 assistito allo sgretolamento della logica verticistica e all'affermarsi di innumerevoli autonome entit\u00e0, per cui viene meno il centro di comando rappresentato dalla \u00abDirezione Strategica\u00bb. Le Nuove BR che si affermeranno dal 1999 al 2009 ricalcheranno la struttura frammentaria degli ultimi anni delle BR storiche.\nLa storia.\nLe Brigate Rosse operarono in Italia a partire dall'inizio degli anni settanta, attraverso una struttura politico-militare compartimentata e organizzata per \"cellule\". Compivano atti di guerriglia urbana e terrorismo contro persone ritenute rappresentanti del potere politico, economico e sociale (uccisione, ferimento o sequestro di numerosi uomini politici, magistrati e giornalisti).\nLe origini: la nascita del \u00abpartito armato\u00bb.\nFin dai suoi albori, l'organizzazione terroristica comprendeva tre distinte anime, ognuna delle quali ebbe una propria peculiare genesi e una propria data di nascita. La galassia brigatista si presentava tutt'altro che monolitica, in quanto le diverse correnti ivi confluite erano solo ideologicamente e politicamente affini, ma non sempre concordi e coerenti sui modi, sui mezzi e sui tempi indispensabili al raggiungimento del fine. Esisteva un'ala marxista pura e dura, cui apparteneva \u2013 ad esempio \u2013 Franceschini, secondo la quale i partigiani furono disarmati prima ancora che fosse terminata la guerra di liberazione, in accordo alla tesi della \"resistenza tradita\". Ad essa s'affianc\u00f2 un'ala \u00absindacalista militante\u00bb (il cui rappresentante di spicco fu Moretti), meno tesa ad elaborazioni teoriche, anteponendovi la pratica di lotta con rapimenti, intimidazioni e attentati, da compiersi principalmente situazioni legate alla fabbrica. Da ultima, s'identifica un'ala inquadrabile come \u00abcatto-comunista\u00bb, teorica ed egualitaria che aveva in Curcio e nella gli esponenti pi\u00f9 noti. A questa partizione accenna Giorgio Galli nel suo libro \"Storia del partito armato\", suggerendo \u2013 altres\u00ec \u2013 l'ipotesi che fosse proprio la mancanza di collante strategico, presente sin dalla fondazione del movimento, la causa prima della scissione delle Brigate Rosse in gruppi di minor calibro avvenute negli anni tra il 1979 e il 1984, lasciando intravedere un punto debole proprio in quest'anima plurima della galassia brigatista.\nLe motivazioni che spinsero allora molti giovani prender parte all'organizzazione, convinti che \u00abla politica dovesse essere intesa solo come azione, come attacco frontale e senza riserve\u00bb, risiedevano nelle scelte di scardinare senza mediazioni diplomatiche il sistema di gestione del potere politico. Dal punto di vista di chi scelse la via rivoluzionaria, questo potere era completamente in mano ad esponenti della precedente generazione che non potevano esser rimossi per via democratica; gli uni erano intenti a recuperare i valori della libert\u00e0 del Paese dagli stranieri, nazisti o americani che fossero, gli altri tesi a \u00abforgiare\u00bb una societ\u00e0 egualitaria in cui marxismo e cattolicesimo radicale fossero fusi insieme, tant'\u00e8 vero che \u2013 secondo la testimonianza di Franceschini \u2013 lo stesso Curcio ebbe una volta ad affermare che \u00abGes\u00f9 Cristo fu il primo comunista della storia\u00bb.\nL'ideologia brigatista si riconduceva \u2013 a loro dire \u2013 a un'\u00abincompiuta lotta di liberazione partigiana dell'Italia\u00bb: come i partigiani liberarono il popolo dalla dittatura nazifascista, il nuovo movimento rivoluzionario avrebbe dovuto liberare una volta per tutte il popolo dalla servit\u00f9 alle multinazionali statunitensi. Alla logica partigiana si ispiravano i soprannomi che i brigatisti utilizzavano per celare la vera identit\u00e0, nonch\u00e9 la struttura verticale dell'intera organizzazione: gruppi di fuoco inquadrati in cellule, a loro volta raggruppate in colonne sotto l'egida della direzione strategica.\nGli albori: il Collettivo Politico Metropolitano.\nAgli albori della loro storia, le BR erano un ristretto gruppo rivoluzionario che aveva scelto l'azione diretta come pratica di lotta facendo riferimento ai gruppi armati appena sorti in Italia, i Gruppi di Azione Partigiana fondati da Giangiacomo Feltrinelli (che prendevano il nome ispirandosi alla formazione partigiana, i Gruppi di Azione Patriottica al tempo della Resistenza) e il gruppo genovese XXII Ottobre. Altra fonte d'ispirazione furono, secondo Alberto Franceschini, i Tupamaros, guerriglieri attivi negli anni sessanta in Uruguay, da cui trassero il simbolo, e l'esercito nordvietnamita, mentre tra le singole persone il guerrigliero preso come modello di riferimento era Ernesto Che Guevara.\nI personaggi che diedero vita a questo progetto provenivano dalla facolt\u00e0 di sociologia dell'Universit\u00e0 di Trento (Renato Curcio, Margherita Cagol, Giorgio Semeria) (slogan riconosciuti all'epoca erano \u00abAlzare il tono dello scontro\u00bb, tipico degl'ambienti legati al movimento Lotta Continua, e \u00abVietato vietare!\u00bb, mutuato dai moti del Maggio francese), dalla federazione giovanile del PCI di Reggio Emilia (Alberto Franceschini, Prospero Gallinari e Roberto Ognibene) e dal movimento delle fabbriche (Mario Moretti, Corrado Alunni e Alfredo Bonavita).\nIl coordinamento di un certo numero di collettivi autonomi, nell'autunno del 1969 a Milano, prese il nome di Collettivo Politico Metropolitano (CPM), un movimento che raccoglieva tutte le idee in fermento della nuova sinistra di quel periodo. Il CPM raccolse decine di collettivi eterogenei composti da operai, cantanti, grafici, insegnanti, tecnici, attori e musicisti e lavor\u00f2 sotto forma di centro politico-ricreativo-culturale fino al dicembre di quello stesso anno, quando per le mutate condizioni politiche (la tensione generale dovuta alla strage di piazza Fontana) cess\u00f2 l'attivit\u00e0 e diede vita all'organizzazione extraparlamentare Sinistra Proletaria.\nTale organizzazione esprimeva alcune delle posizioni teoriche che saranno alla base della piattaforma ideologica brigatista: l'occupazione statunitense dell'Italia tramite le multinazionali si esprimeva con la collocazione al potere di una classe dirigente immutabile e non eliminabile per via pacifica tramite le elezioni. Sinistra Proletaria sar\u00e0 l'organizzazione di riferimento per alcuni gruppi di operai e tecnici di due grossi stabilimenti produttivi milanesi, la Sit-Siemens e la Pirelli. Ad essi si affiancarono studenti di diversa estrazione e sotto-proletari dei quartieri popolari di Milano (in particolare il Lorenteggio, Quarto Oggiaro e il Giambellino).\nAd accomunare i militanti del CPM \u2013 tra i quali molti esponenti del nucleo storico delle Brigate Rosse \u2013 fu il marxismo-leninismo nella versione della Terza Internazionale, rinverdita dall'analisi maoista. Proprio la diversit\u00e0 tra la visione maoista (era allora in pieno svolgimento in Cina la cosiddetta \u00abRivoluzione Culturale\u00bb, che fu interpretata da alcune frange della sinistra extraparlamentare quale \u00abrivoluzione\u00bb) sul coinvolgimento delle masse popolari, e quella del marxismo-leninismo ortodosso (ruolo indiscutibile del \u00abPartito-Guida\u00bb) creer\u00e0, in futuro, una frattura insanabile all'interno delle BR.\nAlcuni militanti del CPM provenivano dall'esperienza cattolica. La facolt\u00e0 di sociologia dell'Universit\u00e0 di Trento fu istituita nel 1962, anno in cui s'iscrisse lo studente Renato Curcio. In tale ambiente nacque e si svilupp\u00f2 quella che diventer\u00e0 poi la sintesi tra cristianesimo e rivoluzione di quegli anni, ossia la consapevolezza che il Regno di Dio sia da ricondurre al regno dell'uguaglianza teorizzato dal marxismo rivoluzionario. Non \u00e8 casuale che alcune provenienze appartengano al mondo cattolico, laddove il Vangelo veniva sentito come \u00ablettera tradita\u00bb: tra questi Renato Curcio e Marco Boato. Da Trento Curcio e la sua compagna Margherita Cagol si trasferirono poi a Milano, dove nel 1969 contribuirono alla fondazione del CPM.\nNon esiste un atto ufficiale di fondazione delle Brigate Rosse. Molti ritengono che la nascita dell'organizzazione sia avvenuta nel corso del convegno organizzato dal CPM del 28 novembre 1969, nell'albergo \"Stella Maris\" di Chiavari (di propriet\u00e0 ecclesiastica, la cui sala convegni fu all'uopo affittata da Curcio), dove si tenne un convegno cui parteciparono i militanti del CPM.\nSecondo Alberto Franceschini in quell'occasione non si accenn\u00f2 alla lotta armata e alla clandestinit\u00e0, che divennero in seguito tratti distintivi dei militanti delle BR. Di diversa opinione \u00e8 Giorgio Galli il quale, nel suo libro \"Storia del partito armato\" (1986), ha sostenuto che \u2013 nel contesto della summenzionata riunione \u2013 fu trattato il tema \u00abIl fiore violento della lotta armata\u00bb.\nDopo la strage di piazza Fontana del 12 dicembre 1969 (meno di un mese dopo il convegno di Chiavari), che diede avvio agli anni di piombo, gran parte dei movimenti del tempo considerarono quell'attentato come \u00abstrage di Stato\u00bb intesa a dissuadere il cammino delle lotte operaie e studentesche, e il dibattito gi\u00e0 in corso sull'uso della violenza trov\u00f2 in molte formazioni extraparlamentari sollecitazione e impulso per la creazione di un gruppo armato di autodifesa.\nNell'agosto del 1970 a Pecorile (frazione di Vezzano sul Crostolo), si riunirono i militanti di Sinistra Proletaria e fu decisa la fusione del troncone favorevole alla lotta armata con quello sindacalista.\nIn realt\u00e0, appare difficile identificare un luogo e una data precisa per la nascita del futuro \u00abPartito Armato\u00bb. \"Panorama\" e altri ritengono che la vera genesi del movimento terrorista sia da ricercare nella riunione di Costaferrata (RE) dell'agosto 1970. Secondo queste fonti, si \u00e8 creduto a lungo che le Brigate Rosse fossero nate dopo un congresso all'hotel \"Stella Maris\" di Chiavari, nell'autunno 1969. In Liguria vennero forse decise la clandestinit\u00e0 e la lotta armata, ma la scelta di dar vita ad un movimento guerrigliero era stata fatta altrove. Tonino Loris Paroli, militante della colonna torinese delle BR detenuto per 16 anni, ha raccontato che la vera nascita del gruppo avvenne \"Da Gianni\", ristorante con alloggio a Costaferrata, frazione del comune di Casina, a 650 metri sui monti intorno a Reggio Emilia, in Val d'Enza, di fronte ai ruderi del castello di Matilde di Canossa. Fu un vero congresso, dur\u00f2 dal luned\u00ec al sabato. Parteciparono una settantina di fuoriusciti dalle sezioni del PCI reggiano, milanese e trentino, che avevano preso alloggio nelle case del paese e chiesto aiuto anche al parroco, Don Emilio Manfredi, per la logistica. Il maresciallo dei carabinieri avvertito della riunione si inform\u00f2 se disturbassero e poi non si occup\u00f2 pi\u00f9 della faccenda. Fra i partecipanti molti sarebbero stati dei protagonisti negli anni successivi: i duri di Reggio, quelli del \u00abmovimento dell'appartamento\u00bb quasi al completo (un gruppo di giovani, in gran parte provenienti dal PCI e dalla FGCI, ma anche dal mondo cattolico e dall'area anarchica, che cominciarono a ritrovarsi dall'estate 1969 in una grande soffitta in via Emilia S. Pietro 25 a Reggio Emilia), Sinistra Proletaria, militanti di Milano, di Torino, di Genova, due di Trento.\nDai detrattori delle BR la denominazione \u00abBrigate Rosse\u00bb venne facilmente affiancata ai corpi di repressione antipartigiana della Repubblica Sociale Italiana, le Brigate Nere. Uno dei suoi fondatori (Renato Curcio) ha raccontato in realt\u00e0 di un riferimento all'organizzazione armata legata alla Resistenza partigiana milanese, la Volante Rossa, da cui l'aggettivo \u00abRossa\u00bb legato a \u00abBrigata\u00bb, tipica denominazione militare oltre che partigiana (le Brigate Garibaldi). Le prime azioni dell'organizzazione infatti furono firmate \u00abBrigata Rossa\u00bb al singolare.\nPeriodo 1970-1974: la \u00abpropaganda armata\u00bb.\nTra il 1970 e il 1974 le BR agirono prevalentemente con piccoli gruppi che operavano all'interno delle fabbriche in modo spesso clandestino. Inizialmente agirono solo nel milanese, successivamente estesero il proprio operato in Piemonte, Liguria, Veneto ed Emilia-Romagna. Le BR si strutturarono in gruppi parasindacali ognuno dei quali, detto \u00abBrigata\u00bb, aveva il compito di fare propaganda nelle fabbriche e in particolare nelle aziende soggette a piani di ristrutturazione o nelle quali il rapporto dei lavoratori con la dirigenza e la propriet\u00e0 fosse particolarmente conflittuale.\nI militanti delle BR, oltre a diffondere le proprie idee, presero di mira quadri e dirigenti aziendali, incendiandone le auto o realizzando brevi sequestri, della durata di qualche ora o di pochi giorni, allo scopo di intimidire il rapito e la dirigenza dell'azienda e dimostrare la forza e la spregiudicatezza dell'organizzazione. Fu usato lo slogan \u00abColpirne uno per educarne cento\u00bb.\nDurante il triennio iniziale, l'obiettivo era quello di dimostrare, all'interno delle lotte operaie, che \u2013 unicamente attraverso la guerriglia urbana \u2013 era possibile un'alternativa politica ai partiti tradizionali. A questo riguardo Franceschini scrisse: \u00abRicordiamo che l'Italia viveva anni bui. Stragi di stato, tentativi di golpe... questo era il contesto in cui le Brigate Rosse hanno incominciato ad agire\u00bb.\nIn seguito, l'orizzonte si allarg\u00f2 e si fece il salto di qualit\u00e0: parole d'ordine diventarono abbattere lo Stato borghese, cacciare gli occupanti statunitensi e imporre l'espulsione della NATO: creare dunque dei rapporti di forza differenti in un Paese a sovranit\u00e0 limitata, dove anche la democrazia era confiscata a profitto del singolare sistema politico del consociativismo. Da tener presente che le diverse anime del movimento eversivo erano legate ed accomunate unicamente dall'ideologia. Questo collante verr\u00e0 meno quando l'ala intransigente non esit\u00f2 a colpire il sindacalista Guido Rossa (1979): da quel momento la componente sindacalista del movimento avvi\u00f2 la separazione dalla componente politico-rivoluzionaria.\nNell'aprile 1970, i primi volantinaggi e i primi comizi iniziarono a Milano, la capitale industriale dell'Italia. Nacque cos\u00ec un nuovo progetto di guerra civile, ma l'opinione pubblica non se ne accorse. Anche lo Stato li sottovalut\u00f2. Il 14 agosto 1970, all'interno dello stabilimento Sit-Siemens di piazzale Zavattari, a Milano, venne ritrovato un pacco di ciclostilati: il testo conteneva insulti rivolti a \u00abdirigenti bastardi\u00bb e \u00abcapi reparto aguzzini\u00bb da mettere fuori gioco. Otto giorni dopo le BR si fecero vive ancora. In pieno giorno un motociclista, casco e occhialoni, pass\u00f2 davanti allo stabilimento Sit-Siemens di Settimo Milanese e scagli\u00f2 contro il cancello d'ingresso un centinaio di volantini. Tali ciclostilati contenevano nomi e indirizzi di dirigenti e operai dell'azienda, accusati di legami con il padronato, \u00abche devono essere colpiti dalla vendetta proletaria\u00bb. L'invito rivolto agli operai \u00e8 perentorio, \u00abdovete agire\u00bb. Anche questo volantino era firmato \u00abBrigate Rosse\u00bb.\nPoche settimane dopo, il 17 settembre, in via Moretto da Brescia (sempre a Milano) furono fatte esplodere due taniche di benzina nei box per auto di Giuseppe Leoni, direttore del personale alla Sit-Siemens. Furono le prime azioni rivendicate dalle BR.\nScenario assai simile si verific\u00f2 alla Pirelli: prima apparvero dei volantini con una lista di proscrizione, poi, il 27 novembre, venne data alle fiamme l'auto di Ermanno Pellegrini, capo dei servizi di vigilanza dello stabilimento. La direzione reag\u00ec licenziando un ignaro operaio, tal Della Torre, ma di nuovo le BR ribatterono incendiando anche l'auto al capo del personale, e nel rivendicare questa azione misero in risalto l'inumanit\u00e0 del licenziamento, da parte della dirigenza Pirelli, di un \u00abpadre di famiglia e comandante partigiano\u00bb.\nIl \"Corriere della Sera\" defin\u00ec le BR una \u00abfantomatica organizzazione extraparlamentare\u00bb; \"l'Unit\u00e0\" attribu\u00ec l'attentato a gente che \u00abpur mascherandosi dietro anonimi volantini con fraseologia rivoluzionaria agisce per conto di chi, come lo stesso Pirelli, \u00e8 interessato a far\napparire agli occhi dell'opinione pubblica la responsabile lotta dei lavoratori per il rinnovo del contratto come una serie di atti teppistici\u00bb. La replica brigatista fu: \u00abA Lainate \u00e8 stato colpito lo stesso padrone che ci sfrutta in fabbrica e ci rende la vita insopportabile. Provocatore \u00e8 Leopoldo Pirelli, il quale illudendosi di stroncare il movimento di lotta che colpisce con sempre maggior forza il suo potere ha dato fuoco ai magazzini di Bicocca e Settimo Torinese.\u00bb.\nL'organizzazione inizi\u00f2, pertanto, a porsi verso gli operai come \u00abguida\u00bb di una lotta dura al padronato, senza tralasciare le lotte politiche. Nei primi mesi del 1971 viene data alle fiamme pure l'automobile dell'allora responsabile del movimento neofascista Fronte della Giovent\u00f9, Ignazio La Russa.\nLa prima azione delle Brigate Rosse che abbia un certo peso avvenne nella notte del 25 gennaio 1971: otto bombe incendiarie furono collocate sotto altrettanti autotreni sulla pista prova pneumatici di Lainate dello stabilimento Pirelli. Tre autotreni furono distrutti dalle fiamme.\nPrimi sequestri e processi proletari.\nLa prima azione BR che ha come obiettivo una persona avvenne a Milano il 3 marzo 1972, quando l'ingegner Idalgo Macchiarini, dirigente della Sit-Siemens, viene prelevato di fronte allo stabilimento, fotografato con un cartello al collo (sul quale si leggeva: \u00abMordi e fuggi. Niente rester\u00e0 impunito. Colpiscine uno per educarne cento. Tutto il potere al popolo armato!\u00bb) e sottoposto ad un interrogatorio (il cosiddetto \u00abProcesso Proletario nel Carcere del Popolo\u00bb) di quindici minuti sui processi di ristrutturazione in corso nella fabbrica. All'indomani del sequestro il quotidiano del PCI descrisse per la prima volta le BR definendole come \u00abuna fantomatica organizzazione che si fa viva in momenti di particolare tensione sindacale con gravi atti provocatori, nel tentativo di far ricadere sui lavoratori e i sindacati le responsabilit\u00e0 di atti e iniziative che nulla hanno a che vedere con il movimento operaio e le sue lotte\u00bb.\nIl 2 maggio 1972 la polizia individu\u00f2 un covo delle BR in via Boiardo, a Milano, arrestando un militante (Marco Pisetta), e trovando materiale che port\u00f2 a molti arresti. In seguito a questo ritrovamento le BR scelsero la via della clandestinit\u00e0 totale. Pisetta, un elettrotecnico di Trento, dove aveva conosciuto Renato Curcio, fu il primo pentito delle BR, collabor\u00f2 e ottenne di essere rilasciato. Pi\u00f9 di una fonte interna lo ritenne un infiltrato. Successivamente Pisetta si trasfer\u00ec a Friburgo in Germania Ovest: i brigatisti Roberto Ognibene e Alfredo Bonavita cercarono di rintracciarlo per ucciderlo, ma senza riuscirci. Si costitu\u00ec nel 1982 e ottenne nel 1986 la grazia dall'allora Presidente della Repubblica Francesco Cossiga.\nTra l'agosto e il settembre 1972 le BR, sul modello organizzativo proposto in Uruguay dai Tupamaros, costituirono a Milano e a Torino due \u00abcolonne\u00bb, ognuna delle quali composta da pi\u00f9 brigate operanti all'interno delle fabbriche e dei quartieri. Inoltre con la distinzione tra forze regolari (militanti di maggior esperienza politica totalmente clandestini) e forze irregolari (militanti di tutte le istanze facenti parte a tutti gli effetti dell'organizzazione senza vivere in clandestinit\u00e0), venne precisata la definizione dei livelli di militanza.\nIl 15 gennaio 1973 a Milano tre brigatisti irruppero nella sede dell'UCID (Unione Cristiana Imprenditori Dirigenti) e sottrassero vari documenti, tra cui l'elenco degli iscritti e un taccuino con appunti; se ne andarono dopo aver lasciato scritte con lo spray sui muri e aver legato in bagno il segretario; l'azione sar\u00e0 rivendicata il giorno dopo come un'azione di lotta contro il \u201cfascismo in camicia bianca\u201d dei dirigenti dell\u2019Alfa Romeo, della Sit-Siemens, della Marelli ed altre aziende metalmeccaniche.\nIl 12 febbraio 1973 la colonna torinese, con Renato Curcio comp\u00ec il sequestro di Bruno Labate, sindacalista della Cisnal (sindacato legato al Movimento Sociale Italiano) allo stabilimento Fiat di Mirafiori, interrogandolo e poi lasciandolo incatenato alla gogna operaia per circa un'ora davanti alla fabbrica.\nContro i dirigenti del gruppo Fiat seguirono altre azioni, tra cui il veloce sequestro dell'ingegnere Michele Mincuzzi dell'Alfa Romeo, il cui nome era stato notato fra i documenti prelevati all'UCID, che venne sequestrato, interrogato e processato per alcune ore il 28 giugno 1973. Il livello delle azioni brigatiste sal\u00ec con il sequestro di Ettore Amerio, capo del personale FIAT rapito il 10 dicembre 1973, tenuto prigioniero per otto giorni, prima di venire liberato: i brigatisti gli imputarono l'azione \u00abcontrorivoluzionaria\u00bb in atto alla FIAT, con lo \u00abspionaggio\u00bb di fabbrica che controllava, secondo i rapitori, assunzioni, licenziamenti e comportamenti.\nNell'autunno 1973, in un incontro tra esponenti della colonna di Milano e di Torino fu deciso di articolare il lavoro delle colonne in tre settori (denominati \u00abfronti\u00bb): il settore delle grandi fabbriche, il settore della lotta alla controrivoluzione (attentati contro i partiti di destra e di centro) e il settore logistico (finanziamento e armamento).\nA Milano la brigata di fabbrica della Sit-Siemens incoraggi\u00f2 la formazione dei Nuclei Operai Resistenza Armata (NORA) con una propria autonomia operativa, seppur fortemente dipendente dalle BR medesime. I NORA, la cui prima azione \u00e8 del 2 maggio 1973 e l'ultima del 28 gennaio 1974, compirono alcuni attentati incendiari contro beni di dirigenti di fabbrica (in genere automobili) e contro alcune sedi della polizia.\nA Torino, in breve tempo, le BR trovarono adesioni in tutti gli stabilimenti della FIAT e in molte altre grandi fabbriche (Pininfarina, Bertone, Singer).\nI primi anni delle BR sono stati interpretati a posteriori come un periodo di \u00abpropaganda armata\u00bb: dare segnali di lotta concreti con azioni dimostrative e atti di forza per conquistare consensi all'interno della classe operaia. Solo successivamente le BR uscirono dalla logica dello scontro all'interno delle fabbriche per dare vita a un progetto politico di pi\u00f9 ampio respiro: incidere direttamente sul processo politico nazionale per modificare i rapporti di forza politici all'interno del Paese.\nIl sequestro Sossi e i primi morti.\nTra il 1973 e il 1974, le BR allargarono i loro rapporti organizzativi in varie regioni: consolidando i contatti con operai dei Cantieri Navali Breda e del Petrolchimico di Porto Marghera fu costituita la terza colonna, quella veneta; in Liguria, con alcuni operai dell'Italsider, fu creata la colonna genovese; nelle Marche si strinsero relazioni con esponenti dei Proletari Armati in Lotta, alcuni dei quali daranno vita al comitato marchigiano delle BR.\nLa prima azione condotta contro un esponente dello Stato fu il rapimento del sostituto procuratore Mario Sossi, avvenuto a Genova il 18 aprile del 1974. Sossi, che era stato pubblico ministero nel processo contro il gruppo armato genovese della XXII Ottobre, fu rapito e tenuto prigioniero in un villino vicino a Tortona. Sottoposto a un \u00abprocesso\u00bb dai brigatisti (Alberto Franceschini, Margherita e Piero Bertolazzi), venne condannato a morte (lo slogan in voga all'epoca era: \u00abSossi fascista, sei il primo della lista!\u00bb). I brigatisti, per\u00f2, offrirono allo Stato un'opzione, ovvero chiesero in cambio della sua liberazione la scarcerazione dei membri della XXII Ottobre detenuti (in una sorta di \u00abscambio di prigionieri\u00bb tra BR e Stato) che avrebbero ottenuto un salvacondotto per Cuba, la Corea del Nord o per l'Algeria. Durante l'\u00aboperazione Girasole\u00bb la famiglia del rapito era favorevole alla trattativa, Sossi manifestava un crescente risentimento verso il governo e i suoi superiori, il procuratore generale di Genova Francesco Coco si opponeva fermamente a ogni cedimento, mentre politici come Lelio Basso dichiaravano: \u00abPreferisco dei colpevoli in libert\u00e0 piuttosto che uccidere un uomo\u00bb.\nPaolo Emilio Taviani, Ministro dell'Interno, respinse il ricatto brigatista, il Tribunale di Genova offr\u00ec di rivedere la posizione dei detenuti della XXII Ottobre sfruttando le possibilit\u00e0 offerte dalle norme processuali, ma il procuratore Francesco Coco ribad\u00ec il proprio \u00abno\u00bb a qualsiasi forma di ricatto. Il 18 maggio le BR diedero un ultimatum di 48 ore, scaduto il quale, Sossi sarebbe stato ucciso: due giorni dopo la Corte d'appello di Genova concesse la libert\u00e0 provvisoria agli otto detenuti, ordinando la scarcerazione. Il Ministro dell'Interno diede l'ordine di circondare il carcere di Marassi per impedire la messa in libert\u00e0 dei detenuti, il procuratore generale impugn\u00f2 l'ordinanza ricorrendo in Cassazione: i detenuti non poterono essere rimessi in libert\u00e0 prima della decisione della Suprema Corte. Le BR decisero di rilasciare Sossi, senza ottenere una contropartita. Il magistrato venne liberato a Milano il 23 maggio 1974, torn\u00f2 a Genova in treno e si consegn\u00f2 alla Guardia di Finanza.\nFrancesco Coco sar\u00e0 poi ucciso a Genova l'8 giugno 1976 insieme a due uomini della scorta divenendo il primo magistrato ucciso durante gli anni di piombo.\nIl sequestro Sossi fu considerato un successo d'immagine delle BR, che nel periodo successivo iniziarono a ipotizzare il sequestro di Giulio Andreotti e di Gritti, collaboratore di Eugenio Cefis, per portare l'attacco al cuore dello Stato.\nIl 17 giugno 1974 le BR commisero a Padova il loro primo delitto: nel corso di un'incursione nella sede del MSI di via Zabarella, furono uccisi, pur in assenza di pianificazione, Graziano Giralucci e Giuseppe Mazzola. Il nucleo veneto gest\u00ec l'evento, rivendicandolo all'interno della pratica dell'antifascismo militante. Le Brigate Rosse, a livello nazionale, pur assumendone la responsabilit\u00e0, ribadirono che la questione centrale dell'intervento armato era l'attacco allo Stato e non l'antifascismo militante. Inizialmente si pens\u00f2 a una faida interna tra i gruppi neofascisti, ma poi arriv\u00f2 la rivendicazione brigatista, nel cui volantino c'era scritto: \u00abUn nucleo armato ha occupato la sede del Msi a Padova. Due fascisti presenti, avendo violentemente reagito, sono stati giustiziati. Il Msi di Padova \u00e8 quello da cui sono usciti gruppi e personaggi del terrorismo antiproletario che hanno diretto le trame nere dalla strage di piazza Fontana in poi... Le forze rivoluzionarie sono... legittimate a rispondere alla barbarie fascista con la giustizia armata del proletariato.\u00bb. Nonostante la netta rivendicazione il procuratore Aldo Fais, in contrasto con la Questura, disse che \u00absopra le \"Brigate rosse\" ci sono due o tre persone che orchestrano le bombe rosse e le bombe nere\u00bb.\nArresto di Curcio e Franceschini.\nLe forze speciali dei Carabinieri, capeggiate dal generale Carlo Alberto dalla Chiesa, furono appositamente costituite per la lotta al terrorismo politico e riuscirono a infiltrarsi e ad arrestare i leader storici: Curcio e Franceschini furono arrestati l'8 settembre 1974 grazie alle informazioni di Silvano Girotto, un ex frate che aveva combattuto nella guerriglia sudamericana ed era soprannominato \u00abFrate Mitra\u00bb. I due capi brigatisti furono arrestati mentre si stavano recando ad un incontro con Girotto, che era un informatore dei carabinieri. Mario Moretti si salv\u00f2 dall'arresto, pur avendo incontrato Girotto in altre occasioni: questo fatto verr\u00e0 utilizzato per insinuare un sospetto che il brigatista ha sempre respinto con sdegno. Sempre quell'anno furono arrestati Paolo Maurizio Ferrari (il 27 maggio del 1974), Piero Bertolazzi e Roberto Ognibene, militanti BR della prima ora: durante il tentativo di sfuggire all'arresto Ognibene uccise il maresciallo Felice Maritano.\nCon gli arresti di Curcio, Franceschini e di altri militanti del nucleo storico, esistevano le condizioni tecniche per eliminare il nascente terrorismo, anche se manc\u00f2 la volont\u00e0 politica: ci\u00f2 era impedito dal fatto che tutta la sinistra (sia socialista che comunista) non era intimorita dalla nascita e dallo sviluppo della propaganda armata, bens\u00ec era intimorita da eventuali prevaricazioni della polizia contro i manifestanti, al punto da organizzare cortei contro le forze dell'ordine di cui si chiedeva il disarmo. I politici firmatari di appelli e manifesti \u2013 presenti anche nella DC \u2013 parlavano di \u00abfantomatiche\u00bb Brigate Rosse, enfatizzando invece la minaccia dei gruppi neofascisti e neonazisti.\nAll'interno delle carceri la numerosa presenza di detenuti politici port\u00f2 ad aprire un nuovo \u00abfronte\u00bb: il fronte delle carceri. I brigatisti detenuti costituirono \u00abbrigate\u00bb (dette di \u00abkampo\u00bb) in ogni carcere, con strutture gerarchiche di collegamento tra i vari carceri e l'organizzazione esterna. Le carceri diventarono l'unico \u00abcentro studi\u00bb delle Brigate Rosse; il \u00abpensatoio\u00bb dell'organizzazione tra il 1976 e il 1980 si era trasferito nelle carceri di massima sicurezza in cui i capi storici delle BR venivano trasferiti: prima Nuoro, poi l'Asinara e infine Palmi.\nDa sempre Moretti era considerato l'esponente dell'ala dura: considerava la propaganda armata un'inutile perdita di tempo, ragion per cui si sarebbe dovuto subito attuare l'attacco in stile militare agli apparati dello Stato. Una volta che l'arresto di Curcio e Franceschini lo catapult\u00f2 ai vertici dell'organizzazione terroristica, Moretti tra il 1974 e il 1976, trasform\u00f2 le BR in un esercito guerrigliero. La fase pi\u00f9 cruenta e sanguinaria delle BR si pu\u00f2 pertanto riassumere con la permanenza di Moretti alla guida del movimento eversivo. Sfuggito alle retate del 1974, poco alla volta, riorganizza l'assetto delle BR, esasperandone l'aspetto militare mettendo in secondo piano quello politico. Le BR applicano la compartimentazione: piccoli gruppi chiusi, al fine di evitare infiltrazioni e tradimenti. Le BR annoverano decine di militanti e un numero imprecisato di \u00abirregolari\u00bb, persone che continuano a svolgere le loro attivit\u00e0 quotidiane e che svolgono mansioni prevalentemente non militari.\nIl 13 ottobre 1974, alla cascina Spiotta di Arzello di Acqui Terme (AL), si riun\u00ec la prima Direzione strategica delle BR. L'ordine del giorno riguard\u00f2 la ridefinizione delle strutture e dell'intervento alla luce degli arresti di Curcio e Franceschini, due dei componenti del comitato nazionale. La direzione dell'organizzazione venne assunta in pratica da Mario Moretti e da Margherita Cagol, mentre entrarono in clandestinit\u00e0 nuovi militanti come Lauro Azzolini e Franco Bonisoli.\nSuccessi e sconfitte.\nNell'inverno 1974 si riun\u00ec nel Veneto la seconda direzione strategica. All'ordine del giorno venne posta la liberazione dei prigionieri. Venne deciso, soprattutto su iniziativa di Margherita Cagol, l'assalto al carcere di Casale Monferrato, effettuato il 18 febbraio 1975 da un nucleo armato sotto la guida di Margherita Cagol e di Mario Moretti, che port\u00f2 alla liberazione di Renato Curcio. Nel carcere in cui era detenuto, Curcio godeva di molta libert\u00e0 di movimenti, e l'evasione venne preannunciata con un telegramma \u2013 \u00abpacco arriva domani\u00bb \u2013\nche non suscit\u00f2 alcun sospetto. Il giorno dopo Margherita Cagol arriv\u00f2 con un pacco di cartaccia, all'interno del quale c'era un mitra, che Curcio punt\u00f2 contro le guardie.\nCurcio rimase latitante per 11 mesi prima di essere nuovamente arrestato il 18 gennaio 1976. Da allora rimase ininterrottamente in carcere fino al rilascio, nel 1998.\nNel marzo 1975 vengono riallacciati i contatti presi negli anni precedenti con alcuni militanti di Roma, provenienti da varie aree ed esperienze politiche (Potere Operaio, Marxisti-leninisti, Collettivo Autonomo di Via dei Volsci), e viene dato avvio alla costruzione della colonna romana.\nNell'aprile 1975 venne diffusa la prima risoluzione della direzione strategica. Il lavoro di propaganda e intimidazione nelle fabbriche aveva prodotto risultati modesti e la strategia cambi\u00f2. Le BR decisero di attaccare lo Stato colpendo quelli che ritenevano esserne i rappresentanti, definiti \u00abservi dello Stato\u00bb: politici, magistrati, forze dell'ordine.\nIl 15 maggio 1975, nel quadro della campagna contro il \u00abneo-gollismo\u00bb, fu gambizzato il consigliere comunale della DC milanese, Massimo De Carolis. Si tratt\u00f2 del primo ferimento intenzionale da parte dei brigatisti.\nA causa delle crescenti necessit\u00e0 finanziarie dell'organizzazione per potenziare le strutture logistiche e incrementare il numero di militanti clandestini, il Comitato Esecutivo, formato in questa fase da Curcio, Moretti, Semeria e Cagol, decise di organizzare un sequestro a scopo di estorsione, pianificando il rapimento dell'industriale dello spumante Vittorio Vallarino Gancia. Il 4 giugno 1975 un nucleo armato brigatista rap\u00ec senza difficolt\u00e0 l'industriale, che venne trasferito nella base di Cascina Spiotta, presso Acqui Terme. Tuttavia, a causa di errori di alcuni militanti e di eventi fortuiti, il 5 giugno i carabinieri eseguirono una serie di controlli che permisero di individuare la base. Una pattuglia dei carabinieri fece irruzione nella Cascina Spiotta, dove Gancia era detenuto da Cagol e da un altro brigatista che non \u00e8 mai stato identificato. I due brigatisti tentarono di sfuggire ingaggiando un drammatico conflitto a fuoco con armi automatiche e bombe a mano, che termin\u00f2 con la morte dell'appuntato dei carabinieri Giovanni d'Alfonso, con il gravissimo ferimento del tenente Umberto Rocca e con la morte di Margherita Cagol, fondatrice dell'organizzazione e compagna di Renato Curcio.\nI brigatisti sospettarono che Margherita Cagol fosse stata uccisa deliberatamente dopo che gi\u00e0 ferita si era arresa, mentre le ricostruzioni ufficiali esclusero questa eventualit\u00e0; tuttavia, le circostanze non del tutto chiare degli eventi favorirono il risentimento ed esacerbarono la radicalit\u00e0 del gruppo eversivo. Alla memoria di Margherita Cagol le Brigate Rosse dedicarono il nome della colonna di Torino.\nTra il 1974 e il 1976, in conflitti a fuoco tra militanti e forze dell'ordine perdono la vita tre militari: oltre al maresciallo dei carabinieri Felice Maritano morirono l'appuntato di polizia Antonio Niedda a Ponte di Brenta (PD) il 4 settembre 1975 (ucciso dal brigatista Carlo Picchiura durante un controllo casuale) e il vicequestore Francesco Cusano a Biella (VC) il 1\u00ba settembre 1976 (ucciso da Lauro Azzolini e Calogero Diana).\nLa direzione di Moretti.\nNel corso del 1976, dopo il nuovo arresto di Curcio, catturato assieme ad altri militanti tra cui Nadia Mantovani, Angelo Basone e Vincenzo Guagliardo, l'impianto organizzativo sancito nelle risoluzioni del 1974 e del 1975 sub\u00ec una trasformazione radicale che non rester\u00e0 senza conseguenze nel dibattito interno. Il \u00abfronte delle grandi fabbriche\u00bb fu assorbito all'interno del \u00abfronte della lotta alla controrivoluzione\u00bb, che verr\u00e0 poi articolato al suo interno in vari settori d'intervento.\nQuesta trasformazione costitu\u00ec una vera e propria \u00abseconda fondazione delle BR\u00bb: tutti i comparti e tutte le attivit\u00e0 dell'organizzazione vengono ripensati per mettere meglio a punto \u00abl'attacco al cuore dello Stato\u00bb. La direzione esterna \u00e8 diretta dai nuovi membri del comitato esecutivo e in particolare da Mario Moretti, il militante dotato di maggiore esperienza e capacit\u00e0 organizzativa. In carcere Curcio e Franceschini restano per tutte le BR i veri teorici dell'organizzazione.\nLe decisioni delle BR in carcere assumeranno maggiore peso man mano che le brigate carcerarie si allargano e le brigate del territorio e delle metropoli si assottigliano: i nuovi militanti sono per lo pi\u00f9 giovani non altrettanto preparati ideologicamente dei vecchi militanti del \u00abnucleo storico\u00bb.\nA riguardo delle nuove strategie brigatiste Lauro Azzolini raccont\u00f2 che \u00abdopo Sossi, dopo la Spiotta, dopo la caduta di tanti compagni, con le forze regolari ridotte a quindici persone, Moretti, Bonisoli e io facemmo una lunga riflessione e arrivammo a questa alternativa: qui, o questa guerra la facciamo sul serio, o tanto vale piantarla. Qui o ci mettiamo in testa di vincere o siamo vinti in partenza. Presa la decisione militare e strategica di fare la guerra allo Stato, sul serio, per vincerla, tutto ne consegu\u00ec, l'analisi politica compreso il Sim, o Stato imperialista delle multinazionali, diventava un corollario e una giustificazione della macchina militare, della ferocia dello scontro, del pesante lavoro\u00bb.\nIl 27 maggio ebbe inizio a Torino il processo alle Brigate Rosse, al quale i brigatisti detenuti risponderanno con il \u00abprocesso guerriglia\u00bb, rifiutando il ruolo di imputati, rifiutando gli avvocati e anche gli avvocati di ufficio. Minacciarono giudici, magistrati, avvocati (che verranno dichiarati \u00abcollaborazionisti\u00bb) e la giuria popolare, in un clima di terrore, tanto che molti cittadini si rifiutarono di ricoprire il ruolo di giudici popolari.\nL'8 giugno 1976, a Genova, un nucleo armato brigatista guidato da Mario Moretti, colp\u00ec mortalmente il procuratore generale Francesco Coco e i due militari della sua scorta (Antioco Deiana e Giovanni Saponara). Nei giorni del sequestro Sossi, Coco si era rifiutato di firmare la scarcerazione dei detenuti che le BR chiedevano in cambio della liberazione dell'ostaggio. Le BR definirono questa azione come una \u00abdisarticolazione politica e militare delle strutture dello Stato\u00bb. Il cruento attentato venne deciso ed organizzato dai componenti del nuovo Comitato esecutivo delle BR formato da Mario Moretti, Lauro Azzolini, Franco Bonisoli e Rocco Micaletto che aveva deciso di passare agli omicidi politici anche per dimostrare la nuova efficienza militare dell'organizzazione. Riguardo agli esecutori materiali dell'agguato, le indagini giudiziarie furono subito molto difficili, dopo le accuse rivolte a Giuliano Naria, il brigatista Patrizio Peci rifer\u00ec ai carabinieri che avrebbero fatto parte del gruppo di fuoco tutti i componenti del comitato esecutivo, il nuovo militante brigatista della colonna genovese in costituzione Riccardo Dura, e forse lo stesso Naria.\nIl volantino di rivendicazione colleg\u00f2 il delitto con le imminenti elezioni politiche: \u00abIl 20 giugno si potr\u00e0 solo scegliere chi realizzer\u00e0 lo Stato delle multinazionali, chi dar\u00e0 l'ordine di sparare ai proletari. Chi ritiene oggi che per via elettorale si potranno determinare equilibri favorevoli al proletariato... indica una linea avventuristica e suicida. L'unica alternativa al potere \u00e8 la lotta armata per il comunismo\u00bb. L'attentato ebbe come conseguenza la sospensione del processo di Torino, che venne rinviato all'anno successivo.\nIl 15 dicembre 1976, intercettato da forze di polizia durante una visita alla famiglia a Sesto San Giovanni, Walter Alasia, militante clandestino della colonna di Milano, ingaggi\u00f2 un conflitto a fuoco con la Polizia. Persero la vita, oltre al brigatista ventenne, il maresciallo Sergio Bazzega e il vicequestore Vittorio Padovani. La colonna di Milano delle BR prender\u00e0 il suo nome: Walter Alasia \u00abLuca\u00bb. I genitori di Alasia testimoniarono che fu il figlio il primo ad aprire il fuoco sulle forze dell'ordine, prendendo nettamente le distanze dalle scelte estremiste di Walter.\nDagli inizi del 1977 l'attivit\u00e0 delle Brigate Rosse aument\u00f2 continuamente grazie alla migliorata struttura organizzativa e logistica, all'afflusso di nuovi militanti e alla costituzione di colonne molto attive a Genova e Roma. Inoltre il 3 gennaio 1977 Prospero Gallinari riusc\u00ec ad evadere dal carcere di Treviso e riprese la militanza attiva nelle Brigate Rosse, prima operando al Nord e quindi trasferendosi a Roma per rinforzare la nuova colonna.\nIl 12 febbraio 1977, con il ferimento intenzionale di Valerio Traversi, dirigente del Ministero di Grazia e Giustizia, la colonna di Roma comp\u00ec la sua prima azione. La colonna si era costituita dopo l'arrivo a Roma di tre brigatisti dal Nord: Mario Moretti, Franco Bonisoli e Maria Carla Brioschi; i nuclei principali provenivano dalle strutture militari di Potere Operaio, come Valerio Morucci, Adriana Faranda, Bruno Seghetti.\nIl sequestro di Pietro Costa, appartenente alla nota famiglia di armatori genovesi, avvenne a Genova tra il 12 gennaio e il 3 aprile 1977. Organizzato e diretto da Mario Moretti con il supporto della nuova colonna genovese delle BR in via di costituzione, di cui facevano parte Rocco Micaletto, Riccardo Dura e Fulvia Miglietta, l'agguato mirava ancora una volta all'autofinanziamento e frutt\u00f2 alle BR un riscatto di un miliardo e mezzo di lire, denaro che permise all'organizzazione di finanziarsi per molti anni.\nIl 28 aprile 1977, un nucleo diretto da Rocco Micaletto, con Raffaele Fiore, Angela Vai e Lorenzo Betassa uccise Fulvio Croce, presidente del consiglio dell'ordine degli avvocati di Torino. La Corte d'assise, in seguito a questa azione, il 3 maggio sospese nuovamente il processo in atto contro il primo gruppo di inquisiti per le BR. A Sesto San Giovanni, il 7 giugno un appartenente alla colonna Valter Alasia gambizza Fausto Silini, caporeparto alla Breda, mentre sta entrando in fabbrica, responsabile del trasferimento di mansioni di 30 operai.\nAnche i giornalisti diventarono bersaglio dei brigatisti, per \u00abdisarticolare la funzione controrivoluzionaria svolta dai grandi media\u00bb: il 1\u00ba giugno 1977 venne ferito a Genova Vittorio Bruno, vicedirettore de \"Il Secolo XIX\"; il 2 giugno, a Milano, fu la volta di Indro Montanelli, direttore de \"il Giornale nuovo\", colpito da un gruppo di fuoco formato da Calogero Diana, Franco Bonisoli e Lauro Azzolini; il 3 giugno, a Roma, rimase gambizzato Emilio Rossi, direttore del TG1. Nei mesi successivi rimasero feriti anche Antonio Garzotto (\"Il Gazzettino\", 7 luglio, da membri del Fronte Comunista Combattente), e Nino Ferrero (\"l'Unit\u00e0\", 19 settembre, dai militanti di Azione Rivoluzionaria).\nIl 16 novembre, a Torino, venne gravemente ferito Carlo Casalegno, giornalista e vicedirettore del quotidiano \"La Stampa\": morir\u00e0 dopo tredici giorni di agonia. A sparare fu Raffaele Fiore, capo della colonna di Torino, con l'appoggio di Patrizio Peci, Piero Panciarelli e Vincenzo Acella. Questo omicidio \u00e8 stato rivendicato come risposta alle morti di Andreas Baader, Gudrun Ensslin e Jan Carl Raspe, avvenuta il 18 ottobre 1977 nel carcere di Stammheim (Germania Ovest). I tre terroristi della RAF tedesca vennero trovati morti in carcere, secondo alcune frange \u00absuicidati\u00bb, dopo il fallimento del dirottamento a Mogadiscio del Boeing 737 della Lufthansa da parte di un commando palestinese. A seguito della morte dei tre membri della RAF il 19 ottobre 1977 venne assassinato, sempre nella Germania Ovest, l'industriale e presidente della Confindustria tedesca Hanns-Martin Schleyer gi\u00e0 tenuto prigioniero dai terroristi in seguito al suo rapimento del 5 settembre. Notevoli erano le analogie sulle modalit\u00e0 operative tra il rapimento di Schleyer e quello successivo di Aldo Moro, nonch\u00e9 sulle modalit\u00e0 dei rispettivi omicidi e sui ritrovamenti dei cadaveri, tanto da fare sospettare agli inquirenti un comune addestramento; al riguardo si parl\u00f2 a lungo di un supporto da parte della Stasi o di altri servizi segreti oltre cortina di ferro.\nNel frattempo s'inaugur\u00f2 nel luglio 1977 (in concomitanza con una scioccante copertina sul periodico tedesco \"Der Spiegel\", raffigurante una pistola fumante sopra un piatto di spaghetti altrettanto fumante) un inasprimento delle pene detentive inflitte ai brigatisti carcerati, che provoc\u00f2 molta indignazione. Intere sezioni di carceri vennero predestinate al loro accoglimento, a cominciare dalla casa circondariale di Badu 'e Carros, a Nuoro.\nPer rappresaglia, i brigatisti ripresero a uccidere. Le vittime furono Riccardo Palma, magistrato addetto alla direzione generale degli istituti di prevenzione e pena (Roma, 14 febbraio 1978, ucciso da Prospero Gallinari); Lorenzo Cotugno, agente di custodia presso il carcere Le Nuove (Torino, 11 aprile 1978); Francesco Di Cataldo, maresciallo degli agenti di custodia presso il carcere di San Vittore (Milano, 20 aprile 1978).\nIl 10 marzo 1978 le BR colpirono mortalmente Rosario Berardi, maresciallo di polizia, sezione antiterrorismo, in relazione alla riapertura del processo di Torino avvenuta il giorno precedente: il nucleo di fuoco era composto da Piancone, Acella, che spararono, con Peci e Ponti complici. Il 21 giugno 1978, a Genova, le BR colpirono mortalmente Antonio Esposito, funzionario dell'Antiterrorismo (ucciso su un autobus da Francesco Lo Bianco e Riccardo Dura, il nuovo spietato capo della colonna di Genova). Quest'azione coincise con l'entrata in camera di consiglio dei giudici del processo di Torino, che si concluse il 23 giugno. Vengono anche uccisi Girolamo Tartaglione, direttore generale degli affari penali del Ministero di Grazia e Giustizia (Roma, 10 ottobre 1978) per mano di Alessio Casimirri, Alvaro Lojacono, Adriana Faranda e Massimo Cianfanelli; Salvatore Lanza e Salvatore Porceddu, agenti di polizia addetti alla sorveglianza esterna del carcere Le Nuove (Torino, 15 dicembre 1978). Gli assassini furono i soliti regolari della colonna di Torino: Fiore, Panciarelli, Nadia Ponti e Vincenzo Acella.\nIl sequestro Moro.\nEventi decisivi della storia delle Brigate Rosse e della storia stessa della Repubblica furono l'agguato di via Fani a Roma il 16 marzo 1978 e il conseguente sequestro Moro. In via Fani l'azione dei brigatisti, dieci militanti guidati da Mario Moretti, Valerio Morucci e Prospero Gallinari, si concluse in pochi secondi con l'uccisione di tutti i membri della scorta dell'onorevole Aldo Moro (Oreste Leonardi, Domenico Ricci, Giulio Rivera, Francesco Zizzi e Raffaele Iozzino) e con il rapimento dell'uomo politico.\nMoro rest\u00f2 prigioniero per 55 giorni, dal 16 marzo al 9 maggio 1978: mentre era nelle mani dei brigatisti che lo interrogavano scrisse diverse lettere alla famiglia e ai compagni di partito per chiedere uno scambio di prigionieri che gli salvasse la vita. La politica si divise tra il fronte della fermezza (Andreotti, Berlinguer e il resto dell'arco costituzionale, in particolare Ugo La Malfa che proponeva il ripristino della pena di morte per i terroristi) e il fronte della trattativa (Bettino Craxi, i radicali, la sinistra non comunista, i cattolici progressisti come Raniero La Valle, uomini di cultura come Leonardo Sciascia). Anche Papa Paolo VI intervenne, su espresso invito dello stesso Moro, verso \u00abgli uomini delle Brigate Rosse\u00bb al fine di salvare la vita del prigioniero, ma fu tutto inutile, dal momento che lo Stato non cedette alle richieste dei brigatisti. L'ultimo comunicato delle BR iniziava in modo molto cupo con un gerundio: \u00abConcludiamo la battaglia iniziata il 16 marzo eseguendo la sentenza a cui Aldo Moro \u00e8 stato condannato\u00bb.\nCos\u00ec come la classe politica si era divisa tra fermezza e trattativa, anche al vertice delle Brigate Rosse si era dibattuto tra uccisione e rilascio dell'ostaggio: prevalse la prima linea, anche se Adriana Faranda e Valerio Morucci erano contro l'omicidio e lo ripeterono a Moretti il 3 maggio, mentre Curcio (detenuto nel carcere di Palmi) disse un giorno che \u00abdi Moro non abbiamo mai saputo nulla e sei mesi dopo che lo hanno ammazzato hanno chiesto a noi prigionieri di scrivere perch\u00e9 lo avevano fatto\u00bb.\nIl corpo senza vita di Moro venne ritrovato nel bagagliaio di una Renault R4 amaranto, parcheggiata in via Michelangelo Caetani n\u00b032, contromano, all'incrocio con via Funari, simbolicamente vicino a via delle Botteghe Oscure n\u00b04 (sede storica del PCI) e piazza del Ges\u00f9 n\u00b046 (sede storica della DC). Per la liberazione di Moro s'impegnarono sia Papa Paolo VI (col famoso invito a rilasciarlo \u00absenza condizioni\u00bb) che l'allora Segretario generale dell'ONU, Kurt Waldheim. Il rapimento di Aldo Moro tenne occupato l'intero vertice brigatista per il secondo semestre del 1977, in base alle testimonianze rese al primo processo tenutosi tra il 1982 e il 1983 nell'aula bunker del Foro Italico in Roma. Il 24 gennaio 1983 i giudici della Corte d'assise di Roma, al termine di un dibattimento durato nove mesi, inflissero ai 63 imputati delle istruttorie Moro-uno e Moro-bis 32 ergastoli e 316 anni di carcere. Decisero anche quattro assoluzioni e tre amnistie. Furono applicate le norme di legge che concedevano un trattamento di favore ai collaboratori di giustizia, e furono riconosciute alcune attenuanti ai dissociati. Il 14 marzo 1985, nel processo d'appello, i giudici diedero maggior valore alla dissociazione (scelta fatta da Adriana Faranda e Valerio Morucci) cancellando 10 ergastoli e riducendo la pena ad alcuni imputati. Pochi mesi dopo, il 14 novembre, la Cassazione conferm\u00f2 sostanzialmente il giudizio d'appello. La sentenza del processo Moro-ter si concluse cinque anni dopo, il 12 ottobre 1988 con 153 condanne (26 ergastoli e pi\u00f9 di 1.800 anni complessivi di carcere a carico degli imputati).\nL'uccisione di Moro segn\u00f2 il momento pi\u00f9 critico dei rapporti tra il gruppo terrorista e la sinistra extraparlamentare, che gi\u00e0 negli anni precedenti erano stati comunque difficili, a cominciare da Lotta Continua che professava l'equidistanza dal terrorismo e dallo Stato con lo slogan \u00abn\u00e9 con lo Stato, n\u00e9 con le BR\u00bb, attribuito erroneamente allo scrittore Leonardo Sciascia. Moro, in alcune lettere, lanci\u00f2 degli anatemi contro i suoi ex-compagni di partito, rei di non voler aprire una trattativa con i brigatisti, scrivendo: \u00abSe voi non intervenite, sarebbe scritta una pagina agghiacciante nella storia d'Italia. Il mio sangue ricadrebbe su di voi, sul partito, sul Paese. Pensateci bene, cari amici.\u00bb e \u00abIo non desidero intorno a me, lo ripeto, gli uomini di potere. Voglio vicino a me coloro che mi hanno amato davvero e continueranno ad amarmi e a pregare per me. Se tutto questo \u00e8 deciso, sia fatta la volont\u00e0 di Dio. Ma nessun responsabile si nasconda dietro l'adempimento di un presunto dovere.\u00bb. La mitraglietta Skorpion cecoslovacca evit\u00f2 al partito democristiano i dilemmi di un dopo-sequestro imprevedibile visto che Moro, nei suoi anatemi, lo aveva rinnegato e che, di conseguenza, sarebbe riemerso dal covo di via Montalcini pieno di rancori e ansioso di vendette da assaporare a sangue freddo: in merito a questa circostanza i giornalisti Indro Montanelli e Mario Cervi hanno sostenuto che Moro vivo sarebbe stato il peggior nemico della DC, ben pi\u00f9 di Francesco Cossiga durante il 1991.\nUna delle prime conseguenze del rapimento Moro fu l'esito delle elezioni amministrative del 14 maggio 1978: la DC ottenne circa il 42,6% dei consensi, mentre il PCI scese al 26,4%. Per l'elettorato italiano Moro rappresent\u00f2 il martire di un partito in crisi d'identit\u00e0, mentre non si cap\u00ec bene se i comunisti fossero stati puniti perch\u00e9 si erano avvicinati all'area governativa, o perch\u00e9 avevano sostenuto la linea della fermezza.\nL'uccisione di Moro e della sua scorta, rappresent\u00f2 il massimo grado di sfida lanciato allo Stato dall'organizzazione eversiva, tanto che un nutrito sottobosco di fiancheggiatori e di simpatizzanti era conquistato dalla propaganda e dall'ideologia terrorista. Sui muri comparvero scritte quali \u00abMoro, che doloro!\u00bb o \u00ab10 - 100 - 1.000 Aldo Moro!\u00bb, mentre nei comizi di protesta si url\u00f2 \u00abMoro fascista!\u00bb. Altri intellettuali, invece, ammonivano a una reazione dello Stato affermando che i brigatisti non erano \u00absamurai invincibili\u00bb. Il 23 giugno 1978 si concluse il processo di Torino contro i vertici delle Brigate Rosse e ci\u00f2 fu visto come una sconfitta dell'organizzazione terroristica.\nIl 1 ottobre 1978 in un'operazione antiterrorismo condotta a Milano venne arrestato in via Pallanza il brigatista Antonio Savino, dopo un conflitto a fuoco in cui rimase gravemente ferito il brigadiere dei carabinieri Carmelo Crisafulli. Nel corso della stessa operazione i carabinieri scoprirono un covo delle BR in via Monte Nevoso, arrestando i brigatisti Lauro Azzolini, Franco Bonisoli e Nadia Mantovani; nel covo furono sequestrati molti documenti, tra cui il memoriale Moro (presente solo in fotocopia e in una versione ridotta) e alcune lettere inizialmente non diffuse. Gli stessi brigatisti hanno affermato di aver distrutto le bobine degli interrogatori e gli originali degli scritti di Moro, in quanto ritenuti non importanti. Dodici anni dopo, nel 1990, nello stesso locale furono trovati altri documenti, nascosti dietro a un pannello, tra cui il memoriale integrale, in cui Moro accenn\u00f2 all'organizzazione Gladio e altre lettere scritte durante la prigionia.\nPer tutto il 1978 la presenza delle BR nelle grandi fabbriche di Torino, Milano, Genova e del Veneto fu scandita da diverse azioni contro le gerarchie e i dirigenti industriali. Nel corso di questa campagna venne ucciso Pietro Coggiola, capofficina FIAT (Torino, 28 settembre 1978). L'azione contro di lui, nelle intenzioni dell'organizzazione, doveva essere solo un ferimento.\nIl sequestro e l'uccisione di Aldo Moro segnarono il punto pi\u00f9 alto dell'eversione brigatista e, allo stesso tempo, l'inizio della crisi: Enrico Fenzi, militante della colonna genovese, ricord\u00f2 che dopo l'omicidio del presidente democristiano le BR non sapevano pi\u00f9 come organizzarsi e cominciavano a percepire un senso di sconfitta.\nAlcuni terroristi, contrari all'uccisione di Moro e alla campagna di sangue successiva, abbandonarono il movimento.\nNel gennaio 1979, uscirono dalle BR sette militanti, tra cui Valerio Morucci e Adriana Faranda, della colonna romana. Le loro posizioni furono esposte nel documento \"Fase: passato, presente e futuro\", pubblicato a Roma nel febbraio 1979. Essi confluirono nel Movimento Comunista Rivoluzionario e vennero catturati il 30 maggio successivo.\nLa risposta dello Stato e la crisi delle BR.\nMentre le BR iniziavano a vivere travagli interni con fuoriuscita di militanti e perdita di appoggi, continuava la loro campagna di uccisioni.\nIl 24 gennaio 1979 fu ucciso a Genova, da un gruppo brigatista formato da Riccardo Dura, Vincenzo Guagliardo e Lorenzo Carpi, il sindacalista della CGIL Guido Rossa, accusato d'aver denunciato un brigatista irregolare che stava operando un'azione di volantinaggio nelle acciaierie Italsider del capoluogo ligure ove entrambi lavoravano, dest\u00f2 grande emozione e alien\u00f2 alle BR il sostegno di gran parte della classe operaia. Fino ad allora la \u00abbase\u00bb era incerta, e nel migliore dei casi utilizzava lo slogan della sinistra extraparlamentare (\u00abn\u00e9 con le BR n\u00e9 con lo Stato\u00bb). Quando il PCI torinese decise di distribuire pi\u00f9 di 100.000 questionari in cui la domanda cruciale era \u00abAvete da segnalare fatti concreti che possano aiutare gli organi della magistratura e le forze dell'ordine a individuare coloro che commettono attentati, delitti, aggressioni?\u00bb vennero date solamente 35 risposte ad essa. L'attentato provoc\u00f2 vivaci polemiche all'interno delle Brigate Rosse e venne ritenuto un grave errore politico per la propaganda e il proselitismo all'interno della classe operaia.\nTre mesi dopo, il 24 aprile, un commando di brigatisti, tra i quali Prospero Gallinari, gambizz\u00f2 sotto la sua casa di Torino Franco Piccinelli, caporedattore dei servizi giornalistici della Rai del Piemonte. I colpi sparatigli alle gambe, sotto gli occhi terrorizzati dei due figli, all'epoca di 10 e 6 anni, gli provocarono una lesione all'arteria femorale. L'emorragia venne fortunatamente bloccata da un carabiniere che utilizz\u00f2 la propria cintura per stringere la gamba.\nNei primi mesi del 1979, a Roma, vengono effettuati due interventi contro la Democrazia Cristiana, definito \u00abIl partito degli ipocriti\u00bb. Fu colpito mortalmente il consigliere provinciale Italo Schettini, il 29 marzo 1979. Soprattutto il 3 maggio, durante la campagna elettorale per le elezioni politiche, un nucleo di circa quindici brigatisti attacc\u00f2 la sede della DC di piazza Nicosia: divisi in tre gruppi, guidati da Bruno Seghetti, Prospero Gallinari e Francesco Piccioni, i brigatisti fecero irruzione all'interno della sede, terrorizzarono gli occupanti e, durante la fuga, respinsero l'intervento di una pattuglia della polizia accorsa sul luogo, uccidendo gli agenti Antonio Mea e Piero Ollanu, e ferendone un terzo.\nNel corso dell'estate dello stesso anno, le Brigate Rosse allacciarono relazioni in Sardegna con un gruppo politico separatista, Barbagia Rossa, anche al fine di sostenere un'eventuale evasione dall'Asinara dei suoi militanti ivi incarcerati, e di costruire una nuova colonna. Il 13 luglio un gruppo di fuoco brigatista, guidato da Antonio Savasta, uccise al ponte Matteotti il colonnello dei carabinieri Antonio Varisco, comandante del \u00abnucleo traduzioni\u00bb, mentre si recava in ufficio: a lui s'ispir\u00f2 Carlo Cassola nel romanzo \"Monte Mario\", per tratteggiare la figura di un ufficiale di destra.\nNel luglio 1979, i detenuti BR del carcere speciale dell'Asinara fecero pervenire al comitato esecutivo dell'organizzazione, formato in quel momento da Moretti, Gallinari, Micaletto e Fiore, un documento di 130 pagine in cui erano esposte le tesi politiche che, secondo la loro opinione, avrebbero dovuto indirizzare l'attivit\u00e0 dopo la campagna Moro: si tratt\u00f2 il primo segnale di una crisi che in breve tempo disgregher\u00e0 le Brigate Rosse. L'esecutivo, impegnato nel potenziamento delle strutture logistiche dell'organizzazione e sottoposto a forte pressione dall'attivit\u00e0 di contrasto delle forze dell'ordine, ritenne irrealistiche le tesi del documento dei detenuti e rese noto ai prigionieri il suo disaccordo. A ottobre, i prigionieri risposero chiedendo le dimissioni dell'esecutivo in blocco.\nIl 2 ottobre 1979 i brigatisti detenuti all'Asinara annunciarono la loro intenzione di smantellare il carcere speciale. Dopo una notte di battaglia, con esplosivi, scontri a fuoco e lotte corpo a corpo, la struttura del carcere divent\u00f2 inagibile. Tre settimane dopo, il 24 ottobre, nel carcere speciale di Cuneo, si tolse la vita Francesco Berardi, militante BR denunciato da Guido Rossa. La colonna di Genova verr\u00e0 dedicata al suo nome: Francesco Berardi \u00abCesare\u00bb.\nLe BR continuarono la loro sanguinosa offensiva militare contro persone, agenti delle forze dell'ordine, magistrati, esponenti politici, ritenuti rappresentanti degli apparati \u00abrepressivi\u00bb dello Stato. Persero la vita Vittorio Battaglini e Mario Tosa (21 novembre 1979); Antonino Casu ed Emanuele Tuttobene (25 gennaio 1980, entrambi a Genova); a Roma furono uccisi Michele Granato (9 novembre 1979), Domenico Taverna (27 novembre) e Mariano Romiti (7 dicembre).\nProprio in questo periodo si verific\u00f2 la prima grave scissione del movimento: viene espulsa per intero la colonna milanese Walter Alasia, ritenuta non aderente alla linea politico-operativa del comitato esecutivo e della direzione strategica. Si concluse a Torino, nel mese di dicembre, l'appello del processo che vedeva imputati i componenti del nucleo storico delle BR. I detenuti riassumono le loro tesi, gi\u00e0 esposte nel documento di luglio, nel comunicato n. 19. A Milano vengono uccisi in via Schievano i tre agenti di polizia Antonio Cestari, Rocco Santoro, Michele Tatulli, l'8 gennaio 1980. Il 19 gennaio 1980 a Mestre ebbe luogo l'attentato mortale contro il dirigente della Montedison Sergio Gori, che di fatto sar\u00e0 l'ultima azione BR inserita nel contesto delle grandi fabbriche.\nIl 12 febbraio 1980 due brigatisti, Bruno Seghetti e Anna Laura Braghetti, uccidono Vittorio Bachelet, professore ordinario di Diritto pubblico dell'economia presso la Facolt\u00e0 di Scienze politiche dell'Universit\u00e0 La Sapienza di Roma. Bachelet fu assassinato dai due brigatisti all'interno stesso dell'ateneo. Il professore \u00e8 stato anche dirigente dell'Azione Cattolica, presidente della stessa, consigliere comunale di Roma. Al momento dell'agguato era vicepresidente del CSM. Ai suoi funerali, il figlio Giovanni, all'epoca venticinquenne, nell'orazione funebre disse: \u00abPreghiamo per i nostri governanti, per i giudici, i poliziotti, i carabinieri, gli agenti di custodia e per quanti oggi, nelle diverse responsabilit\u00e0 \u2013 nella societ\u00e0, nel Parlamento, nelle strade \u2013 continuano in prima fila la battaglia della democrazia con coraggio e amore. Vogliamo pregare anche per quelli che hanno colpito il mio pap\u00e0 perch\u00e9, senza nulla togliere alla giustizia che deve trionfare, sulle nostre bocche ci sia sempre il perdono e mai la vendetta, sempre la vita e mai la richiesta della morte degli altri. Preghiamo.\u00bb. Queste parole scossero fortemente non pochi dei restanti membri dell'organizzazione.\nIl 15 febbraio 1980, a Cagliari, nei pressi della stazione ferroviaria ebbe luogo una sparatoria iniziata da un uomo, fermato per accertamenti dalla Polizia insieme a una donna perch\u00e9 trovati in compagnia di alcuni appartenenti al gruppo armato Barbagia Rossa. Le due persone erano i brigatisti Antonio Savasta ed Emilia Libera, recatisi in Sardegna per studiare la possibilit\u00e0 di stabilire un collegamento pi\u00f9 stretto con Barbagia Rossa per farne la colonna sarda delle BR.\nIl 21 febbraio 1980 furono arrestati, a Torino, Rocco Micaletto, componente del comitato esecutivo, e Patrizio Peci, dirigente della colonna torinese. In seguito all'arresto Peci divent\u00f2 un collaboratore di giustizia provocando una grave crisi organizzativa e politica per il movimento eversivo. Nei mesi successivi si susseguirono in tutta l'Italia centinaia di arresti e alcuni giudici dissero, anni dopo: \u00abPrima delle sue rivelazioni eravamo all'anno zero nella conoscenza delle organizzazioni clandestine\u00bb.\nUn anno dopo, nel 1981, altri brigatisti e in particolare Giovanni Senzani, al fine di screditare Peci e di prevenire ulteriori diserzioni, uccisero suo fratello Roberto e diffusero la notizia che il brigatista avesse concordato in precedenza con i carabinieri le modalit\u00e0 della sua cattura: in seguito \u00e8 stato accertato che la teoria del doppio arresto era falsa, poich\u00e9 si trattava semplicemente di una vendetta trasversale, con lo scopo di delegittimare e far dimettere il generale Carlo Alberto dalla Chiesa e il giudice Gian Carlo Caselli.\nNella notte del 28 marzo 1980, a Genova, i carabinieri fecero irruzione in un appartamento in via Fracchia, individuato grazie alla collaborazione di Peci; dopo uno scontro a fuoco furono uccisi i quattro brigatisti presenti all'interno: la proprietaria dell'appartamento Annamaria Ludmann \u00abCecilia\u00bb, Riccardo Dura \u00abRoberto\u00bb, membro del comitato esecutivo e responsabile principale della colonna genovese, Lorenzo Betassa \u00abAntonio\u00bb e Piero Panciarelli \u00abPasquale\u00bb, militanti della colonna di Torino. La tragica vicenda fu fonte di polemiche riguardo alle modalit\u00e0 dell'irruzione e all'esatta dinamica degli eventi. In difesa delle forze dell'ordine intervenne il generale dalla Chiesa, affermando: \u00abC'\u00e8 stato un conflitto tra carabinieri, che operavano nei confronti di un covo dove si riteneva esistessero dei clandestini, e clandestini che hanno reagito. Voglio precisare che il primo a cadere a terra fu un nostro maresciallo, il maresciallo Ben\u00e0, che non venne colpito a un mignolo, o a una gamba, ma in un occhio, e l'occhio \u00e8 nella testa! Possiamo dire solo che la fortuna lo ha aiutato. Quindi, la reazione dei carabinieri intervenuti fu non solo legittima, di difesa, ma proporzionata all'offesa ricevuta.\u00bb.\nIn ricordo di questo fatto di sangue la colonna di Roma prende il nome \"Colonna XXVIII Marzo\" e la colonna veneta quello di \"Colonna Annamaria Ludman, \u00abCecilia\u00bb\".\nNonostante il cedimento dell'organizzazione a seguito delle confessioni di Peci e dell'arresto di numerosi dirigenti del gruppo, le Brigate Rosse nella prima met\u00e0 del 1980 continuarono a compiere un numero rilevante di attentati e omicidi. Il 12 maggio 1980 a Mestre viene assassinato Alfredo Albanese, dirigente della DIGOS di Venezia. Il 19 maggio viene ucciso, a Napoli, il consigliere regionale democristiano Pino Amato. In quest'ultima occasione il gruppo di brigatisti autori dell'omicidio venne intercettato durante la fuga e i quattro militanti furono tutti arrestati dopo un drammatico inseguimento nelle vie della citt\u00e0. Si trattava di due importanti dirigenti, Bruno Seghetti \u00abClaudio\u00bb e Luca Nicolotti \u00abValentino\u00bb, e di due componenti della colonna napoletana, Salvatore Colonna e Maria Teresa Romeo.\nPur iniziato il declino del movimento terroristico ad opera dei colpi inflittigli dalle forze dell'ordine, le Brigate Rosse tuttavia continuavano ad esercitare un richiamo su alcuni movimenti dell'ultrasinistra. Il caso pi\u00f9 eclatante fu l'omicidio del giornalista Walter Tobagi, ucciso a Milano il 28 maggio 1980 in un attentato terroristico perpetrato dalla Brigata XXVIII marzo, gruppo terroristico capitanato da Marco Barbone che, durante il processo a suo carico per questo fatto di sangue, dichiar\u00f2 che il nome del gruppo era evocativo dell'uccisione dei brigatisti di Genova e che l'omicidio di Tobagi serviva da biglietto di presentazione per entrare a pieno titolo nell'organizzazione brigatista e non rimanere nel limbo dei fiancheggiatori. Tobagi era autore di numerosi articoli critici sulla sinistra extraparlamentare ed aveva usato toni assai duri contro i brigatisti, a cominciare dal famoso titolo \"Non sono samurai invincibili\" dato ad un suo articolo.\nIn seguito a un'inchiesta del quotidiano \"Avanti!\" si scopr\u00ec che, sei mesi prima dell'omicidio, un infiltrato tra i terroristi invi\u00f2 ai carabinieri una memoria in cui spiegava dove si sarebbe effettuato e chi sarebbero stati i responsabili (Marco Barbone e la sua ragazza): si sospett\u00f2 inoltre che a scrivere il volantino di rivendicazione fosse gente che conosceva a fondo il mondo del giornalismo milanese. Successivamente il quotidiano socialista e alcuni parlamentari furono processati per un reato di opinione.\nA Milano il 12 novembre 1980 fu ucciso Renato Briano, direttore del personale della Marelli da un commando della colonna Walter Alasia mentre si recava al lavoro in un vagone della metropolitana. Il 28 novembre fu ucciso Manfredo Mazzanti, direttore dello stabilimento Falck Unione di Sesto San Giovanni.\nNel dicembre 1980 viene pubblicato L'ape e il comunista, un saggio di analisi marxista compilato dal nucleo storico delle BR, detenuto nel carcere di massima sicurezza di Palmi, la compilazione e la diffusione di questo testo, viene interpretata come un tentativo del nucleo storico brigatista, di riprendere il controllo sulle diverse colonne brigatiste in libert\u00e0, il testo fu scritto principalmente da Curcio e Franceschini, e diffuso per appoggiare la nascita del Partito guerriglia di Senzani ancora in libert\u00e0.\nIn dicembre, a Roma, venne sequestrato il giudice Giovanni D'Urso, che dirigeva l'ufficio terzo della Direzione generale carceraria, al Ministero di Grazia e Giustizia (da l\u00ec venivano gli ordini di trasferimento, con la destinazione dei detenuti). Nei volantini di rivendicazione il giudice veniva definito \u00abil massimo responsabile di tutto quanto concerne il trattamento di tutti i proletari detenuti sia nelle carceri normali sia nelle carceri speciali\u00bb e i suoi sequestratori chiesero, in cambio del rilascio, la chiusura del carcere dell'Asinara. La classe politica italiana, come in occasione del rapimento Moro, si divise tra fronte della fermezza e fronte della trattativa: il 25 dicembre Bettino Craxi dichiar\u00f2 pubblicamente che la chiusura dell'Asinara poteva anche essere interpretata come un segnale di cedimento, ma che in realt\u00e0 coincideva con un adempimento giustificato e da pi\u00f9 parti richiesto, dando cos\u00ec inizio allo sgombero, mentre Enrico Berlinguer critic\u00f2 duramente il provvedimento. Il 28 dicembre divamp\u00f2 una rivolta nel carcere di Trani (19 guardie carcerarie vennero prese in ostaggio da brigatisti e detenuti comuni) in seguito alla quale gli uomini dei GIS fecero irruzione, liberando gli ostaggi e sedando la sommossa. La sera del 31 dicembre arriv\u00f2 la vendetta brigatista, con l'assassinio del generale Enrico Galvaligi.\nIl 4 gennaio 1981 fu annunciato che D'Urso era stato condannato a morte, ma che la sentenza era sospesa: il giudice si sarebbe salvato solo se la stampa avesse pubblicato un proclama sottoscritto dal comitato di lotta del carcere di Trani. L'idea di coinvolgere gli organi di informazione era venuta a Giovanni Senzani: laureato in Lettere a Bologna, Senzani era un esperto di criminologia e problemi carcerari. Il giorno dopo Gianni Letta, direttore del quotidiano \"Il Tempo\", fu il primo a dire di no: sulla stessa linea si schier\u00f2 la maggioranza dei quotidiani italiani, tra cui il \"Corriere della Sera\", \"il Giornale nuovo\", \"Il Giorno\", \"il Resto del Carlino\" e \"l'Unit\u00e0\". Sul fronte opposto Giuliano Zincone, direttore de \"Il Lavoro\" di Genova, decise di pubblicare i comunicati delle BR, insieme ai quotidiani \"Avanti!\", \"il manifesto\", \"Il Messaggero\" e \"La Nazione\". Il Partito Radicale offr\u00ec alla famiglia D'Urso lo spazio a loro assegnato nella \u00abTribuna politica flash\u00bb trasmessa dalla Rai, e in quell'occasione la figlia Lorena, dopo aver rivolto un appello accorato per la liberazione del padre, lesse ampi stralci dai due comunicati. All'alba del 15 gennaio Giovanni D'Urso venne ritrovato in via del Portico d'Ottavia, vicino al Ministero di Grazia e Giustizia, incatenato all'interno di un'auto e vivo.\nLa fine della fase unitaria.\nL'unit\u00e0 del movimento terroristico venne meno tra il 1979 e il 1980: and\u00f2 in frantumi il fronte unitario e la capacit\u00e0 di agire a livello nazionale. All'omicidio di Guido Rossa seguirono manifestazioni nazionali di protesta e di condanna, il 6 febbraio 1980 venne istituita la legge sui pentiti che aiut\u00f2 ad aprire una breccia nella compattezza dei militanti, durante le crisi ideologiche conseguenti alla rottura del fronte unitario.\nLa colonna Walter Alasia si fece promotrice di un acceso dibattito interno e non firm\u00f2 la risoluzione strategica del novembre 1979, decidendo di pubblicarne una propria. Emersero forti perplessit\u00e0 su una strategia (monopolizzata dalle decisioni di una ristretta cerchia) disposta a sacrificare tutto, in virt\u00f9 del rigore ideologico e della coerenza rivoluzionaria, anche un rappresentante della classe operaia. In sostanza, la Walter Alasia si fece portavoce del dissenso interno propugnato dalla corrente \u00absindacalista\u00bb del movimento, sostenendo che le BR avrebbero dovuto ritornare \u00aballe origini\u00bb e lottare contro gli obiettivi prioritari.\nIn seguito la colonna milanese si fece sempre pi\u00f9 autonoma: Enrico Fenzi ricord\u00f2 che dopo le prime rivelazioni di Patrizio Peci, i suoi membri criticarono la direzione di Mario Moretti e dell'esecutivo, giudicata insufficiente e appoggiando l'ideologia del nucleo storico di Curcio e Franceschini (avere rapporti con la classe operaia e una base non di massa). In una riunione svolta a Tor San Lorenzo i membri della Alasia si dissero contrari ai reclutamenti romani, e si proponevano come l'unica colonna in grado di prendere la direzione dell'organizzazione, dicendo all'esecutivo: \u00abFatevi da parte, che le Brigate rosse siamo noi\u00bb. La Walter Alasia venne espulsa dalla direzione strategica nel dicembre 1980 dopo che, nei mesi di giugno e luglio dello stesso anno, a nulla valse lo sforzo di mediazione della direzione strategica in persona.\nQuella che verr\u00e0 identificata a posteriori come \u00abterza corrente\u00bb, raccolta intorno alla colonna milanese Walter Alasia (presente soprattutto nelle grandi fabbriche di Milano e Torino), persegu\u00ec una strategia finalizzata all'inserimento diretto nelle lotte operaie per la tutela dei lavoratori, chiamata \u00absindacalismo armato\u00bb. Alla fine di gennaio del 1983 la Walter Alasia cess\u00f2 di esistere, dopo le retate operate dalle forze dell'ordine. L'unit\u00e0 del movimento eversivo cess\u00f2 parallelamente alla controffensiva dello Stato. Tra il 1981 e il 1984 ulteriori scissioni all'interno delle BR produssero una galassia di sigle operanti al massimo a livello regionale, e alcune solo a livello cittadino.\nGli anni ottanta: la dissoluzione e gli ultimi colpi di coda.\nNegli anni ottanta le BR cominciarono a frammentarsi e disperdersi: oltre ai vari nuclei della galassia brigatista e affine, come il Movimento Comunista Rivoluzionario, si divisero in quattro tronconi:\nIl 4 aprile 1981 Mario Moretti ed Enrico Fenzi furono arrestati a Milano, mentre tentavano di ricostituire una colonna milanese , e con la loro cattura emersero altre figure di spicco nella galassia brigatista: Giovanni Senzani (gi\u00e0 organizzatore del sequestro D'Urso) e Antonio Savasta. Sotto la guida di Senzani l'organizzazione si rivolse al cosiddetto proletariato extralegale (gli emarginati del mondo del lavoro e degli studi), un mondo in cui vi furono anche presenti infiltrazioni con la criminalit\u00e0 comune.\nAll'interno dell'organizzazione nacquero due correnti principali: un'ala movimentista, in linea col Fronte delle Carceri e la colonna napoletana, guidata da Giovanni Senzani (il Partito della Guerriglia, scomparso gi\u00e0 nel 1982, poco dopo l'arresto di Senzani), e un'ala militarista, le BR-PCC (Partito Comunista Combattente), con a capo Barbara Balzerani (nome di battaglia \u00abSara\u00bb, detta \"la pasionaria\" e \"la primula rossa\" delle BR, poich\u00e9 di lei si conosceva un'unica foto segnaletica risalente a vent'anni prima), catturata il 19 giugno 1985 assieme a Gianni Pelosi.\nNell'arco del 1981, sotto la guida di Giovanni Senzani, i brigatisti organizzarono quattro importanti sequestri: quello di Ciro Cirillo (assessore regionale della Campania), quello di Giuseppe Taliercio (direttore del petrolchimico di Porto Marghera), quello di Roberto Peci (fratello di Patrizio Peci, brigatista pentito, ed egli medesimo ex brigatista) e quello del generale della NATO James Lee Dozier.\nTre settimane dopo l'arresto di Moretti, il 27 aprile, a Torre del Greco fu rapito Ciro Cirillo da un commando che uccise l'autista e il brigadiere di pubblica sicurezza incaricati di proteggerlo. Dopo il terremoto dell'Irpinia del 1980, Cirillo divent\u00f2 vicepresidente del Comitato tecnico per la ricostruzione, e per il rilascio dell'ostaggio le BR chiesero la requisizione\ndegli alloggi sfitti di Napoli (per sistemarvi i senzatetto), indennit\u00e0 per i terremotati, la pubblicazione dei comunicati e dei verbali a cui Cirillo si doveva sottomettere. Cirillo fu liberato il 24 luglio: in quei tre mesi di sequestro si era proceduto alla requisizione di alloggi liberi, ai terremotati era stata assegnata un'indennit\u00e0 di disoccupazione e il villaggio di \"roulottes\" alla Mostra d'Oltremare era stato smantellato. Fu anche pagato un riscatto di un miliardo e 450 milioni di lire \u00abraccolti da amici\u00bb, come sostenne lo stesso Cirillo, grazie a negoziati triangolati tra BR, la camorra di Raffaele Cutolo e i servizi segreti, in quel momento ancora affidati a funzionari e ufficiali iscritti alla P2. Il giorno dopo il rapimento il SISDE chiese e ottenne l'autorizzazione per avere contatti con Cutolo, detenuto nel carcere di Ascoli Piceno. All'appuntamento si erano recati Giuliano Granata (sindaco di Giugliano ed ex segretario di Cirillo) e Vincenzo Casillo, luogotenente di Cutolo. Successivamente ci furono altri incontri, e con altre persone. Il caso Cirillo si arricch\u00ec di un altro \u00abgiallo\u00bb: \"l'Unit\u00e0\" pubblic\u00f2 un documento del Ministero dell'Interno in cui c'era scritto che alcuni militanti DC locali (Vincenzo Scotti e Francesco Patriarca) erano intervenuti nei negoziati. Si tratt\u00f2 di un falso fatto pervenire al quotidiano da Luigi Rotondi, personaggio ambiguo arrestato nel 1984 per presunta appartenenza alla camorra. Il 25 ottobre 1989 il Tribunale di Napoli assolse tutti gli imputati dell'inchiesta-stralcio con l'eccezione di Cutolo, condannato per tentata estorsione.\nEbbero un esito diverso i sequestri di Giuseppe Taliercio (rapito il 20 maggio 1981) e di Roberto Peci (10 giugno 1981): fin dai primi comunicati si cap\u00ec che non ci sarebbe stata possibilit\u00e0 di trattativa. Per il direttore del petrolchimico di Porto Marghera fu scritto che \u00abdi fronte all'esecuzione del porco Taliercio gli avvoltoi borghesi, i corvi revisionisti e le cornacchie radicali si troveranno ad aver lavorato ancora una volta invano. Il proletariato non si divider\u00e0 mai sulla giusta fine che meritano di fare i servi della borghesia come Taliercio e gli infami come Peci\u00bb, mentre per Peci \u00abl'unico rapporto della rivoluzione proletaria con i traditori \u00e8 l'annientamento. Morte al traditore Roberto Peci. Il processo \u00e8 concluso e la condanna a morte \u00e8 la giusta sentenza che emettono le forze rivoluzionarie.\u00bb. La morte di Peci fu fotografata e questo gesto dest\u00f2 sgomento anche all'interno dell'universo terroristico. I cadaveri di Taliercio e Peci furono ritrovati rispettivamente il 6 luglio e il 3 agosto.\nIl 3 giugno fu rapito l'ingegner Renzo Sandrucci (dirigente dell'Alfa Romeo) dai militanti della colonna Walter Alasia che ottennero, in cambio della sua liberazione, la revoca della cassa integrazione per 500 operai. Sandrucci verr\u00e0 rilasciato il 23 luglio.\nVerso fine anno fu rapito il generale americano James Lee Dozier: sottocapo di stato maggiore, al quartier generale NATO di Verona, fu sequestrato da quattro brigatisti, e si ipotizz\u00f2 che fosse a conoscenza di importanti informazioni militari. Tuttavia per il generale non furono adottate particolari\nmisure di protezione, cos\u00ec il 17 dicembre, davanti all'edificio in cui Dozier abitava, arriv\u00f2 un furgone davanti alla sua abitazione, con a bordo Ruggero Volinia, che trasportava un baule allestito a Roma. Contemporaneamente posteggiarono accanto una Fiat 128, guidata da Emilia Libera, e un pullmino\nda cui scesero Antonio Savasta (capo del troncone brigatista) e Pietro Vanzi, vestiti da idraulici. Savasta e Vanzi, saliti all'ultimo piano, suonarono il campanello e dissero di dover riparare un termosifone. Mentre il generale cercava sul vocabolario il significato della parola termosifone, i due estrassero le pistole e lo immobilizzarono con la moglie Judith (rimase nella casa legata per alcune ore). Il generale, infilato nel baule, fu trasportato a Padova, nel covo di via Pindemonte, e tenuto prigioniero per 42 giorni. Vi furono i consueti comunicati dei terroristi, venne annunciato un \u00abprocesso del popolo\u00bb contro il \u00abnemico\u00bb. In realt\u00e0 l'impresa , che nei propositi brigatisti avrebbe dovuto rilanciare l'organizzazione, ne rappresent\u00f2, invece, il canto del cigno, dal momento che i sequestratori, non conoscendo l'inglese, non erano in grado di rivolgere domande al prigioniero. Per rapire Dozier i brigatisti utilizzarono un metodo abbastanza singolare, acquistando in un negozio di giocattoli un prospetto destinato ai ragazzi che volevano dipingere i soldatini di piombo con il colore delle vere uniformi e con i vari gradi: in seguito seppero che Dozier, visto tutte le sere uscire dal comando di via Scalzi a Verona per raggiungere senza scorta la sua casa, era un alto ufficiale. Dozier venne poi liberato, con una spettacolare azione, il 28 gennaio 1982, dalle squadre speciali della polizia, i NOCS, alle 11:15, senza spargimenti di sangue. A fornire le informazioni necessarie fu Ruggero Volinia a cui seguirono, dopo la liberazione del generale, le confessioni di Emilia Libera e soprattutto di Savasta, che diedero il colpo di grazia a quanto restava dell'organizzazione, ormai priva di una guida centralizzata. Nel 2012 l'ex funzionario di polizia Salvatore Genova, rivel\u00f2 che la liberazione veloce di Dozier fu anche dovuta all'uso di tecniche di tortura contro brigatisti catturati, in particolare contro Ruggero Volinia, arrestato e sottoposto a una sorta di \"waterboarding\" da parte di funzionari e poliziotti, per rivelare l'ubicazione del covo.\nLa risposta dello Stato contro questo terrorismo, implic\u00f2 anche un rafforzamento delle forze dell'ordine; \u00e8 questo il contesto in cui nascono alcuni corpi speciali come il NOCS (operante sotto l'egida della Polizia di Stato), il GIS (corpo d'\u00e9lite dell'Arma dei Carabinieri) e l'ATPI (teste di cuoio della Guardia di Finanza). Tali forze speciali furono istituite dall'allora Ministro dell'Interno Francesco Cossiga.\nGli attentati dei brigatisti cominciarono a rendersi meno frequenti, segno che la risposta dello Stato stava iniziando a dare i suoi frutti. A Roma, per\u00f2, rimase gravemente ferito, in un attentato delle BR, il vicequestore Nicola Simone il 6 gennaio 1982.\nIl 26 agosto 1982 un commando di dieci brigatisti dei PPG (Partito della Guerriglia) attacc\u00f2 un convoglio militare dell'Esercito a Salerno uccidendo il caporale Antonio Palumbo e gli agenti Antonio Bandiera e Mario De Marco della squadra volante accorsa sul luogo, i brigatisti fuggirono portando con s\u00e9 4 fucili \u00abFAL\u00bb Beretta BM 59 e 2 Garand militari. Questo assalto fece modificare le procedure di vigilanza nelle aree militari, che vennero vigilate dai militari di guardia con il colpo in canna all'arma.\nIl declino.\nSpaccature e scissioni.\nIl 1981 si \u00e8 rivelato cruciale per la compattezza del gruppo terroristico. All'epoca si confrontarono e si scomunicarono reciprocamente, tre distinte correnti. Da una parte l'indirizzo leninista ortodosso, detto \u00abala militarista\u00bb, rappresentato dalla dirigenza dell'organizzazione (preponderante nell'Italia Centrale e nel Nord-Est): questa corrente era incentrata su una strategia della lotta armata impegnata in azioni militari destinate a creare le condizioni per una svolta rivoluzionaria. Le masse, escluse in fase iniziale, verrebbero coinvolte successivamente sull'onda dei successi acquisiti dal Partito Combattente.\nIl fronte brigatista si spacc\u00f2 in realt\u00e0 regionali distinte per interessi e obiettivi. Segnali di divisioni interne sono emerse durante i sequestri Taliercio, Cirillo, Sandrucci e Peci la cui gestione fu affidata a un fronte brigatista tripartito, secondo indirizzi diversificati, se non addirittura divergenti. La Colonna veneta e quella romana, al comando di Antonio Savasta (Veneto) e Barbara Balzerani (Lazio) che si riconoscevano nel comitato esecutivo, condussero il rapimento e l'omicidio dell'ingegner Giuseppe Taliercio, direttore del Petrolchimico di Porto Marghera (sequestrato dal 20 maggio al 6 luglio 1981). Un contraccolpo clamoroso visto che la vittima, al contrario di quanto sostenevano i brigatisti, non era affatto invisa ai dipendenti del petrolchimico.\nL'ala militarista \u00e8 stata smantellata tra il 1987 e il 1988. Un ruolo fondamentale nella scissione lo ebbero i problemi conseguenti al Decreto di San Valentino del 14 febbraio 1984, che poneva un freno al sistema della Scala mobile. L'ala movimentista e quindi le UCC si porranno in azione soprattutto tenendo conto delle battaglie sindacali.\nDurante il 1984, all'interno dell'ala militarista, le tensioni iniziate nel 1981 dallo strappo di Senzani sfociarono in una nuova scissione che diede origine alle Brigate Rosse per l'Unione dei Comunisti Combattenti (BR-UCC) e la cosiddetta \u00abala movimentista\u00bb o \u00abSeconda Posizione\u00bb, contrapposta alla \u00abPrima Posizione\u00bb assunta dalle BR-PCC. Le BR-UCC, ereditarono le posizioni di Senzani, e per questo i suoi militanti sono stati definiti \u00abpostsenzaniani\u00bb, diventando a tutti gli effetti il secondo troncone dell'organizzazione brigatista. In un comunicato dal titolo \"Come uscire dall'emergenza\" i vertici brigatisti espressero le divergenze motivandole sulla base della diversit\u00e0 nell'affrontare le scelte economiche per il Paese.\nAl tramonto della parabola brigatista, il movimento si frazion\u00f2 nuovamente. In seno all'ala militarista il confronto tra le diverse posizioni crea una tensione mai sopita tra il 1981 e il 1984. Alla corrente militarista dura e pura si contrappose l'ala di Giovanni Senzani, d'ispirazione maoista, intenzionata a coinvolgere da subito il popolo nella lotta armata, e la cui linea \u00e8 stata formulata nell'opuscolo n. 15, intitolato \"13 tesi sulla sostanza dell'agire da Partito in questa congiuntura\", siglato Fronte delle Carceri e colonna di Napoli. Si trattava di un'organica proposta politico-strategica, rivolta \u00aba tutto il Movimento Rivoluzionario\u00bb che si pone in aperta polemica con le \u00abinterpretazioni e varianti soggettiviste, militariste e organizzativistiche della Lotta Armata per il Comunismo, ultimo riflesso della crisi mortale che attanaglia la piccola borghesia\u00bb. Il programma di Senzani era incentrato sulla necessit\u00e0 di impostare la doppia dialettica, ossia \u00abconquistare le masse alla lotta armata e colpire il cuore dello Stato\u00bb.\nLa strategia perseguita era quella di sviluppare mirate campagne a sostegno delle istanze proletarie (\u00abbisogni politici immediati\u00bb) e alle specifiche situazioni contingenti. Si trattava un processo di \u00abdemocratizzazione\u00bb della lotta armata che, per certi versi, riprese il manifesto sindacalista della Walter Alasia. \u00abPur riconfermando che la classe operaia \u00e8 \u2013 e resta \u2013 il fulcro del processo rivoluzionario, cominciamo a dire che altre e potenti leve si possono e debbono azionare per la costruzione del Sistema del Potere Proletario Armato\u00bb. Se nel 1981 quanti si riconoscevano nelle posizioni di Senzani erano la maggioranza (riscuotendo i maggiori consensi anche dal nucleo storico delle BR all'epoca recluso nel carcere di Palmi), nel 1984 i rapporti di forza si invertirono, con la netta prevalenza dei militaristi.\nFu proprio in quello stesso anno che le divergenze si rivelarono inconciliabili, pervenendo alla spaccatura del gruppo terroristico che si concretizz\u00f2 con la scissione tra la Prima Posizione (BR-PCC ortodosse) e la Seconda Posizione (postsenzaniani). Nel marzo 1985 ci fu l'espulsione della fazione minoritaria, circa un terzo dei militanti, composta interamente da vecchi militanti delle BR, tra i quali la maggioranza della direzione in carica sino al settembre 1984. In tale contesto arriv\u00f2 di conseguenza anche l'ultima scissione: l'ala militarista (BR-PCC) si separ\u00f2 definitivamente dall'ala movimentista (BR-UCC). L'ala movimentista \u00e8 stata smantellata tra il 1985 e il 1987, durando solo due anni.\nGli ultimi fuochi.\nIl movimento delle BR fu decimato negli anni ottanta, dopo la cattura di Giovanni Senzani, Antonio Savasta (durante la liberazione del generale Dozier), Barbara Balzerani e di Antonino Fosso (detto \u00abil cobra\u00bb, arrestato nel 1987). Gli arresti aprivano via via nuove falle nelle organizzazioni brigatiste, e il 29 maggio 1982 ebbe definitiva approvazione la legge n. 304 (\u00abMisure per la difesa dell'ordine costituzionale\u00bb) che prevedeva forti sconti di pena per i collaboratori di giustizia.\nPochi mesi dopo, il 21 ottobre, si svolse la sanguinosa rapina del Banco di Napoli a Torino, con l'uccisione a freddo di due guardie giurate. Inizi\u00f2 l'ultima fase della storia brigatista, caratterizzata dal rapimento (seguito dall'uccisione) di Germana Stefanini vigilatrice penitenziaria del carcere di Rebibbia, il 28 gennaio 1983; dagli omicidi del generale statunitense Leamon Hunt (15 febbraio 1984), dell'economista Ezio Tarantelli (27 marzo 1985), dell'ex sindaco di Firenze Lando Conti (10 marzo 1986), del generale Licio Giorgieri (20 marzo 1987) e del Senatore Roberto Ruffilli (16 aprile 1988), consulente dell'allora Presidente del Consiglio Ciriaco De Mita in quanto esperto di questioni istituzionali.\nIl 4 giugno 1983 fu gambizzato in un attentato Gino Giugni, socialista, padre dello statuto dei lavoratori, consulente sindacale del Ministero del Lavoro, attivo nella battaglia sul blocco della scala mobile. Il 15 febbraio 1984 le BR-PCC uccisero a Roma Ray Leamon Hunt, il comandante in capo della Sinai Multinational Force and Observer Group, la forza militare multinazionale dell'ONU nel Sinai: nel documento di rivendicazione viene affermata la necessit\u00e0 di un intervento antimperialista. Le FARL (\"Frazioni Armate Rivoluzionarie Libanesi\") rivendicarono l'azione insieme alle BR-PCC. Giorgio Galli, in \"Storia del partito armato\", indic\u00f2 in Maurizio Folini (\u00abCorto Maltese\u00bb) il tramite per cui le armi dell'OLP e di Muammar Gheddafi giungevano alle BR, circostanza confermata dal terrorista in persona che utilizzava la sua barca da diporto per il trasporto del materiale bellico. Si \u00e8 anche scritto che le BR erano in contatto fin dal 1973 con l'OLP al fine di ricercare un trampolino di lancio sulla scena internazionale. La figura della terrorista palestinese Leila Khaled affascinava addirittura Mara Cagol.\nL'ultima risoluzione strategica, in cui si ammetteva il fallimento della lotta armata, era del 1984, intitolata \"Come uscire dall'emergenza\". Il 27 marzo 1985 fu ucciso il giuslavorista Ezio Tarantelli, altro tecnico attivo per il blocco della scala mobile: il professor Tarantelli insegnava Economia politica presso l'Universit\u00e0 I\u00aa in Roma La Sapienza, ed era stato uno degli studiosi vicini alla CISL per gli Studi Economici e del Lavoro che avevano ispirato l'accettazione del decreto di San Valentino (due mesi prima, il 9 gennaio, fu ucciso a Torvaianica Ottavio Conte, agente dei nuclei speciali della polizia).\nIl 10 febbraio 1986, le BR-PCC uccisero Lando Conti a Firenze, mentre il 21 febbraio le BR-UCC si resero responsabili del ferimento di un consulente di Bettino Craxi, Antonio Da Empoli. Il 14 febbraio 1987 le BR-PCC compirono il massacro in via Prati di Papa durante una rapina per autofinanziamento; il 20 marzo le BR-UCC uccisero a Roma Licio Giorgieri, generale che si occupava del progetto EFA, inerente alla costituzione di una forza aerea militare europea, mentre il 16 aprile 1988, a Forl\u00ec, le BR-PCC uccisero il senatore Roberto Ruffilli collaboratore di Ciriaco De Mita.\nMentre lo Stato organizzava la controffensiva, le BR iniziavano la parabola discendente, minate da crisi di credibilit\u00e0 e travagli interni. Dopo la stagione dei dissidi e delle epurazioni interne, le BR erano ridotte a un movimento non pi\u00f9 in grado di azioni in grande stile. Inoltre, dopo l'assassinio di Guido Rossa, persero per sempre i consensi nel mondo sindacale e nella realt\u00e0 della sinistra extraparlamentare, non rappresentando pi\u00f9 nessuno, all'infuori di se stessi: erano totalmente avulsi dal mondo politico e dalla realt\u00e0 sociale. Ormai il movimento era allo sbando, privo di direzione e di coordinamento a livello nazionale, frammentato in anacronistiche realt\u00e0 locali, con due ali che gareggiavano in una sorta di corsa a chi uccideva di pi\u00f9.\nLo smantellamento dell'apparato terroristico si concluse per le BR-UCC tra il 6 e il 7 settembre 1987, e per le BR-PCC il 2 settembre 1988, quando furono letteralmente smantellate le ultime due cellule operanti a Napoli e a Parigi.\nNel 1987 il nucleo storico, tra cui Renato Curcio e Mario Moretti, detenuti da tempo, dichiar\u00f2 conclusa la stagione della lotta armata.\nI brigatisti in clandestinit\u00e0 erano ridotti a uno sparuto gruppo privi di coordinamento e di capacit\u00e0 operative. Molti di pi\u00f9 erano i transfughi, come Alessio Casimirri in Nicaragua o molti altri in Francia, dove il clima tollerante instaurato dall'allora Presidente della Repubblica transalpina, Fran\u00e7ois Mitterrand, rendeva possibile loro evitare la carcerazione in Italia. Proprio in Francia, nel 1977 Duccio Berio, Vanni Mulinaris e Corrado Simioni fondano la scuola di lingue Hyperion, in cui insegn\u00f2 anche Toni Negri, docente padovano arrestato nell'ambito dell'inchiesta 7 aprile del 1979. Si ipotizz\u00f2 che la struttura fungesse da copertura, da collegamento internazionale per tutte le cellule terroristiche operanti nel territorio europeo. ETA, IRA, OLP, RAF e naturalmente Brigate Rosse strinsero importanti rapporti fondati sulla comune necessit\u00e0 di mantenere o di destabilizzare gli equilibri sanciti dalla guerra fredda.\nAlcuni degli arrestati diventarono collaboratori di giustizia per ottenere degli sconti di pena: il 23 ottobre 1988 un gruppo di irriducibili, tra cui Prospero Gallinari, dichiar\u00f2 in documento di sei cartelle e mezzo che \u00abla guerra contro lo Stato era finita\u00bb, e che \u00able Brigate rosse coincidono di fatto con i prigionieri politici delle Brigate rosse\u00bb, sconfessando chi all'esterno voleva utilizzare la sigla \u00abBR\u00bb e sciogliendo di fatto l'organizzazione. Dal primo attentato brigatista erano passati 18 anni.\nIl dopo terrorismo.\nL'organizzazione \u00e8 stata sradicata sia in conseguenza dell'azione di alcuni infiltrati dei servizi segreti, sia grazie a una legge che concedeva benefici penali ai membri che, arrestati, si fossero pentiti e avessero collaborato alla cattura di altri membri, ricusando la propria fede e denunciando i complici. Un'altra ragione dello sfaldarsi delle BR fu il venir meno della loro attrattiva nei confronti delle aree movimentiste e del disagio sociale, e del loro progressivo isolamento ideologico durante la seconda met\u00e0 degli anni settanta, a causa delle trasformazioni sociali in atto. Nel 1989 i processi per il rapimento di Cirillo e per l'omicidio di Ruffilli condannavano all'ergastolo l'ultimo drappello di terroristi catturati.\nAlcuni capi brigatisti arrestati e condannati sono stati inseriti in programmi di reinserimento sociale. Oltre a Toni Negri (che fu militante di Potere Operaio e Autonomia Operaia, ma non delle BR), altri brigatisti, dopo la detenzione, avendo scontato le condanne inflitte, si sono inseriti nell'attivit\u00e0 politica e sociale entro le forze della sinistra italiana, come Roberto Del Bello segretario particolare di Francesco Bonato (PRC), sottosegretario al Ministero dell'Interno nel governo Prodi II, e Susanna Ronconi inserita nella Consulta sulle tossicodipendenze del ministro per la Solidariet\u00e0 sociale Paolo Ferrero, mentre Paolo Persichetti divenne giornalista per il quotidiano del PRC.\nNell'agosto 1991, Francesco Cossiga, Presidente della Repubblica, propose di concedere la grazia a Renato Curcio, che per tutto quel mese boll\u00f2 come concluso il periodo brigatista: si tratt\u00f2 di un atto inusuale perch\u00e9 Cossiga propose la grazia pubblicamente, condizionandola per\u00f2 al riconoscimento da parte delle forze politiche, e soprattutto del Governo e del Parlamento di un valore politico pi\u00f9 generale della stessa. Inizi\u00f2 un dibattito che vide coinvolti il mondo politico e la stampa: tra i favorevoli ci furono Bettino Craxi e Giuliano Ferrara, mentre tra i contrari si segnalarono Leo Valiani, Franco Zeffirelli e Domenico Modugno. Il provvedimento non si realizz\u00f2 anche a causa dell'opposizione di Claudio Martelli, all'epoca Ministro di Grazia e Giustizia.\nIl 1992 \u00e8 stato identificato, da alcuni esperti di terrorismo, come l'anno di nascita dei movimenti che hanno portato alla genesi delle Nuove Brigate Rosse. Agli attentati messi a segno dai Nuclei Comunisti Combattenti (NCC), si \u00e8 aggiunta la fondazione, a Viareggio, dei Comitati di Appoggio alla Resistenza Comunista (CARC), il 21 novembre. Infatti, il 13 febbraio 1995 vengono arrestati due appartenenti agli NCC, Fabio Mattini e Luigi Fucci. Quest'ultimo \u00e8 stato il compagno di Nadia Desdemona Lioce, gi\u00e0 ritenuta dalla DIGOS appartenente al \ngruppo sovversivo e irreperibile proprio da quell'anno.\nIl 2 settembre 1993, venne compiuto un attentato contro la base americana di Aviano. L'indomani, due telefonate giunte nel pomeriggio, alla redazione romana del quotidiano \"la Repubblica\" e in serata a quella di Pordenone de \"Il Gazzettino\" lasciarono pochi dubbi in proposito. Un'altra chiamata, anche alla sede di Milano dell'agenzia ANSA, recit\u00f2: \u00abQui Brigate Rosse. Rivendichiamo l'azione di Aviano\u00bb. Una voce maschile, senza inflessioni dialettali, spieg\u00f2 nei dettagli il movente e la dinamica dell'attentato, per fortuna senza morti e feriti, in quanto venne lanciata una bomba a mano a elevato potenziale contro il muro di cinta della base dell'USAF. L'anno prima, 18 ottobre 1992, la stessa rivendicazione era giunta per un attentato contro la sede romana della Confindustria, il 10 gennaio 1994, a Roma, si verific\u00f2 un attentato alla NATO Defense College, il 23 febbraio 1996, sempre a Roma, si ebbe un ennesimo attentato dinamitardo contro una palazzina dell'Aeronautica Militare, mentre nella notte del 12 marzo 2003 si spar\u00f2 contro la sede regionale di Forza Italia, a Milano.\nNonostante gli appelli della \u00abvecchia guardia\u00bb, che l'11 maggio 1997 a Torino chiese di porre fine una volta per tutte all'esperienza della lotta armata, ai CARC ed ai NCC si aggiunge anche una sigla mai prima apparsa. Infatti, il 22 giugno 2000, a Riva Trigoso (Genova), cinque fogli dattiloscritti vengono recapitati tramite posta prioritaria alla rappresentanza sindacale unitaria della Fincantieri di Riva Trigoso. Contengono frasi inquietanti, minacce ed esortazioni agli operai affinch\u00e9 riprendano la lotta armata. Il documento, firmato con una stella a cinque punte simbolo delle Brigate Rosse posta sotto la dicitura Nucleo di iniziativa proletaria rivoluzionaria (NIPR), sarebbe stato inviato dall'aeroporto Leonardo da Vinci di Roma. La busta giunse anche ad altre aziende italiane, come l'Ilva di Genova. Lo stesso gruppo aveva rivendicato, il 19 maggio a Roma, la paternit\u00e0 dell'ordigno esploso quattro giorni prima nelle sede della Commissione di garanzia dell'attuazione della legge sullo sciopero nei servizi pubblici essenziali in via Po, a Roma.\nGli anni 2000: le \u00abNuove Brigate Rosse\u00bb.\nNel 1999 nacquero le Nuove Brigate Rosse, che ispirarono la loro azione terroristica alle vecchie BR-PCC e BR-UCC per uccidere due tecnici che lavoravano alle dipendenze di due presidenti del Consiglio, Massimo D'Antona nel 1999 (con Massimo D'Alema presidente del Consiglio) e Marco Biagi, nel 2002 (con al governo Silvio Berlusconi). I nomi utilizzati dai neobrigatisti furono diversi, tra cui: BR per la costruzione del Partito Comunista Combattente (riprese la sigla BR-PCC), BR-Nuclei Comunisti Combattenti (BR-NCC) e Nuclei Iniziativa Proletaria Rivoluzionaria (NIPR).\nNel 2003 le Nuove BR sono tornate nella cronaca a causa della sparatoria sul treno tra i due esponenti delle Nuove Brigate Rosse-Nuclei Comunisti Combattenti (BR-NCC) Mario Galesi e Nadia Desdemona Lioce e degli agenti di Polizia Ferroviaria. Galesi e un agente, Emanuele Petri, morirono per i colpi di arma da fuoco. In seguito ai file trovati nel notebook della Lioce, sono stati arrestati altri componenti del gruppo armato e dalla fine del 2004 le forze dell'ordine si sono avvalse della collaborazione di una pentita, Cinzia Banelli (nome di battaglia \u00abCompagna So\u00bb).\nLe Nuove BR si ispirano al modello a compartimenti stagni dell'eversione greca dell'Organizzazione rivoluzionaria XVII Novembre, smantellata nel 2004 dopo un trentennio di attivit\u00e0 nella pi\u00f9 assoluta segretezza. Il movimento terrorista greco, venne fondato da attivisti dell'estrema sinistra ellenica che si ispiravano all'attivit\u00e0 della guerriglia comunista greca del secondo dopoguerra (l\"'Ellinik\u00f3s La\u00efk\u00f3s Apeleftherotik\u00f3s Strat\u00f3s\", Esercito Popolare di liberazione greco, fondato nel 1941 e attivo dal 1945 al 1949) e alla rivolta degli studenti del Politecnico di Atene contro il Regime dei colonnelli repressa nel sangue il 17 novembre 1973, era organizzato in modo tale che ogni sua cellula fosse totalmente indipendente dall'altra. Addirittura, i membri di cellule diverse neppure si conoscevano personalmente, di modo che, anche con lo smantellamento di una cellula, le altre rimanevano perfettamente operative. L'esatto opposto della struttura delle vecchie BR, che letteralmente collass\u00f2 quando i primi militanti catturati collaborarono con la giustizia.\nNei giorni precedenti al 19 gennaio 2007 a Milano vengono trovati dei piccoli libretti in formato superiore e inusuale a un foglio A4 attaccati ai vetri di una concessionaria e inseriti nel tergicristallo di alcune vetture parcheggiate in una via molto vicina alla concessionaria citata. Non \u00e8 chiaro se si tratti realmente delle Nuove BR o se fosse solamente uno scherzo, ma la scrittura \u00e8 quella brigatista e inoltre altri particolari fanno pensare ad un nuovo tentativo di propaganda, forse ad una cellula nascente. In alcune frasi era anche citato il nome della pentita Banelli ed erano presenti minacce. Il 12 febbraio 2007 sono stati arrestati quindici presunti militanti delle Nuove BR, il Partito Comunista Politico-Militare, vicini all'ala movimentista di Seconda Posizione, in seguito a indagini iniziate nel 2004 dalla Procura della Repubblica di Milano, condotte dal PM di Milano, Ilda Boccassini. Sei degli arrestati vivevano a Padova. Fra gli arrestati sette sono sindacalisti della CGIL, che sono stati sospesi a seguito della notizia del loro arresto. Si tratt\u00f2 di: Davide Bortolato, 36 anni; Amarilli Caprio, 26 anni; Alfredo Davanzo, 49 anni; Bruno Ghirardi, 50 anni; Massimiliano Gaeta, 31 anni; Claudio Latino, 49 anni; Alfredo Mazzamauro, 21 anni; Valentino Rossin, 35 anni; Davide Rotondi, 45 anni; Federico Salotto, 22 anni; Andrea Scantamburlo, 42 anni; Vincenzo Sisi, 53 anni; Alessandro Toschi, 24 anni; Massimiliano Toschi, 26 anni; Salvatore Scivoli, 54 anni. Alcuni di questi arrestati si sono dichiarati prigionieri politici di fronte al giudice inquirente, avvalendosi della facolt\u00e0 di non rispondere alla domande poste, seguendo una prassi iniziata dai molti brigatisti storici negli anni settanta. Nei giorni successivi \u00e8 stato trovato un deposito di armi. I quotidiani riferiscono che sarebbero emersi alcuni progetti di attentato a danno di un esperto del lavoro e giornalista del \"Corriere della Sera\", progetti di attentato al giornale \"Libero\" e a una delle ville di Silvio Berlusconi.\nQuasi tutte le forze politiche hanno condannato questi progetti manifestando solidariet\u00e0 alle persone minacciate, altre (rappresentate tra gli altri da Francesco Saverio Caruso, parlamentare eletto nelle liste del PRC) hanno invece espresso dubbi sulle accuse rivolte agli arrestati. \u00c8 stata invece stroncata sul nascere da parte della polizia la rinascita della colonna romana (con diramazioni a Sassari e a Genova), tra il 2008 e il 2009. Gli investigatori della DIGOS hanno proceduto a far sequestrare documenti di classico stampo brigatista (le \u00abdichiarazioni strategiche\u00bb qui presentate come \u00abdichiarazioni politiche\u00bb, contenenti invocazioni alla lotta di classe, alla lotta armata, a omicidi mirati, ad attentati contro le istituzioni e le basi statunitensi in Italia), un arsenale composto da armi automatiche, semiautomatiche, esplosivi e una bomba teleguidata per operare un attentato contro il meeting del G8 a La Maddalena prima e a L'Aquila poi.\nIl questore di Roma, Giuseppe Caruso, ha commentato positivamente l'arresto di Luigi Fallico (57 anni), Bernardino Vincenzi (38 anni), Riccardo Porcile (39 anni), Gianfranco Zoja (55 anni) e Bruno Bellomonte (50 anni). Bellomonte era stato arrestato nel luglio 2006 e successivamente scarcerato, essendosi dimostrato il falso ideologico. Alcuni di loro erano stati coinvolti nell'attentato alla caserma della Folgore di Livorno, definita \u00abcovo di fascisti e stupratori\u00bb.\nIl 10 giugno 2009 Bellomonte era stato accusato, insieme ad altri militanti del partito sardo A Manca pro s'Indipendentzia (\"A Sinistra per l'Indipendenza\"), di essere un esponente delle Brigate Rosse ed era nuovamente stato arrestato, suscitando proteste per il fatto che un indipendentista non potrebbe militare in organizzazioni italiane; in violazione al diritto di territorialit\u00e0 della pena, ha scontato la sua carcerazione preventiva a Catanzaro fin quando in data 21 novembre 2011, dopo ore di camera di consiglio, la Corte d'assise di Roma lo ha assolto da accuse definite inconsistenti e di tipo politico.\nLe Nuove BR furono sospettate anche per il ferimento dell'amministratore di Ansaldo Nucleare, Roberto Adinolfi, gambizzato a Genova nel 2012, poi rivendicato invece da un gruppo anarco-insurrezionalista, la FAI. Ci furono altre rivendicazioni, tra cui una definita \u00abvetero-brigatista\u00bb, ma non venne considerata attendibile.\nBilancio.\nSergio Zavoli, nell'inchiesta \"La notte della Repubblica\", ha sostenuto che dal 1974 (anno dei primi omicidi rivendicati) al 1988 le Brigate Rosse hanno rivendicato 86 omicidi, in gran parte agenti della Polizia di Stato e dell'Arma dei Carabinieri, magistrati e uomini politici. Di questi, vi furono 85 uomini e 1 sola donna (Germana Stefanini, guardia penitenziaria, tramite la sigla Nuclei per il potere del proletario armato, legata a Prima Linea e alle BR).\nAgli omicidi vanno aggiunti i ferimenti, i sequestri di persona e le rapine compiute per finanziare l'organizzazione.\nNon sempre, successivamente, le vittime condannarono in modo totale i brigatisti. Ad esempio, Montanelli, pur da sempre avversando il movimento eversivo incarnato dalle BR, critic\u00f2 apertamente il pentitismo che risulter\u00e0 fondamentale nello scardinare il terrorismo, diventando poi anche amico dei due brigatisti che lo avevano ferito (Lauro Azzolini e Franco Bonisoli) e che si erano dissociati dalla lotta armata, tanto che proprio Bonisoli fu l'ultimo a lasciare la camera ardente ai funerali di Montanelli. Lo stesso Montanelli disse che era sbagliato mettere sullo stesso piano il terrorismo brigatista e la criminalit\u00e0 organizzata (essendo il primo un ciclo storico e il secondo un fenomeno endemico) scrivendo, in risposta a uno dei suoi ex attentatori (Lauro Azzolini): \u00abQuando, dieci anni dopo, venni a stringervi la mano, il gesto fu naturalmente equivocato. Non potendo attribuirlo alla paura, visto che voi eravate in galera e che il terrorismo era ormai debellato, molti mi accusarono di avervi stretto la mano per esibizionismo. Non capirono che lo avevo fatto perch\u00e9 ci eravamo combattuti all'ultimo sangue, ma allo stesso modo, cio\u00e8 di fronte e a viso scoperto. Ecco perch\u00e9 ogni qual volta il romanziere di turno [...] si mette a ricamare sulle vostre tresche con la mafia, la camorra, la P2, i servizi segreti, ed insomma con quanto c'\u00e8 di pi\u00f9 sudicio in questo sudicio Paese, mi viene da ridere, ma anche un po' da indignarmi perch\u00e9 questo significava non avere, del terrorismo, capito nulla. Il terrorismo era la pistola; la malavita e il sudiciume sono l'Aids\u00bb.\nLe cause e le interpretazioni del fenomeno.\nLo Stato italiano non avvert\u00ec da subito il pericolo insito nel movimento terrorista. Eppure, stando a quanto apparso sul settimanale \"Panorama\" gi\u00e0 al termine del raduno di Costaferrata dell'agosto 1970, durante il quale una trentina di ex militanti del PCI reggiano si erano incontrati per una settimana con altrettanti militanti milanesi e trentini per \u00abpassare dalle parole ai fatti\u00bb, la cosa non era sfuggita alla sezione del PCI di Reggio Emilia, n\u00e9 alla polizia: il primo invi\u00f2 alcuni suoi informatori che riferirono i temi discussi; la seconda con due agenti si sarebbe fatta consegnare, dal ristoratore che aveva ospitato i futuri terroristi, l'elenco dei nominativi dei partecipanti.\nSottovalutando il fenomeno, il quotidiano del PCI si occup\u00f2 per la prima volta delle BR parlandone come di una provocazione. Seguirono anni di ambiguit\u00e0 in cui non solo nel partito, che pure condannava fermamente le violenze, ma anche negli ambienti culturali che gravitavano intorno ad esso, ci si rifiut\u00f2 di riconoscere la reale portata delle BR: secondo alcuni ci\u00f2 avvenne perch\u00e9 la gran parte degli intellettuali italiani erano, o dichiaravano di essere, filocomunisti, per cui non conveniva loro riconoscere che il nascente terrorismo brigatista fosse da attribuirsi alla loro stessa matrice ideologica e politica. Talvolta, la stessa intellighenzia e la borghesia italiana si mostrarono acquiescenti verso gli estremisti, secondo Indro Montanelli, addirittura per la speranza che questi, una volta andati al potere, \"gli risparmiassero le ville e i soldi\"\nSecondo la testimonianza di Piero Fassino, uno dei dirigenti del PCI in quegli anni, \u00aba volte, le nostre intenzioni erano confuse. Mentre alcuni compagni pensavano a una congiura di forze reazionarie, in altri la condanna del terrorismo era, come dire?, soltanto tattica. Secondo questi ultimi compagni, il terrorista sbagliava unicamente perch\u00e9 la forma di lotta che aveva scelto era \"controproducente\" e faceva il gioco del padrone. Mancava in molti di noi un giudizio negativo della violenza, da rifiutare sempre, in s\u00e9 e per s\u00e9. E c'erano anche, guai a non riconoscerlo!, gruppi sia pure isolati di nostri compagni che dicevano di certe vittime: \"Gli sta bene!\". Accadde, ad esempio, per il sequestro Amerio. Quest'ultima posizione si espresse nella formula: \"I terroristi sono compagni che sbagliano\". Lo slogan impervers\u00f2 per un paio d'anni, fino al 1977, contrapponendosi alla tesi della congiura\u00bb.\nNel 1978 fece notizia un articolo di Rossana Rossanda, apparso su \"il manifesto\", in cui scriveva: \nLe rispose pochi giorni dopo su \"l'Unit\u00e0\" un articolo di Emanuele Macaluso che replicava: \u00abIo non so quale album conservi Rossana Rossanda: \u00e8 certo che in esso non c'\u00e8 la fotografia di Togliatti; n\u00e9 ci sono le immagini di milioni di lavoratori e di comunisti che hanno vissuto le lotte, i travagli e anche le contraddizioni di questi anni. [...] Una tale confusione e distorsione delle nostre posizioni da parte degli anticomunisti di destra e di sinistra \u00e8 veramente impressionante\u00bb.\nSar\u00e0 tuttavia nel novembre 1979 che Giorgio Amendola riconobbe: \u00abL'errore iniziale compiuto dal sindacato \u00e8 stato quello di non denunciare immediatamente il primo atto di violenza teppistica compiuto in fabbrica, come quello compiuto nelle scuole. L'errore dei comunisti \u00e8 stato quello di non aver criticato apertamente, fin dal primo momento, questo comportamento, per un'accettazione supina dell'autonomia sindacale e per non estraniarsi dai cosiddetti movimenti\u00bb.\nL'ex Capo dello Stato Francesco Cossiga, autore di alcune leggi speciali antiterrorismo e Ministro dell'Interno durante il sequestro Moro, nel 2002 afferm\u00f2, in una lettera all'ex brigatista recluso Paolo Persichetti che le BR erano nemici politici, ma non dei criminali, dichiarandosi favorevole a un'amnistia e dando una valutazione della genesi del fenomeno del terrorismo rosso: \nSulle Nuove BR.\nIn un'intervista rilasciata al settimanale \"L'espresso\" il 1\u00ba marzo 2007 Mario Ferrandi, ex militante di Prima Linea ora dissociato, ha offerto invece un'interpretazione delle Nuove BR. L'intervistato cita diversi punti di contatto nell'ideologia delle nuove leve con quelle delle BR storiche. Tra questi ci sono i classici pilastri fondanti dell'ideologia brigatista, seppur adattati alla realt\u00e0 attuale: guerra alla globalizzazione vista come la degenerazione della politica economico-finanziaria statunitense e lotta sindacale dura contro il precariato (che ha preso il posto delle lotte sindacali del periodo dell'autunno caldo del 1969).\nInfatti, gli arrestati delle Nuove BR sono nati e cresciuti nel periodo in cui le BR storiche avevano gi\u00e0 intrapreso la loro parabola discendente. Secondo Ferrandi, la difficolt\u00e0 economica imputabile al precariato lavorativo diffuso, in parte riconducibile alla legge Biagi \u00e8 il collante che accomuna tutti i recenti arrestati. Analizzando le testimonianze di chi ha conosciuto i nuovi brigatisti e il loro retroterra, emergono alcuni dati incontrovertibili che solo in parte possono essere riconducibili all'ideologia brigatista classica. Alla mancanza totale di prospettive per il futuro, si afferma nel colloquio, si sovrappone la militanza dei neobrigatisti nei centri sociali, ove si discute dello strapotere delle multinazionali e degli aspetti pi\u00f9 brutali dello sviluppo del capitalismo nell'era della globalizzazione, che fa del profitto il fine primo e ultimo cui tendere, sacrificando ad esso la giustizia sociale, la libert\u00e0 individuale e gli ideali politici.\nIn pratica si citano diversi fattori interni all'Italia (precariet\u00e0 del lavoro, immobilismo politico inteso come mancanza di alternative ed impossibilit\u00e0 di affermazione di nuove tendenze) misti a fattori internazionali (globalizzazione e disumanizzazione del lavoro nelle multinazionali) quali detonatori in grado di spingere alcuni giovani sul sentiero dell'insurrezione armata. Si cita anche un parallelismo della nuova ideologia che sarebbe emersa in alcuni centri sociali con la primitiva ideologia brigatista, quella del periodo compreso tra il 1970 e il 1975, ove dominavano aspetti di lotte sindacali, creazione di avvicendamento politico ottenibile soltanto con le armi, lotta senza quartiere alle multinazionali. Infatti le prime BR si esprimevano contro il nemico comune americano e contro i partiti politici nazionali, a loro volta identificati nella \"longa manus\" del potere statunitense. La quadratura del cerchio starebbe nella concezione secondo cui, scardinando una situazione politica nazionale \u00abingessata\u00bb da cinquant'anni, e quindi immutabile e non accessibile ai tentativi di cambiamento a causa del volere dei \u00abpadroni\u00bb d'oltreoceano, si riuscirebbe a estirpare il potere economico-finanziario incentrato sul profitto, che impedirebbe ai giovani di costruirsi un avvenire col lavoro, e a cancellare le ingiustizie e le disuguaglianze sociali. Il commentatore, quindi, non vede alcunch\u00e9 di nuovo nella dottrina brigatista propria dei nuovi terroristi, ad eccezione del deterioramento delle condizioni lavorative attuali rispetto a quelle di trent'anni prima.\nPertanto, l'intervistato conclude col dire che, stando al pensiero di numerosi autorevoli analisti economici e storici di rilievo, fino a quando perdurer\u00e0 l'attuale situazione di debolezza economica nazionale che sta impoverendo una larga fetta della popolazione, inesorabilmente e progressivamente, il terreno da cui scaturisce il mito di un'alternativa violenta non pu\u00f2 che rinforzarsi, nonostante l'appello lanciato proprio ai giovani da Franco Bonisoli, ex militante del movimento eversivo, di \u00ababbandonare il barbaro sogno della lotta armata, ch\u00e9 non conduce da alcuna parte\u00bb.\nI giornalisti Indro Montanelli e Giorgio Bocca diedero invece una diversa interpretazione: entrambi sostennero che i vecchi brigatisti s'inquadravano in un contesto italiano ed europeo che aveva dietro un'ideologia, dei filosofi (Jean-Paul Sartre, Herbert Marcuse e Louis Althusser), un modello di riferimento (Ernesto Che Guevara), e soprattutto una grossa parte dell'alta-borghesia che simpatizzava per loro, mentre le Nuove BR agivano senza le classi di riferimento (operai e grandi fabbriche), senza un'organizzazione forte, effettuando qualche rapina e uccidendo solo uomini indifesi (come Massimo D'Antona e Marco Biagi), tanto da ritenere sbagliato parlare di una rinascita del terrorismo, definendo i militanti delle Nuove BR \u00abbrigatisti di serie zeta\u00bb, \u00abciabatte smesse\u00bb, \u00abspurghi di fogna\u00bb e \u00abgente penosa\u00bb.\nLista delle principali colonne brigatiste.\nAlla fine del 1980 la colonna milanese si dichiara autonoma dalla direzione centrale e assume la sigla:\n\u00c8 stata smantellata all'inizio del 1983 dalle forze dell'ordine.\nLa colonna autonoma milanese Walter Alasia port\u00f2 avanti una strategia finalizzata all'inserimento delle lotte operaie nella lotta armata (sindacalismo armato).\n\u00c8 stata accusata dai militanti brigatisti delle altre colonne di \u00abeconomicismo\u00bb, ossia di ridurre la lotta armata a una mera rivendicazione salariale, senza pi\u00f9 alcuna prospettiva rivoluzionaria.\nNell'ottobre del 1981 avviene una microscissione nella colonna veneta dalle BR-PCC. Si viene a creare la colonna:\nParte della colonna veneta resta per\u00f2 fedele alla direzione centrale di Roma (BR-PCC). Si creano cos\u00ec le:\nDall'aprile 1981 il Fronte delle Carceri e la colonna napoletana, entrambi sotto la direzione di Giovanni Senzani, decidono di operare autonomamente dalla direzione centrale di Roma.\nSi vengono cos\u00ec a creare le:\nSenzani attua la scissione accusando la direzione centrale di \u00abcentralismo burocratico\u00bb (brutta copia del leniniano \u00abcentralismo democratico\u00bb), \u00absoggettivismo tipicamente piccolo-borghese\u00bb e \u00abrevisionismo\u00bb.\nEsse furono d'ispirazione maoista, dalla strategia insurrezionalista piuttosto che semplicemente avanguardista, incentrando il metodo della lotta armata non tanto come fine ultimo del proletariato in lotta ma come mezzo per giungere alla rivoluzione, vicine ai bisogni del sottoproletariato e alle sue extralegalit\u00e0 e microdelinquenza, e infine interessate all'alleanza anti-imperialista con i movimenti del terzo mondo (terzomondismo maoista).\nCon il disfacimento della colonna torinese nell'estate 1982 (fino ad allora ancora vicina alle BR-PCC di Roma) si ricrea a Torino una colonna con membri delle Brigate Rosse - Partito della Guerriglia. Il gruppo si riconosce nella sigla \"Comunisti per la costruzione del sistema di Potere Rosso\", ma rester\u00e0 poco attivo e terminer\u00e0 di esistere nella primavera del 1983.\nNel 1985 avviene l'ultima scissione. All'interno delle BR-PCC, rimaste le pi\u00f9 forti e longeve rispetto alle altre colonne resesi autonome, si separano i militanti della \u00abPrima Posizione\u00bb che mantiene lo stesso nome (BR-PCC) e quelli della \u00abSeconda Posizione\u00bb che assume il nome:\nLe BR-UCC, ala militarista (\u00abPrima Posizione\u00bb), furono d'ispirazione leninista, incentrando quindi il ruolo dell'organizzazione nel porsi come avanguardia politico-militare unicamente della classe operaia. La loro leadership era riconducibile a Barbara Balzerani. Operarono fino al 1988.\nLe BR-UCC, ala movimentista (\u00abSeconda Posizione\u00bb), a livello teorico riprendevano le tesi espresse da Giovanni Senzani con le sue Brigate Rosse - Partito della Guerriglia. Per questo vennero definiti \u00abpostsenzaniani\u00bb.\nLe BR-UCC vengono sciolte tra il maggio e il giugno del 1987.\nIl simbolo.\nIl simbolo delle BR era una stella asimmetrica a 5 punte inscritta in un cerchio. Comparve per la prima volta in alcuni volantini ciclostilati nel 1971. I primi brigatisti scelsero la stella come simbolo dell'organizzazione perch\u00e9 tale simbolo era stato adottato da diversi movimenti rivoluzionari dell'epoca e faceva parte della simbologia comunista. Non riuscendo tuttavia a disegnare una stella perfettamente simmetrica e volendo che il loro simbolo fosse facilmente riproducibile, presero come punto di riferimento, nei diversi tentativi di disegnare una stella simmetrica, un cerchio che si potesse disegnare facilmente con l'ausilio di una moneta da cento lire e una stella che si potesse disegnare senza staccare la matita dal foglio. Si rassegnarono infine all'asimmetria della loro stella, come tratto distintivo del simbolo. La stella, negli striscioni era di color bianco su sfondo rosso e compariva in mezzo, tra la lettera \u00abB\u00bb e la lettera \u00abR\u00bb, tuttavia, dati gli strumenti di comunicazione grafica di quei tempi, divenne nota principalmente come bianca su sfondo scuro nelle fotografie diffuse dai brigatisti, sempre in bianco e nero, e disegnata in nero su carta bianca nei volantini ciclostilati e dipinta in nero sulle scritte sui muri."}
{"id": "1825090", "revid": "110157", "url": "https://it.wikipedia.org/wiki?curid=1825090", "title": "Para\u00edso (Costa Rica)", "text": "Para\u00edso \u00e8 un distretto della Costa Rica, capoluogo del cantone omonimo, nella provincia di Cartago. Sorge a otto chilometri dal capoluogo provinciale ed \u00e8 distante circa cinquanta minuti dalla capitale. \nLa citt\u00e0 deve la sua fama alle bellezze del paesaggio circostante, che offre alcuni tra gli scorci pi\u00f9 belli della Valle Centrale. \nPara\u00edso ospita il grande giardino botanico \"Lankester\", dal nome del naturalista britannico Charles Lankester chiamato in Costa Rica ai primi del Novecento per installare piantagioni di caff\u00e8. In questo giardino di circa 11 ettari oggi crescono ben 600 delle 1.400 specie endemiche di orchidee. \nA 7\u00a0km dal centro cittadino sorge un complesso agricolo gestito da un'organizzazione no-profit, chiamato \"Finca La Flor\", dove si sperimentano tecniche di agricoltura sostenibile e di rimboschimento."}
{"id": "1825092", "revid": "599013", "url": "https://it.wikipedia.org/wiki?curid=1825092", "title": "Giacomo Zampieri", "text": ""}
{"id": "1825099", "revid": "98916524", "url": "https://it.wikipedia.org/wiki?curid=1825099", "title": "Huhet", "text": "Huhet era la forma femminile, o paredra, del dio Huh (mitologia) ed entrambi rappresentavano, nell'Ogdoade ermopolitana, l'infinito, inteso pi\u00f9 come concetto di tempo che di spazio.\nV28-V28-t-I15 Huhet\nLe maggiori notizie sulla Cosmogonia si trovavano nel Libro dei Morti e nei testi funerari raffigurati nella tomba di Seti I. Dopo essere emerso dalla materia primordiale, l'uovo cosmico era posato nelle mani di Huh ed Huhet e da esso sarebbe poi uscito Ra con le sembianze di un uccello fatto di luce e simboleggiante la creazione del mondo.\nPer questo evento, la forma zoomorfa di Huhet era, spesso, identificata nel babbuino che salutava il sole, Ra, nascente. Mentre Huh, era rappresentato nella forma antropomorfa, con il colore blu, la dea era color carne per aver generato la vita.\nTra le varie ipotesi della Cosmogonia egizia, vi era anche quella che Huhet fosse stata creata dal dio Ptah.\nDi questa divinit\u00e0 femminile poco o nulla si conosce perch\u00e9 pare rappresentasse un concetto estremamente astratto di divinit\u00e0 e, di conseguenza \u00e8 difficile attribuirvi un culto popolare o tempio."}
{"id": "1825100", "revid": "1175439", "url": "https://it.wikipedia.org/wiki?curid=1825100", "title": "NGC 2903", "text": "NGC 2903 \u00e8 una galassia a spirale barrata nella costellazione del Leone a circa 20,5 milioni di anni luce dal Sistema solare, ubicata a 1,5 gradi a sud di Alterf (\u03bb Leonis). \u00c8 stata scoperta da William Herschel e catalogata il 16 novembre 1784. Si tratta di una galassia luminosa magnitudine apparente 9,7 che si pu\u00f2 osservare con i piccoli telescopi. \nQuesta \u00e8 una galassia per molti versi simile alla Via Lattea. La sua dimensione \u00e8 solo leggermente pi\u00f9 piccola della nostra, con una superficie di circa 80.000 anni luce. Ma, a differenza della nostra, \u00e8 pi\u00f9 giovane ed ha un ammasso di stelle massicce brillanti al posto dell'globulare.\nLa regione centrale della galassia presenta un tasso eccezionale in termini di formazione stellare, concentrate in un anello intorno al nucleo, che ha un diametro di poco pi\u00f9 di 600 parsecs e comprende non solo un gran numero di giovani brillanti, ma anche un certo numero di \"nebulose ad emissione\" con luminosit\u00e0 paragonabili a quelli della Nebulosa Tarantola, con elevate frequenze radio, infrarossi, raggi ultravioletti e raggi X.\nDispone inoltre di almeno tre piccole galassie satelliti."}
{"id": "1825103", "revid": "767487", "url": "https://it.wikipedia.org/wiki?curid=1825103", "title": "Yo La Tengo", "text": "Gli Yo La Tengo, nome talvolta abbreviato in YLT, sono un gruppo alternative rock statunitense, formatosi a Hoboken (New Jersey) nel 1984.\nNonostante un limitato successo commerciale, sono considerati come uno dei gruppi pi\u00f9 importanti e di culto della scena alternative rock americana raccogliendo spesso, nel corso della loro lunga carriera, l'unanime plauso della critica. Dal 1992, la lineup \u00e8 composta da Ira Kaplan (chitarra, piano, voce), Georgia Hubley (batteria, piano, voce) e James McNew (basso, voce).\nStoria.\n1984-1986: Ride the Tiger.\nNati nel 1984 a Hoboken, piccola cittadina del New Jersey dove Ira Kaplan, cantante e critico musicale del \"New York Rocker\" e la compagna Georgia Hubley, batterista e cantante anch'essa, decidono di dare forma alla loro comune passione per la musica attraverso una propria band.\nLa scelta del nome deriva dalla passione di Kaplan per il baseball (\"Yo La Tengo\" \u00e8 infatti l'espressione, in spagnolo, tipica dell'Esterno per dire: \"Ho la palla\") e ispirato da un episodio successo durante una partita dei New York Mets del campionato 1962 quando, Richie Ashburn, per evitare lo scontro col compagno di squadra, il venezuelano Elio Chac\u00f3n (che non capiva ancora molto l'inglese), dovette gridare la frase \"\u00a1Yo la tengo!\" (ce l'ho!) invece dell'usuale \"I've got it\".\nIl debutto discografico della band avvenne nel 1985, con il singolo \"The River of Water\", registrato al \"Water Music Studio\" di Hoboken, il disco venne completato con l'inserimento (come b-side) della cover di \"A House Is Not a Motel\", brano dei Love di Arthur Lee. In occasione delle session in studio per la realizzazione di questo loro primo lavoro, il duo venne completato con altri due musicisti: Dave Schramm alla chitarra solista e Dave Rick al basso, sostituito subito dopo da Mike Lewis (gi\u00e0 nei DMZ e nei Lyres).\nNel 1986, gli \"Yo La Tengo\" pubblicarono il loro primo album, intitolato \"Ride the Tiger\". Prodotto dall'ex bassista dei Mission of Burma Clint Conley ed uscito per l'etichetta indipendente \"Coyote Records\", il disco si distinse subito per un sound eclettico e molto chitarristico, a met\u00e0 strada tra country rock e pop melodico e con chiare influenze di band quali Velvet Underground, Television e Feelies. \"Ride the Tiger\" segn\u00f2 anche la successiva defezione di Schramm e Lewis che lasciarono la band subito dopo l'uscita dello stesso, sostituiti da Stephan Wichnewski al basso e dallo stesso Kaplan alla chitarra solista.\n1987-1997: I Can Hear the Heart.\nIl secondo album \"New Wave Hot Dogs\", uscito nel 1987, insieme al successivo \"President Yo La Tengo\" pubblicato nel 1989, affinano ulteriormente la ricerca da parte del gruppo americano di un proprio e personale sound, accentuando la componente rock a scapito di quella country degli esordi. La continua maturazione dello stile chitarristico di Kaplan riesce qui a trovare una sorta di linguaggio personale fondendo le cavalcate elettriche di Neil Young alle intuizioni melodiche di Tom Verlaine. Prodotto da Gene Holder dei dB's, \"President YLT\" fu l'ultimo lavoro della band per l'etichetta \"Coyote\" e, nonostante l'accoglienza positiva da parte della critica, le vendite furono molto scarse. Subito dopo la sua pubblicazione, il bassista Stephan Wichnewski lasci\u00f2 la band.\nNel 1990 \u00e8 la volta di \"Fakebook\", quarto album della band composto da undici cover (Kinks, Flying Burrito Brothers, John Cale, Cat Stevens, The Flamin' Groovies, Daniel Johnston e altri ancora) e solo cinque brani originali. Prodotto ancora una volta da Gene Holder, il disco registra anche il rientro nel gruppo del chitarrista Dave Schramm e venne considerato come un allontanamento dalle loro precedenti produzioni verso territori pi\u00f9 folk rock.\nNel 1991, gli Yo La Tengo collaborarono con Daniel Johnston nel brano \"Speeding Motorcycle\" e, sempre in quello stesso anno, la band pubblic\u00f2 il singolo \"Walking Away from You\" (completato dalla cover \"Cast a Shadow\" dei Beat Happening come B-side) seguito poi dall'EP \"The That Is Yo La Tengo \".\nMa \u00e8 con \"May I Sing with Me\", album del 1992, registrato in gran parte al \"Fort Apache Studio\" di Cambridge (Massachusetts), che la band riesce finalmente ad azzeccare la tanto cercata formula fatta di equilibri precari tra vena melodia e furore chitarristico, condita con tocco di garage-rock psichedelico, contribuendo in maniera pressoch\u00e9 definitiva a personalizzare e mettere finalmente a fuoco il loro suono. L'aggiunta di strumenti elettronici, l'inserimento del bassista James McNew (che da quel momento far\u00e0 parte in pianta stabile della line-up) e l'emergere di Georgia Hubley come prima voce furono tra gli elementi di cambiamento che generarono finalmente il salto di qualit\u00e0 nella carriera nella produzione della band, inaugurando la fase pi\u00f9 creativa della sua carriera.\nNel corso del 1993, gli Yo La Tengo iniziarono la loro collaborazione con la Matador Records, pubblicando il singolo \"Shaker/For Shame of Doing Wrong\".\nLa svolta musicale del gruppo conobbe una conseguente prosecuzione nel successivo e sesto album degli \"YLT\", intitolato \"Painful\" e che segn\u00f2 anche l'inizio della proficua collaborazione creativa con il produttore Roger Moutenot, che collabor\u00f2 poi in tutti i loro album successivi. Pubblicato nel 1993, il disco segn\u00f2 un ulteriore crescita creativa della band ed un allontanamento dall'irruenza garage rock degli esordi: mescolando armonie melodiche e psichedelia onirica e relegando sullo sfondo il rumorismo delle chitarre, in un vortice di suoni, rumori e droni amalgamati tra loro fino a formare un unico insieme assimilabile a quell'idea di suono tipica dei contemporanei gruppi shoegazer. \"Painful\" apre la strada agli \"YLT\" verso una moltitudine di nuove direzioni, espandendo significativamente la tavolozza di suoni della band.\n\"Electr-O-Pura\", disco del 1995 che vede, per la prima volta, tutti i brani accreditati alla band nel suo insieme piuttosto che ai singoli componenti, segna un piccolo passo falso della band che smarrisce momentaneamente quella tensione creativa dei precedenti lavori.\nDopo la raccolta \"Genius + Love = Yo La Tengo\" (1996), compendio di B-sides, rarit\u00e0, brani inediti e dal vivo, il trio riemerse nella primavera del 1997 con \"I Can Hear the Heart Beating as One\", album che segn\u00f2 probabilmente uno dei punti di massima progressione musicale degli \"Yo La Tengo\" e che riusc\u00ec a portare a maturazione tutte le delle potenzialit\u00e0 eclettiche e gli spunti creativi abbozzati nei lavori precedenti, in un'ottima sintesi tra folk, punk rock, shoegazing, bossa nova e accenni di musica elettronica sperimentale. Registrato a Nashville e mixato a New York, \"I Can Hear\" fu uno degli album pi\u00f9 acclamati dalla critica e rivel\u00f2 tutto il loro talento come compositori e musicisti e la profonda risorsa creativa della band capace di una vastissima gamma di soluzioni sonore e armoniche.\n1998-2008: I'm Not Afraid.\nLe reazioni estremamente positive della critica riscontrate all'uscita di \"I Can Hear\" aumentarono notevolmente la reputazione della band e contribuirono ad aumentare la loro base di fan.\nNel 1998, dopo aver collaborato con Jad Fair alla pubblicazione dell'album \"Strange But True\", la band entr\u00f2 di nuovo in studio per registrare il loro nono album, \"And Then Nothing Turned Itself Inside Out\". Il disco, pubblicato nel febbraio del 2000 dalla Matador Records deve il titolo ad una citazione del musicista Sun Ra (\"...At first there was nothing...then nothing turned itself inside-out and became something\" ovvero \"In principio non c'era niente...allora nulla si \u00e8 trasformato ed \u00e8 diventato qualcosa\") e conferm\u00f2 l'evoluzione della band e segna un ulteriore passaggio creativo nel proprio songwriting con un approccio molto pi\u00f9 lento e sognante. Atmosfere rarefatte e avvolgenti, morbide tessiture suadenti sostenute da un sottofondo di riverberi chitarristici e da nuovi strumenti come vibrafono e percussioni, che ben si prestano ad un'idea di ampliamento delle strutture musicali e ad una progressiva dilatazione degli spazi sonori.\nLa colonna sonora \"The Sounds of the Sounds of Science\", uscita nel 2002, contiene 78 minuti di musica strumentale composta dai \"YLT\" per otto brevi documentari girati sott'acqua ad opera del regista Jean Painleve.\nIl discorso musicale di \"And Then Nothing\" prosegu\u00ec, invece, con il successivo \"Summer Sun\". Registrato a Nashville e pubblicato nell'aprile del 2003, con l'aggiunta di un'ulteriore contaminazione elettronica, spinge la band verso raffinate suggestioni post-rock, krautrock e jazz, richiamando alla mente una versione pi\u00f9 rarefatta degli Stereolab.\nDopo le raccolte \"\" (del 2003) e \"Yo La Tengo Is Murdering the Classics\" (del 2006), l'uscita dell'undicesimo album, intitolato \"I'm Not Afraid Of You And I Will Beat Your Ass\" e pubblicato nel 2006, riporta la band al tipico chitarrismo folk-rock e psichedelico degli esordi e con un sound che porta con s\u00e9 l'insegnamento dei precursori Velvet Underground nel mutuare rumore e melodia, tra pop da cameretta, acide incursioni garage-punk e lunghe jam dal sapore kraut rock (l'album si chiude con due brani chitarristici della durata di dieci minuti ciascuno).\n2009-2012: Popular Songs.\nCon lo pseudonimo \"Condo Fucks\", nel marzo del 2009, la band pubblica \"Fuckbook\", un album di cover garage rock di gruppi come The Troggs, Slade, Kinks, Richard Hell ed altri ancora. Prodotto da Mutt Lange e mixato da Bob Clearmountain, il disco vede il chitarrista Ira Kaplan e la batterista Georgia Hubley accreditati nelle note di copertina, rispettivamente, come Kid Condo e Georgia Condo.\nNel 2009 esce \"Popular Songs\", un disco in formato su doppio vinile, registrato all'interno della sala prove della band nel New Jersey riusc\u00ec ad entrare nella classifica Billboard, piazzandosi al numero 58, la pi\u00f9 alta mai raggiunta in carriera dalla band. Un disco diviso idealmente in due parti, la prima \u00e8 un compendio dell'alt-rock contemporaneo con tanto di esperimenti ambient alla Brian Eno, mentre invece la seconda rivela un filo di nostalgia per certe divertenti reminiscenze sixties.\nNell'estate del 2010 viene pubblicato l'EP \"Here to Fall Remixes\", contenente versioni remixate del singolo eseguite da De La Soul, RJD2, e Pete Rock.\nNel 2012 gli Yo La Tengo hanno registrato una versione di \"I Saw the Light\", brano di Todd Rundgren, per un cd di raccolta fondi per la stazione radio WFMU, dal titolo \"Super Hits Of The Seventies\"."}
{"id": "1825104", "revid": "404449", "url": "https://it.wikipedia.org/wiki?curid=1825104", "title": "Ex ospedale della Misericordia", "text": "L'ex ospedale della Misericordia \u00e8 uno storico palazzo situato nel centro storico di Grosseto.\nIl prospetto principale dell'edificio, sede del Polo Universitario Grossetano, si affaccia sul lato orientale di piazza San Francesco, dove ha inizio la strada Ginori, mentre il lato posteriore, sede dell'anagrafe e alcuni uffici comunali, affaccia su via Saffi.\nStoria.\nIl complesso sorse alla fine del XIII secolo come struttura assistenziale di pellegrini ed indigenti; inizialmente era denominato \"ricovero di fra Roncone\" e gestito dai francescani che risiedevano presso il vicino convento.\nAgli inizi del XIV secolo i frati cedettero la struttura all'amministrazione, che successivamente divenne una succursale dello Spedale di Santa Maria della Scala di Siena.\nNel corso del XVIII secolo il complesso fu profondamente ristrutturato ed ampliato per rispondere alle mutate esigenze e l'inaugurazione avvenne nel 1787 su iniziativa di Pietro Leopoldo. In questo periodo venne conferita la denominazione di \"spedale del Beato San Giovanni Battista\", successivamente cambiata in \"ospedale della Misericordia\".\nDurante il XX secolo, la forte crescita demografica registrata dalla citt\u00e0 port\u00f2 al trasferimento della struttura ospedaliera nel moderno plesso situato in periferia lungo via Senese, l'ospedale Misericordia di Grosseto costruito tra il 1964 e il 1974. Il fabbricato venne allora ristrutturato e dal 1998 ospita il Polo universitario grossetano.\nDescrizione.\nIl palazzo dell'ex ospedale della Misericordia si presenta come un complesso a pianta quadrangolare, articolato su tre livelli, dalle linee architettoniche semplici.\nLe pareti esterne ed interne sono completamente rivestite in intonaco, con numerose finestre di forma rettangolare che si aprono con regolarit\u00e0 su tutti i livelli; il portale d'ingresso al centro della facciata principale mantiene la stessa forma delle finestre.\nAll'interno, \u00e8 da segnalare la presenza di volte a crociera che caratterizzano, in alcuni punti, i soffitti dei corridoi."}
{"id": "1825114", "revid": "1942768", "url": "https://it.wikipedia.org/wiki?curid=1825114", "title": "Paste (Unix)", "text": "paste \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX e GNU, che legge uno o pi\u00f9 file di testo (o lo \"standard input\") e ne unisce le linee corrispondenti, oppure unisce tutte le linee di ciascun file in un'unica linea, mostrando in entrambi i casi il risultato sullo \"standard output\". \u00c8 un tipo di filtro.\nSintassi.\nLa sintassi generale di \"paste\" \u00e8 la seguente:\n paste [-d \"separatori\"] [-s] [--] [\"file1\" [\"file2\" \u2026] ]\nI parametri falcoltativi \"file\" specificano i nomi dei file di testo di cui unire le linee. Se non specificati, i dati sono letti dallo \"standard input\". Uno o pi\u00f9 parametri possono essere dei trattini (\"-\") per indicare di leggere in quel punto una linea dallo \"standard input\".\nIl doppio trattino -- (facoltativo) indica che i parametri successivi non sono da considerarsi opzioni.\nIl comportamento predefinito prevede di unire le linee usando il carattere di controllo \"tab\" come separatore; in caso di file che contengono un numero diverso tra loro di linee, \"paste\" si comporta come se leggesse linee vuote dai file pi\u00f9 corti (tranne quando \u00e8 in uso l'opzione -s).\nTra le opzioni principali vi sono:\nEsempi.\nDati tre file contenenti le linee che seguono\nfile1.txt:\n uno\n due\n tre\n quattro\n cinque\nfile2.txt:\n primo\n secondo\n terzo\nfile3.txt:\n Alice\n Bruno\n Carlo\n Daniela\nUnisce le linee corrispondenti di ciascun file, usando il carattere \"tab\" come separatore:\n $ paste file1.txt file2.txt file3.txt\n uno primo Alice\n due secondo Bruno\n tre terzo Carlo\n quattro Daniela\n cinque\nUnisce le linee corrispondenti di ciascun file, usando una barra verticale (\"|\") per separare le linee del primo e del secondo file, ed il carattere punto e virgola (\";\") per separare le linee del secondo e del terzo file:\n $ paste -d \"|;\" file1.txt file2.txt file3.txt\n uno|primo;Alice\n due|secondo;Bruno\n tre|terzo;Carlo\n quattro|;Daniela\n cinque|;\nUnisce le linee di ciascun file in un'unica linea, usando il carattere \"tab\" come separatore:\n $ paste -s file1.txt file2.txt file3.txt\n uno due tre quattro cinque\n primo secondo terzo\n Alice Bruno Carlo Daniela\nUnisce le linee di ciascun file in un'unica linea, usando a rotazione una barra verticale (\"|\") ed il carattere punto e virgola (\";\") per separare gli elementi:\n $ paste -d \"|;\" -s file1.txt file2.txt file3.txt\n uno|due;tre|quattro;cinque\n primo|secondo;terzo\n Alice|Bruno;Carlo|Daniela"}
{"id": "1825131", "revid": "729019", "url": "https://it.wikipedia.org/wiki?curid=1825131", "title": "Desamparados (Desamparados)", "text": "Desamparados \u00e8 un distretto della Costa Rica, capoluogo del cantone omonimo, nella provincia di San Jos\u00e9.\nIl distretto fa parte dell'area metropolitana della capitale San Jos\u00e9, alla cui conurbazione risulta legata senza soluzione di continuit\u00e0. Le vie di comunicazioni principali sono la \"Interstate\" 207 e la strada numero 209.\nDesemparados comprende 30 rioni (\"barrios\"):"}
{"id": "1825132", "revid": "339392", "url": "https://it.wikipedia.org/wiki?curid=1825132", "title": "Lupa Frascati", "text": ""}
{"id": "1825137", "revid": "2519", "url": "https://it.wikipedia.org/wiki?curid=1825137", "title": "Regione Occidentale Superiore", "text": "La Regione Occidentale Superiore (ufficialmente Upper West Region, in inglese) \u00e8 una regione del Ghana. Ha capoluogo Wa. Con una superficie complessiva di 18.476\u00a0km\u00b2 e una popolazione di 849.123 abitanti (dati del 2010) \u00e8 la decima regione pi\u00f9 popolosa del Ghana.\nDistretti.\nLa Regione Occidentale Superiore \u00e8 suddivisa in 11 distretti:"}
{"id": "1825140", "revid": "73843", "url": "https://it.wikipedia.org/wiki?curid=1825140", "title": "Cahal Pech", "text": "Cahal Pech \u00e8 un sito della civilt\u00e0 Maya situato vicino alla citt\u00e0 di San Ignacio nel distretto di Cayo in Belize. Situato sopra una collina, il sito era sede del palazzo di una famiglia importante. Nonostante la sua struttura pi\u00f9 importante risalga al Periodo Classico, il sito era gi\u00e0 abitato nel 900 a.C., durante il periodo medio pre-classico e ci\u00f2 fa di Cahal Pech uno dei pi\u00f9 antichi siti maya del Belize occidentale. Il sito sovrasta le rive del fiume Macal, occupando una posizione strategica che permette la vista in direzione della confluenza del Macal con il fiume Mopan. Si sviluppa attorno a un'acropoli centrale ed \u00e8 formato da 34 costruzioni. Il tempio pi\u00f9 alto misura 25 metri. Il sito venne abbandonato nel IX secolo d.C. per ragioni sconosciute.\n\"Cahal Pech\", che significa \u201cposto delle zecche\u201d, fu chiamato cos\u00ec negli anni cinquanta, all'epoca dei primi studi archeologici sul sito incolto condotti da Linton Satterthwaite del Museo di archeologia e antropologia della \"University of Pennsylvania\". Oggi \u00e8 una riserva archeologica e ospita un piccolo museo di manufatti rinvenuti in occasione di scavi tuttora in corso.\nGli scavi preliminari iniziarono nel 1988. Il restauro fu completato nel 2000 sotto la guida del Professor Jaime Awe, direttore del NICH, l'Istituto nazionale di archeologia del Belize.\nNelle vicinanze si trovano anche i siti maya di Xunantunich e di Chaa Creek."}
{"id": "1825141", "revid": "767487", "url": "https://it.wikipedia.org/wiki?curid=1825141", "title": "Vulcano - Los Angeles 1997", "text": "Vulcano - Los Angeles 1997 (\"Volcano\") \u00e8 un film del 1997 diretto da Mick Jackson con protagonisti Tommy Lee Jones e Anne Heche.\nTrama.\nMike Roark, un dipendente del comune di Los Angeles, si appresta a passare una settimana con la figlia Kelly quando un lieve improvviso sisma cambia i suoi piani: insospettito, lascia la figlia in casa insieme a una baby sitter, e ritorna sul posto di lavoro in qualit\u00e0 di addetto del comune. Nella stessa giornata, dalla botola di un tunnel per la rete del gas sottostante la zona di MacArthur Park, fuoriesce un grosso getto di vapore e subito dopo un operaio rimasto ustionato afferma, prima di svenire, che sette dei suoi uomini sono bruciati vivi.\nMike viene allertato e si dirige sul posto per preannunciare la chiusura temporanea del parco. Decide allora di calarsi nella botola insieme a un collega, e scoprono che c'\u00e8 davvero una bocca di vapore. Improvvisamente il suolo comincia a tremare, la percentuale di gas tossici aumenta, cos\u00ec come la temperatura; i due se la danno a gambe, prima di essere arrostiti dall'improvvisa fuoriuscita di vapori ad alta temperatura. Mike mette in quarantena la zona di MacArthur Park.\nCerto di un possibile pericolo, Mike si rivolge alla collega sismologa Amy Barnes, la quale teorizza una possibile, anche se improbabile, eruzione vulcanica. Scettico, proibisce alla geologa di calarsi nella botola per prendere dei campioni per via della pericolosit\u00e0. Nonostante le proibizioni di Roark, Amy decide di entrare nella botola nel cuore della notte, accompagnata dall'amica-collega Rachel: durante la notte le due ragazze, una volta entrate nel canale di scolo, si insospettiscono per un'enorme crepa e decidono di prendere dei campioni.\nAmy, Mike e tutto il resto della popolazione di Los Angeles, sono per\u00f2 ignari del fatto che i pozzi di catrame del parco di La Brea hanno cominciato a bollire anormalmente, fino a far sprofondare lentamente la statua a forma di mammut. Durante la notte, verso le ore 5 e 14 del mattino, avviene una forte scossa di terremoto che manda la citt\u00e0 in blackout: nel tunnel ferroviario della Linea Rossa (che passa proprio sotto MacArthur Park), le macerie travolgono in pieno un treno appena partito e, nel canale di scolo dove si trovano le due ragazze (gomito-gomito con il tunnel della Linea Rossa), la crepa si apre lasciando in bilico Rachel; nonostante Amy si sforzi per tirare su l'amica, quest'ultima viene travolta da una vampata di vapore ad altissima temperatura, morendo incenerita.\nMike si dirige verso i pozzi di catrame di La Brea, all'incrocio tra Wilshire Boulevard e Stanley Avenue, insieme alla figlia, in contatto col collega Emmith Reese, per rimanere aggiornati sulla situazione. Percorrendo Stanley Avenue i tombini schizzano in aria e cominciano a piovere cenere e sassi. Dai pozzi di catrame fuoriesce un'enorme colonna di fumo, dal quale saltano fuori delle palle di fuoco; nella zona si scatena l'inferno. Nel frattempo una squadra di soccorso ferroviario, con a capo Stan Olber quale responsabile della rete elettrica ferroviaria di Los Angeles, appreso della devastazione del treno sulla Linea Rossa, decide di dirigersi sul posto.\nMike assiste la dottoressa Jaye Calder, per salvare la vita a dei pompieri feriti da una palla di fuoco che ha colpito la loro autopompa. Tutto d'un tratto i boati assordanti si interrompono per qualche secondo e un sisma seguito da una violenta onda d'urto segna l'inizio di una vera e propria eruzione vulcanica. Dai pozzi di catrame fuoriesce un fiume di lava che invade Wilshire Boulevard. Mike affida la figlia lievemente ferita alla dottoressa Jaye Calder, che la trasporta al Cedars Hospital, considerato il pi\u00f9 sicuro. La geologa Amy, appreso dell'eruzione, raggiunge Mike, che invano cerca di deviare il flusso di lava con un autobus.\nLa squadra di soccorso di Stan, arriva al treno e trae in salvo i passeggeri privi di coscienza, ma ancora vivi. Mentre un uomo della squadra nota il flusso di lava sotto il treno, Stan, sacrificando la propria vita, riesce a salvare il macchinista in tempo. Amy, venuta a sapere della tragedia del treno, intuisce che la lava si sta facendo strada nei tunnel artificiali e va quindi a perlustrare le zone circostanti per riuscire a scoprire qualcosa.\nMike teorizza di canalizzare il flusso di lava usando delle barriere New Jersey di cemento armato con l'ausilio di squadre del comune, che allo stesso tempo hanno distrutto marciapiedi e strade per rallentare il flusso. In meno di dieci minuti riescono a isolare Wilshire Boulevard da Fairfax Avenue e il flusso di lava si blocca. Dopo qualche minuto arrivano gli elicotteri antincendio che fanno solidificare la lava e spegnere il vulcano.\nNonostante i momenti di gloria, Amy capisce che non \u00e8 ancora finita: la sismologa, infatti, raggiunge il tunnel della Linea Rossa e qui scopre che nonostante la lava si sia solidificata, delle macerie sono crollate fino a ricoprire l'intero treno, la temperatura si sta alzando in maniera repentina e, come se non bastasse, la cenere continua a cadere. Mike raggiunge la ragazza vicino a una botola della Linea Rossa, che una volta aperta ha emanato calore. Non si fidano di scendervi dentro, allora calano una telecamera che registra un improvviso flusso di lava ad alta velocit\u00e0 che sta attraversando Los Angeles attraverso il tunnel. Una volta che la lava raggiunger\u00e0 un blocco, esploder\u00e0.\nLa situazione si complica: il tunnel della Linea Rossa termina proprio sotto il Cedars Hospital, dove Mike ha inviato quasi tutti i pazienti, compresa sua figlia Kelly. La lava raggiunger\u00e0 l'ospedale in meno di trenta minuti; Mike lotta contro il tempo per escogitare un piano, e scopre che l'unico modo per spedire la lava nell'Oceano Pacifico \u00e8 abbattere un grattacielo quasi a fine costruzione.\nLe squadre del comune si occupano di far evacuare il grattacielo per farlo implodere, ma la figlia di Mike, Kelly, ne \u00e8 ignara poich\u00e9 alla ricerca di Tommy, un bambino sfuggito alla sua vigilanza. Dopo una lunga scossa di terremoto la lava zampilla fuori dalla strada e, certi che il grattacielo sia sgombro iniziano a farlo esplodere dalla base, scavando prima con gli esplosivi una fossa che si collega con un canale diretto nell'oceano. Mike riesce a vedere Kelly e si precipita da lei attraversando le esplosioni della dinamite. Il palazzo crolla, la lava fluisce nella fossa e si direziona nell'oceano, ma non c'\u00e8 traccia di Mike, Kelly e Tommy. Dopo qualche istante Mike, Kelly e Tommy emergono dalle macerie sani e salvi. L'orrore \u00e8 miracolosamente finito.\nAccoglienza.\nIncassi.\nIl film ha incassato a fronte di un budget di $90 milioni.\nCritiche.\nIl film ottenne critiche negative, dovute in gran parte alle numerose imprecisioni scientifiche; furono tuttavia apprezzati gli effetti speciali e la recitazione degli attori."}
{"id": "1825142", "revid": "1543377", "url": "https://it.wikipedia.org/wiki?curid=1825142", "title": "El Pilar (sito archeologico)", "text": "El Pilar \u00e8 un sito archeologico costruito dalla civilt\u00e0 Maya situato in Belize, nel distretto di Cayo presso il confine con il Guatemala, a 19\u00a0km di distanza dalla citt\u00e0 di San Ignacio. \u00c8 il sito maggiore della zona, avente pi\u00f9 di 25 piazze estese su 50 ettari di terreno. Non sono stati effettuati molti scavi sul sito, che rimane a tutt'oggi largamente inesplorato dal punto di vista archeologico. Nel 1997 El Pilar \u00e8 stato messo sulla lista dei 100 siti pi\u00f9 in pericolo secondo World Monument Fund. Viene gestito come Riserva Archeologica per la flora e fauna Maya."}
{"id": "1825143", "revid": "92723", "url": "https://it.wikipedia.org/wiki?curid=1825143", "title": "Tazumal", "text": "Tazumal \u00e8 un sito archeologico costruito dalla civilt\u00e0 Maya situato a Chalchuapa, in El Salvador. Tazumal significa \"luogo in cui le vittime vengono bruciate\" in lingua Quich\u00e9.\nIl sito si trova nel cuore del dipartimento di Santa Ana a 60\u00a0km dalla capitale San Salvador. La zona si trova all'interno dell'area archeologica di Chalchuapa, che si estende per circa 10\u00a0km\u00b2 e dove si trovano altri siti come Pampe, Casa Blanca, Trapiche e Las Victorias. La zona di Chalchuapa sub\u00ec influenze culturali da Cop\u00e1n e dai centri del Messico centrale, Teotihuacan e i Toltechi.\nIl sito di Tazumal possiede una serie di rovine, sede di insediamenti maya popolati tra il 100 e il 1200, e una serie complessa di sistemi di drenaggio per l'acqua, alcune tombe, piramidi, palazzi e oggetti rituali sepolti. Intorno al 900 vennero costruite strutture in stile tolteco. La citt\u00e0 venne abbandonata intorno al 1200.\nLe rovine di Tazumal sono considerate come le pi\u00f9 importanti e meglio conservate della nazione. I manufatti ritrovati hanno fornito la prova dell'esistenza di una via del commercio tra la citt\u00e0 e posti lontani come la zona del Messico e Panama."}
{"id": "1825144", "revid": "3115", "url": "https://it.wikipedia.org/wiki?curid=1825144", "title": "Distretto di Alirajpur", "text": "Il distretto di Alirajpur \u00e8 un distretto del Madhya Pradesh, in India. \u00c8 situato nella divisione di Indore e il suo capoluogo \u00e8 Alirajpur.\nIl distretto \u00e8 stato costituito il 17 maggio 2008 separando dal distretto di Jhabua i comuni (\"tehsils\") di Alirajpur, Jobat e Jhabra."}
{"id": "1825145", "revid": "767487", "url": "https://it.wikipedia.org/wiki?curid=1825145", "title": "Distretto di Seoni", "text": "Il distretto di Seoni \u00e8 un distretto del Madhya Pradesh, in India, di 1.165.893 abitanti. \u00c8 situato nella divisione di Jabalpur e il suo capoluogo \u00e8 Seoni."}
{"id": "1825146", "revid": "767487", "url": "https://it.wikipedia.org/wiki?curid=1825146", "title": "Distretto di Narsinghpur", "text": "Il distretto di Narsinghpur \u00e8 un distretto del Madhya Pradesh, in India, di 957.399 abitanti. \u00c8 situato nella divisione di Jabalpur e il suo capoluogo \u00e8 Narsinghpur."}
{"id": "1825147", "revid": "767487", "url": "https://it.wikipedia.org/wiki?curid=1825147", "title": "Distretto di Mandla", "text": "Il distretto di Mandla \u00e8 un distretto del Madhya Pradesh, in India, di 893.908 abitanti. \u00c8 situato nella divisione di Jabalpur e il suo capoluogo \u00e8 Mandla."}
{"id": "1825148", "revid": "827882", "url": "https://it.wikipedia.org/wiki?curid=1825148", "title": "Chiesa di Santa Maria della Fava", "text": "La chiesa di Santa Maria della Fava, originariamente Santa Maria della Consolazione, \u00e8 un edificio religioso della citt\u00e0 di Venezia, situato nel sestiere di Castello.\nLa chiesa si trova a pochi passi dal campo San Bartolomeo, vicino a Rialto.\nStoria.\nLa dedicazione iniziale a \"Santa Maria della Consolazione\" fu presto sostituita con il nome attuale, dovuto al piccolo ponte sito davanti a lei, detto della Fava. Secondo il detto popolare le fu attribuito per la presenza di una pasticceria nelle vicinanze, ma probabilmente perch\u00e9 voluta dalla famiglia Fava, originaria di Ferrara.\nLa chiesa \u00e8 sita nei pressi di San Lio ed \u00e8 stata voluta dai parrocchiani che l\u00ec abitavano, per accogliere un dipinto della Madonna ospitato da un muro di Ca' Dolce. Venne terminata nel 1500.\nNel 1662 venne posto sotto la giurisdizione dei Procuratori di San Marco, per passare poi alla Congregazione dell'Oratorio di San Filippo Neri.\nAll'inizio del Settecento la vecchia chiesa venne abbattuta per lasciare lo spazio dalla nuova struttura di Antonio Gaspari.\nLa chiesa venne finita nel 1750 da Giorgio Massari che vi costru\u00ec l'abside; nello stesso anno anche gli interni videro la conclusione.\nDescrizione.\nLa facciata della chiesa, che si affaccia sul campo de la Fava, \u00e8 incompiuta, ad eccezione del portone sormontato da un timpano marmoreo in stile barocco. Ai suoi lati si aprono due grandi nicchie semicircolari, entrambe rimaste vuote e disadorne. Ai lati dell'abside vi sono due alti campanili, anch'essi rimasti incompiuti.\nL'interno dell'edificio si compone di un'unica navata lungo la quale si aprono tre cappelle per lato alternate da setti murari con colonne corinzie.\nDi rilievo le otto statue di santi ed evangelisti di Giuseppe Bernardi, maestro di Antonio Canova collocate lungo la navata. Sempre dello stesso autore sono i rilievi che raffigurano \"Episodi della vita di San Filippo Neri\".\nL'interno della chiesa ospita anche alcune tele: di Giambattista Tiepolo sono i dipinti \"Sant'Anna\", la \"Vergine Bambina\" e \"San Gioacchino\", la \"Visione di San Filippo Neri\", invece, \u00e8 di Giovanni Battista Piazzetta.\nL'abside \u00e8 a pianta quadrangolare ed \u00e8 coperta da cupola priva di tamburo. Al centro di essa vi \u00e8 il barocco altare maggiore, con le sculture di due angeli, opere di Giovanni Maria Morlaiter, ai lati del tabernacolo. A ridosso della parete di fondo, sopra una cantoria, vi \u00e8 un organo a canne risalente al 1754 e costruito dalla ditta Serassi inserito in una solenne cassa lignea con dorature."}
{"id": "1825149", "revid": "767487", "url": "https://it.wikipedia.org/wiki?curid=1825149", "title": "Distretto di Katni", "text": "Il distretto di Katni \u00e8 un distretto del Madhya Pradesh, in India, di 1.063.689 abitanti. \u00c8 situato nella divisione di Jabalpur e il suo capoluogo \u00e8 Murwara (detta anche Katni)."}
{"id": "1825150", "revid": "767487", "url": "https://it.wikipedia.org/wiki?curid=1825150", "title": "Distretto di Jabalpur", "text": "Il distretto di Jabalpur \u00e8 un distretto del Madhya Pradesh, in India, di 2.167.469 abitanti. \u00c8 situato nella divisione di Jabalpur e il suo capoluogo \u00e8 Jabalpur."}
{"id": "1825151", "revid": "767487", "url": "https://it.wikipedia.org/wiki?curid=1825151", "title": "Distretto di Dindori", "text": "Il distretto di Dindori \u00e8 un distretto del Madhya Pradesh, in India, di 579.312 abitanti. \u00c8 situato nella divisione di Jabalpur e il suo capoluogo \u00e8 Dindori."}
{"id": "1825152", "revid": "767487", "url": "https://it.wikipedia.org/wiki?curid=1825152", "title": "Distretto di Chhindwara", "text": "Il distretto di Chhindwara \u00e8 un distretto del Madhya Pradesh, in India, di 1.848.882 abitanti. \u00c8 situato nella divisione di Jabalpur e il suo capoluogo \u00e8 Chhindwara."}
{"id": "1825154", "revid": "767487", "url": "https://it.wikipedia.org/wiki?curid=1825154", "title": "Distretto di Balaghat", "text": "Il distretto di Balaghat \u00e8 un distretto del Madhya Pradesh, in India, di 1.445.760 abitanti. \u00c8 situato nella divisione di Jabalpur e il suo capoluogo \u00e8 Balaghat."}
{"id": "1825155", "revid": "274830", "url": "https://it.wikipedia.org/wiki?curid=1825155", "title": "Joe Tex", "text": "Gli esordi.\nJoseph Arrington Jr nacque a Baytown, Texas, da una famiglia comune. Fu sempre orgoglioso delle sue origini popolari e del suo stato, tanto che assunse il nome d'arte di Joe Tex, oltre a usare spesso espressioni rustiche nelle sue canzoni. Dopo aver vinto una gara per giovani talenti nel 1954, firm\u00f2 un contratto discografico con la King Records (USA). Sebbene fosse anche un apprezzato compositore, Tex raggiunse nel 1962 il numero 2 delle classifiche americane con una cover di James Brown, \"Baby You're Right\", dopodich\u00e9 firm\u00f2 un contratto con la pi\u00f9 grande Dial Records.\nIl successo.\nJoe Tex raggiunse definitivamente il successo nel 1965, guidato dal produttore di Nashville Buddy Killen: il singolo \"Hold On To What You've Got\" raggiunse il 5\u00ba posto nelle classifiche americane. Altri successi di quel periodo furono le ballate lente \"A Woman Can Change A Man\", \"The Love You Save (May Be Your Own)\", \"Don't let the children (pay for your mistakes)\". Un ritmo pi\u00f9 veloce si pu\u00f2 notare invece in canzoni come \"S.Y.S.L.J.F.M. (The Letter Song)\", \"Show Me\" del 1967, \"Skinny Legs And All\" e \"Men Are Getting Scarce\". Il suo ultimo grande successo fu \"I Gotcha\" del 1972, dopo il quale decise di ritirarsi.\nRivalit\u00e0 con James Brown.\nLeggendaria \u00e8 la rivalit\u00e0 con James Brown. I due per anni si scambiarono accuse reciproche di furti di canzoni e passi di danza (che in effetti nei video dell'epoca risultano molto simili). La rivalit\u00e0 raggiunse l'apice quando James Brown \"rub\u00f2\" la moglie di Joe Tex, Bea Ford, che a sua volta rispose con una canzone \"You Keep Her\" (\"Tienila\"). Nei pochi concerti insieme si disturbavano le esibizioni, insultandosi a vicenda. James Brown spar\u00f2 anche dei colpi di pistola verso un nightclub che apparteneva a Joe Tex.\nLa conversione all'islam e il ritiro dalle scene.\nConvertito all'islam sin dal 1966, Joe Tex cambi\u00f2 il suo nome nel 1972 in Yusuf Hazziez. Ha avuto due figli, Ramadan Hazziez and Jwaade Hazziez.\nDopo un breve ritorno sulla scena musicale nel 1977 con il singolo \"Ain't Gonna Bump No More (With No Big Fat Woman)\", che raggiunse anche grazie alle sue sonorit\u00e0 disco music la posizione n\u00ba 12 delle classifiche, il cantante si ritir\u00f2 definitivamente nel suo ranch del Texas.\n\u00c8 morto a Navasota, Texas, per un attacco di cuore legato alla sua obesit\u00e0, pochi giorni dopo il suo 49\u00ba compleanno. Buddy Killen, Wilson Pickett, Ben E. King, Don Covay e il compositore Percy Mayfield trasportarono la sua bara alla sepoltura."}
{"id": "1825163", "revid": "767487", "url": "https://it.wikipedia.org/wiki?curid=1825163", "title": "Quella certa et\u00e0 (film 1938)", "text": "Quella certa et\u00e0 (\"That Certain Age\") \u00e8 un film del 1938 diretto da Edward Ludwig."}
{"id": "1825164", "revid": "116434322", "url": "https://it.wikipedia.org/wiki?curid=1825164", "title": "Giovanni Ricci (cardinale)", "text": "Biografia.\nCresciuto in una famiglia agiata, acquis\u00ec dal padre Pietro Antonio Ricci nozioni di matematica e dal maestro quelli di grammatica. Nel 1515 era a Roma al servizio del cardinale Antonio Maria Ciocchi del Monte come aiuto del maggiordomo Ascanio Parisani, cui riconoscer\u00e0 di avergli. Divenuto Parisani tesoriere generale e maggiordomo di Paolo III, Ricci lo aiut\u00f2 come computista. Probabilmente nel 1537 entr\u00f2 al servizio della Camera apostolica e per 20.000 ducati acquist\u00f2 un chiericato (1542). Sotto Clemente VII era stato designato segretario del Monte della Fede (26 agosto 1532), carica ricoperta per dodici anni, e aveva ottenuto (1525) la pieve di S. Vincenzo (diocesi di Chiusi), l\u2019arcipresbiterato della collegiata di S. Maria Assunta di Montepulciano (1533), eretta in cattedrale quando Pio IV elever\u00e0 la citt\u00e0 a diocesi (10 novembre 1561), designandolo vescovo. Questi benefici lo indussero ad affidare a Baldassarre Peruzzi la ristrutturazione del palazzo a Montepulciano.\nNel giugno del 1535 fu nominato commissario per la remunerazione dei cavalleggeri stazionati nelle Marche e in Romagna. Segu\u00ec in ottobre una missione per conto della Camera apostolica in Spagna per l\u2019esazione dei frutti di benefici vacanti e di annate. Dopo averla percorsa in lungo e in largo, nell\u2019estate del 1536 rientr\u00f2 a Roma per ripartirne nel giugno del 1537 inviato come tesoriere a Napoli per l\u2019esazione di decime destinate da Paolo III a Carlo V per la guerra al Turco. A seguito della Lega antiottomana tra S. Sede, Venezia e Carlo V (10 febbraio 1538) il 4 marzo fu mandato come tesoriere, poi come commissario, presso Marco Grimani, patriarca di Aquileia, legato della flotta pontificia. Partito segretamente per Venezia con 50.000 ducati per l\u2019allestimento delle 33 galere papali, lamentava le lungaggini dei veneziani. Tra marzo e aprile si trasfer\u00ec due volte a Vicenza con l\u2019architetto Jacopo Sansovino per sovrintendere ai lavori alla cattedrale in vista del concilio.\nRichiamato a fine agosto a Roma, gi\u00e0 a settembre era a Otranto e, appresa la sconfitta dell\u2019armata cristiana a Prevesa (27 settembre), attravers\u00f2 l\u2019Adriatico e insist\u00e9 per il disarmo della flotta. Tornato a Venezia per questioni pendenti con Grimani vi era ancora nel luglio del 1539. Nell\u2019agosto del 1539 fu inviato in Spagna latore di un breve (18 agosto) che concedeva a Carlo V parte delle rendite ecclesiastiche spagnole onde fronteggiare la minaccia turca. Doveva anche chiedere l\u2019autorizzazione a esportare grani siciliani a Roma; trattare delle inadempienze del contratto matrimoniale tra Margherita d\u2019Austria e Ottavio Farnese, della situazione religiosa in Germania e impedire la formale conferma della tregua di Francoforte tra cattolici e protestanti. Giunto a Madrid il 2 settembre, conclusi rapidamente i negoziati, ne ripart\u00ec il 29. A fine 1539 era di nuovo a Napoli e vi torn\u00f2 pi\u00f9 volte nel 1540 come collettore generale e nunzio per l\u2019esazione di decime sui benefici del Regno. Sempre nel 1540 comp\u00ec due missioni nelle Fiandre per sottoporre a Carlo V la delicata questione della mancata consumazione del matrimonio tra Margherita e Ottavio.\nIl 24 giugno 1540 entr\u00f2 come maggiordomo nella corte del cardinale Alessandro Farnese, ma ritenuto \u00abpersona atta, per la celerit\u00e0 colla quale \u00e8 solito di andare e tornare\u00bb, Paolo III non rinunci\u00f2 a farlo \u00abcontinuamente correre in poste\u00bb, assegnandoli mansioni amministrative e diplomatiche: dall\u2019organizzazione degli approvvigionamenti dell\u2019esercito papale (1541) per la \u00abguerra del sale\u00bb contro i Colonna a nuove trasferte a Napoli e nelle Marche, a missioni di pace presso gli imperiali e i francesi. A dicembre del 1541 incontr\u00f2 a Siena Antoine Perrenot de Granvelle per invitarlo ad aderire alla politica papale di neutralit\u00e0 e a favorire la pace con Francesco I. Il 28 marzo 1542, allo stesso scopo, part\u00ec per la Spagna, giungendo a Valladolid il 10 aprile e rientrando a Roma il 24 maggio per ripartirne il 30 maggio per la corte francese e di l\u00ec, poco rassicurato da Francesco I, per la corte imperiale. Rientrato a Roma il 22 luglio, il 31 comunic\u00f2 al concistoro il fallimento della sua mediazione e l\u2019imminente ripresa delle ostilit\u00e0 franco-imperiali. Nella primavera del 1543 accompagn\u00f2 Paolo III all\u2019incontro di Busseto con Carlo V. Inviato a Napoli nell\u2019ottobre come esattore delle decime, il 28 novembre segu\u00ec il cardinale Farnese, legato di pace, in Francia e in Germania. Dopo una sosta a Fontainebleau raggiunsero il 12 gennaio a Kreuznach Carlo V entrando con lui solennemente a Worms (23 gennaio), per abboccarsi di nuovo con Francesco I sulla via del ritorno a Roma, dove giunsero il 1\u00ba marzo 1544 senza avere ottenuto alcun impegno dai sovrani.\nIl 9 maggio 1544 fu destinato nunzio e collettore in Portogallo. Partito il 17 luglio giunse a Evora il 9 settembre, dove tratt\u00f2 con Giovanni III il problema del ristabilimento dell\u2019Inquisizione dopo la sospensione da parte di Roma (22 settembre 1544) per le irregolarit\u00e0 dei processi contro i nuovi cristiani e quello del cardinale Miguel da Silva, antico segretario regio, deposto dal re dalla diocesi di Viseu (1542). Nel difficile negoziato il re condizionava il trasferimento al cardinale Farnese dell\u2019amministrazione di Viseu alla revoca del breve di sospensione. Nonostante la revoca del breve (gennaio 1545), gli ostacoli alla soluzione del \u00abnegotio indiavolato\u00bb di da Silva fecero s\u00ec che solo il 10 giugno 1548 fu pubblicata la bolla del perdono generale e della restituzione dell\u2019Inquisizione, nonch\u00e9 la liberazione di centinaia di prigionieri, previe abiure segrete, e l\u2019autorizzazione a lasciare il Paese con le loro famiglie. Partendo a fine maggio 1550 dal Portogallo Ricci lasci\u00f2 \u00abl\u2019offitio disimbarazato d\u2019ogni cosa, avendo con la gratia di Dio dato fine a tutti i negotii fastidiosi\nSu istruzioni di Giulio III sost\u00f2 in Spagna ma, non riuscendo a incontrare Carlo V, il 3 dicembre si rimise in viaggio giungendo il 4 gennaio a Roma. \u00abCreatura et allievo\u00bb di Giulio III e \u00abdi sua illustrissima casa\u00bb, fu nominato tesoriere generale \u00abper esser huomo che particolarmente ha molta pratica in queste cose pecuniarie dello Stato Ecclesiastico\u00bb (p.\u00a0242). Riusc\u00ec, infatti, a sanare le dissestate finanze papali grazie a prestiti bancari e alla nomina a depositario generale della Camera apostolica (4 marzo 1551), forse da lui suggerita, del banchiere genovese Tommaso Marino. Iscritto nel ruolo della \"familia\" papale con dodici servitori (dicembre 1551), saliti a ventuno (aprile 1552), alloggi\u00f2 nel Palazzo vaticano. Nel giugno del 1551 fu inviato ad Augusta per chiedere a Carlo V un sussidio per la guerra contro Ottavio Farnese, in gran parte concesso. Rientrato a Roma a luglio, il 20 novembre fu creato cardinale con il titolo diaconale di San Vitale. Inviato nella primavera del 1554 legato \"a latere\" a Bologna e in Romagna per fermare l\u2019esercito francese accorso in difesa di Siena, non ebbe successo, ma si procur\u00f2 la stima di Cosimo I.\nCon l\u2019elezione di Paolo IV (23 maggio 1555), alla quale Ricci si oppose strenuamente, nel giugno del 1556 si ritir\u00f2 nel ducato di Castro, vuoi perch\u00e9 caduto in disgrazia, vuoi per fuggire \u00abla spesa di Roma\u00bb. Ipotesi quest\u2019ultima pi\u00f9 fondata alla luce della vendita dei suoi argenti e del palazzo di via Giulia (1557). Richiamato alla residenza in Curia, all\u2019inizio del 1558 torn\u00f2 a chiedere licenza di assentarsi per \u00abmancho spesa, non havendo el modo di vivere\u00bb . Prova di migliori rapporti con Paolo IV il dono di 500 scudi d\u2019oro e la concessione del sussidio mensile di 100 ducati d\u2019oro per i cardinali \u00abpoveri\u00bb, nonch\u00e9 il suo ruolo nella primavera del 1558 nell\u2019accordo matrimoniale tra Anna Carafa, bisnipote del papa, e Nicola, figlio dell\u2019amico Marino.\nNel conclave che elesse Pio IV (25 dicembre 1559) fu tra i candidati suggeriti da Cosimo I in alternativa al Medici. Il nuovo papa si avvalse della sua esperienza amministrativa inserendolo in varie commissioni deputate agli approvvigionamenti di Roma, a porre rimedio alle inondazioni del Tevere, al ristabilimento dell\u2019Acqua Vergine. Dal 12 gennaio 1565 fece parte della commissione cardinalizia chiamata a esaminare la questione della riammissione in seno alla Chiesa dei preti sposati. Sembra essere uscito indenne dalla revisione dei conti di tutti gli amministratori dai tempi di Paolo III imposta dalla Camera apostolica (11 agosto 1565), ma non senza attriti con il cardinale Carlo Borromeo emersi nel conclave che elesse Pio V (7 gennaio 1566). Pi\u00f9 volte vicino alla tiara con il consenso di Filippo II e il sostegno di Cosimo I, \u00absendo persona che non ha nimici et tenuta piana et dolce\u00bb (p.\u00a0227), gli nocque l\u2019ostilit\u00e0 di Borromeo che \u00ablo aborrisce come la peste\u00bb ritenendolo indegno a causa del figlio Giovanni avuto da una portoghese, legittimato il 3 gennaio 1556. Ci\u00f2 non gli imped\u00ec di godere della fiducia del severo Pio V, che lo nomin\u00f2 tra i cardinali sovrintendenti ai Maestri delle strade incaricati di aprire nuove arterie, provvedere alla pulizia delle strade e alla conclusione dei lavori dell\u2019Acqua Vergine, portata nel 1570 alla fontana di Trevi. Nel marzo del 1566, di fronte alla minaccia turca, propose al papa riluttante l\u2019imposizione di decime sui benefici ecclesiastici italiani. Nel marzo del 1567 fece parte di una commissione chiamata a risollevare l\u2019economia romana rivedendo le imposte. Dal 1568 e per lo meno fino al 1571 fu cardinale inquisitore. Nella Lega antiturca fu incaricato di \u00abritrovar denari\u00bb per armare le galere pontificie. A ricompensa dei suoi servizi Pio V, che aveva rilasciato una \"licentia effodiendi\" in suo favore (3 febbraio 1569), gli don\u00f2 (agosto 1569) reperti archeologici prelevati da Villa Giulia, che Ricci invi\u00f2 in parte a Cosimo I. La passione per l\u2019antichit\u00e0 lo indusse a opporsi alla distruzione del cortile del Belvedere, giudicato troppo pagano dal papa.\nPapabile nel conclave che elesse Gregorio XIII (13 maggio 1572), fu ostacolato da Carlo Borromeo.\nMor\u00ec a Roma il 3 maggio 1574 e fu sepolto a S. Pietro in Montorio di fronte al sepolcreto dei del Monte nella cappella che si era fatto costruire e ornare di colonne romane e affreschi di Daniele da Volterra.\nDotato di particolare talento per gli affari, la finanza e l\u2019amministrazione, ma anche capace di muoversi con abilit\u00e0 nelle corti europee, \u00abpersona amata in universale e senza inimici\u00bb (Martin, 1974, p.\u00a0272), Ricci \u00e8, per\u00f2, ricordato soprattutto per la sua attivit\u00e0 edilizia e per le sue eterogenee collezioni. Privo di una formazione umanistica \u2013 \u00abno tiene ningunas letras\u00bb dir\u00e0 l\u2019ambasciatore spagnolo a Roma Requesens (Jedin, 1949, p.\u00a0344) \u2013 aveva stabilito contatti con artisti illustri all\u2019ombra del mecenatismo farnesiano e saputo circondarsi di letterati capaci di guidarlo nelle scelte artistiche, quali il poeta parmigiano Giacomo Marmitta.\nAl suo nome \u00e8 legato l\u2019appartamento vaticano concessogli da Giulio III, ristrutturato dall\u2019architetto Nanni di Baccio Bigio e decorato da vari artisti della cerchia vasariana, per il quale anticip\u00f2 3890 scudi restituitigli dalla Camera apostolica solo nel 1557. Costretto a lasciarlo da Paolo IV, si trasfer\u00ec stabilmente in via Giulia dove aveva acquistato per 3145 scudi d\u2019oro la casa di Antonio Sangallo il Giovane (23 luglio 1552) e successivamente case contigue. Collegate tra loro, ristrutturate da Nanni di Baccio e decorate da Francesco Salviati e dai suoi aiutanti, le case divennero un suntuoso palazzo \u2013 oggi palazzo Sacchetti \u2013 in cui riun\u00ec le collezioni antiquarie e gli oggetti esotici riportati dal Portogallo che, insieme con letterati e artisti accolti nella sua casa, veicolarono la cultura lusitana a Roma. Difficolt\u00e0 economiche lo costrinsero nel 1557 a una vendita fittizia del palazzo per 25.000 scudi all\u2019amico Marino, che gli consent\u00ec di abitarvi e che lo rivendette al nipote Giulio Ricci nel 1568.\nIl 30 maggio 1561 Giulio e Giovanni Ricci acquistarono per suo conto dai Crescenzi una vigna con casa sul Pincio per 4000 scudi, cui verranno annessi altri appezzamenti per potere aprire la salita di San Sebastianello e permettere l\u2019accesso ai cocchi. Con l\u2019esborso di 31.816.481/2 scudi, Nanni di Baccio ristruttur\u00f2 l\u2019edificio cadente, mentre la vigna fu trasformata in un magnifico giardino per le collezioni antiquarie. Dopo la sua morte, nel 1576 la villa fu venduta al cardinale Ferdinando de\u2019 Medici.\nFu arcivescovo di Manfredonia (25 giugno 1544 - gennaio 1545), vescovo di Chiusi (20 gennaio 1545-1554), vescovo di Montepulciano (10 novembre 1561 - gennaio 1562) e arcivescovo di Pisa (dal 3 settembre 1567 fino alla morte)."}
{"id": "1825170", "revid": "1768298", "url": "https://it.wikipedia.org/wiki?curid=1825170", "title": "Lipoproteina lipasi", "text": "La lipoproteina lipasi, lipasi lipoproteica o LPL \u00e8 un enzima presente sulla membrana cellulare rivolto verso l\u2019esterno, \u00e8 in particolare presente sull'endotelio capillare.\nCaratteristiche.\nLa funzione delle LPL \u00e8 quella di idrolizzare i trigliceridi provenienti dalle lipoproteine VLDL e dai chilomicroni e di produrre acidi grassi e glicerolo, i quali poi successivamente potranno entrare nella cellula ed essere ossidati tramite beta ossidazione (muscolo scheletrico e cardiaco) oppure essere risintetizzati in trigliceridi nel tessuto adiposo ed essere accumulati.\nDi questo enzima vi sono due isoenzimi:\nLa differenza sta nella sua regolazione e nella costante di Michaelis-Menten che \u00e8 molto pi\u00f9 elevata in quella del tessuto adiposo. L'isoenzima del tessuto adiposo \u00e8 attivato dall'insulina (cio\u00e8 l'insulina concorre nella trascrizione dell'mRNA e nella successiva traduzione e nella sua glicosilazione), cos\u00ec la mancanza di insulina fa s\u00ec che venga meno l'idrolisi del trigliceride e l'entrata degli acidi grassi nel tessuto adiposo. L'isoenzima del muscolo scheletrico \u00e8 invece inibito dall'insulina, ma attivato dal glucagone e dall'adrenalina, in tal modo concorre nell'ossidare gli acidi grassi dei trigliceridi contenuti nelle lipoproteine LDL e nell'utilizzo di tali sostanze come fonte energetica.\nFunzionamento.\nLa LPL riconosce l\u2019apolipoproteina ApoC2 del chilomicrone, che viene bloccato cos\u00ec che l\u2019enzima possa scindere i trigliceridi contenuti in acidi grassi e glicerolo. La LPL ha la capacit\u00e0 di scindere anche il legame in C2 col glicerolo, che non pu\u00f2 invece essere tagliato dalla lipasi salivare e pancreatica.\nGli acidi grassi vengono quindi riversati nel torrente circolatorio ed entrano nelle cellule limitrofe attraverso FABP.\nQuando il chilomicrone si \u00e8 svuotato allora viene sganciato e prende il nome di chilomicrone remnant, contenente solo apolipoproteine, glicerofosfolipidi e colesterolo, e va al fegato dove verr\u00e0 riconosciuto esponendo ApoE. In questo modo il fegato sa quanto colesterolo \u00e8 in circolo e regola la sintesi endogena di quest\u2019ultimo."}
{"id": "1825171", "revid": "2217845", "url": "https://it.wikipedia.org/wiki?curid=1825171", "title": "Giovanni Ricci", "text": "Diversi personaggi portano il nome di Giovanni Ricci:"}
{"id": "1825172", "revid": "767487", "url": "https://it.wikipedia.org/wiki?curid=1825172", "title": "Distretto di Anuppur", "text": "Il distretto di Anuppur \u00e8 un distretto del Madhya Pradesh, in India, di 667.155 abitanti. \u00c8 situato nella divisione di Rewa e il suo capoluogo \u00e8 Anuppur."}
{"id": "1825173", "revid": "2121138", "url": "https://it.wikipedia.org/wiki?curid=1825173", "title": "Distretto di Rewa", "text": "Il distretto di Rewa \u00e8 un distretto del Madhya Pradesh, in India, di 1.972.333 abitanti. \u00c8 situato nella divisione di Rewa e il suo capoluogo \u00e8 Rewa."}
{"id": "1825174", "revid": "767487", "url": "https://it.wikipedia.org/wiki?curid=1825174", "title": "Mappa di Poincar\u00e9", "text": "In matematica, e pi\u00f9 precisamente nell'ambito dei sistemi dinamici, una mappa di primo ritorno o mappa di Poincar\u00e9, cos\u00ec chiamata in onore di Henri Poincar\u00e9, \u00e8 l'intersezione di un'orbita periodica nello spazio delle fasi di un sistema dinamico continuo con un particolare sottospazio di minor dimensione, chiamato sezione di Poincar\u00e9, trasversale al flusso del sistema. Pi\u00f9 precisamente si considera un'orbita periodica con origine sulla sezione di Poincar\u00e9 e si osserva il punto nel quale l'orbita reinterseca per la prima volta la sezione, da cui il nome di \"mappa di primo ritorno\". La trasversit\u00e0 della sezione di Poincar\u00e9 significa che le orbite periodiche che si originano nel sottospazio lo attraversano invece di scorrere parallele a questo.\nUna mappa di Poincar\u00e9 pu\u00f2 essere pensata come un sistema dinamico discreto con uno spazio delle fasi N-1 dimensionale, dove N \u00e8 la dimensionalit\u00e0 dello spazio del sistema dinamico continuo originario. Poich\u00e9 preserva molte propriet\u00e0 delle orbite periodiche e quasi periodiche del sistema originario ed ha, rispetto a quest'ultimo, uno spazio delle fasi di dimensione ridotta, la sezione di Poincar\u00e9 \u00e8 spesso utilizzata per analizzare in maniera pi\u00f9 semplice il sistema originale. In pratica questo non \u00e8 sempre possibile dato che non esiste un metodo generale per costruire una mappa di Poincar\u00e9.\nUna mappa di Poincar\u00e9 \u00e8 diversa da una mappa di ricorrenza in quanto sono le variabili spaziali e non il tempo a determinare quando segnare un punto. Per esempio, la posizione della Luna quando la Terra si trova al perielio \u00e8 una mappa di ricorrenza; la posizione della Luna quando passa attraverso il piano in cui giace il Sole e perpendicolare all'orbita terrestre nel perielio \u00e8 una mappa di Poincar\u00e9. Questo genere di mappa fu usata da Michel H\u00e9non per studiare il movimento delle stelle in una galassia perch\u00e9 la traiettoria di una stella proiettata su un piano \u00e8 un intrico complicato. La mappa di Poincar\u00e9 in questo caso \u00e8 in grado di mostrare la struttura pi\u00f9 chiaramente.\nDefinizione.\nSia (R, \"M\", \u03c6) un sistema dinamico globale differenziabile, con R insieme dei numeri reali, \"M\" lo spazio delle fasi e \u03c6 la funzione di evoluzione. Sia \u03b3 un'orbita periodica attraverso un punto \"p\" ed \"S\" la sezione localmente differenziabile e trasversale di \u03c6 attraverso \"p\" chiamata sezione di Poincar\u00e9 attraverso \"p\".\nDato un intorno aperto e connesso \"U\" di \"p\" , una funzione\n\u00e8 chiamata mappa di Poincar\u00e9 per l'orbita \u03b3 sulla sezione di Poincar\u00e9 \"S\" attraverso il punto \"p\" se\nMappe di Poincar\u00e9 ed analisi di stabilit\u00e0.\nCome detto in precedenza, le mappe di Poincar\u00e9 possono essere interpretate come un sistema dinamico discreto. La stabilit\u00e0 di un'orbita periodica del sistema originale \u00e8 strettamente legata alla stabilit\u00e0 del punto fisso della corrispondente mappa di Poincar\u00e9.\nConsiderando il sistema dinamico (R, \"M\", \u03c6) con un'orbita periodica \u03b3 passante per \"p\". Sia\nla corrispondente mappa di Poincar\u00e9 per \"p\". Si definisce allora\ne\nDunque (Z, \"U\", \"P\") \u00e8 un sistema dinamico discreto nello spazio \"U\" e con funzione di evoluzione\nPer definizione questo sistema ha un punto fisso in \"p\", infatti P(\"p\")=p.\nL'orbita periodica \u03b3 del sistema dinamico continuo \u00e8 stabile se e solo se il punto fisso \"p\" del sistema dinamico discreto \u00e8 stabile.\nL'orbita periodica \u03b3 del sistema dinamico continuo \u00e8 asintoticamente stabile se e solo se il punto fisso \"p\" del sistema dinamico discreto \u00e8 asintoticamente stabile."}
{"id": "1825175", "revid": "767487", "url": "https://it.wikipedia.org/wiki?curid=1825175", "title": "Distretto di Satna", "text": "Il distretto di Satna \u00e8 un distretto del Madhya Pradesh, in India, di 1.868.648 abitanti. \u00c8 situato nella divisione di Rewa e il suo capoluogo \u00e8 Satna."}
{"id": "1825178", "revid": "686936", "url": "https://it.wikipedia.org/wiki?curid=1825178", "title": "Mel Blount", "text": " \u00c8 stato introdotto nella Pro Football Hall of Fame nel 1989.\nCarriera.\nMel Blount inizi\u00f2 la sua carriera ad alto livello alla Southern University, dove gioc\u00f2 come cornerback, ruolo in cui avrebbe poi svolto tutta la sua carriera tra i professionisti, ma anche come safety.\nNel Draft NFL 1970, Blount venne scelto al 3\u00ba giro dai Pittsburgh Steelers, squadra con la quale disput\u00f2 tutta la sua carriera (14 stagioni); grazie alla militanza in una delle squadre all'epoca dominanti della lega, giunse a giocare ed a vincere ben quattro Super Bowl.\nPalmar\u00e8s.\nCon i Pittsburgh Steelers, all'epoca una delle squadre pi\u00f9 forti della lega, Mel Blount disput\u00f2 quattro edizioni del Super Bowl:\nTra i riconoscimenti a livello individuale, si ricordano:"}
{"id": "1825183", "revid": "767487", "url": "https://it.wikipedia.org/wiki?curid=1825183", "title": "Distretto di Shahdol", "text": "Il distretto di Shahdol \u00e8 un distretto del Madhya Pradesh, in India, di 1.572.748 abitanti. \u00c8 situato nella divisione di Rewa e il suo capoluogo \u00e8 Shahdol."}
{"id": "1825184", "revid": "767487", "url": "https://it.wikipedia.org/wiki?curid=1825184", "title": "Distretto di Sidhi", "text": "Il distretto di Sidhi \u00e8 un distretto del Madhya Pradesh, in India, di 1.830.553 abitanti. \u00c8 situato nella divisione di Rewa e il suo capoluogo \u00e8 Sidhi."}
{"id": "1825186", "revid": "767487", "url": "https://it.wikipedia.org/wiki?curid=1825186", "title": "Distretto di Umaria", "text": "Il distretto di Umaria \u00e8 un distretto del Madhya Pradesh, in India, di 515.851 abitanti. \u00c8 situato nella divisione di Rewa e il suo capoluogo \u00e8 Umaria."}
{"id": "1825189", "revid": "767487", "url": "https://it.wikipedia.org/wiki?curid=1825189", "title": "Distretto di Chhatarpur", "text": "Il distretto di Chhatarpur \u00e8 un distretto del Madhya Pradesh, in India, di 1.474.633 abitanti. \u00c8 situato nella divisione di Sagar e il suo capoluogo \u00e8 Chhatarpur."}
{"id": "1825192", "revid": "767487", "url": "https://it.wikipedia.org/wiki?curid=1825192", "title": "Distretto di Damoh", "text": "Il distretto di Damoh \u00e8 un distretto del Madhya Pradesh, in India, di 1.081.909 abitanti. \u00c8 situato nella divisione di Sagar e il suo capoluogo \u00e8 Damoh."}
{"id": "1825194", "revid": "767487", "url": "https://it.wikipedia.org/wiki?curid=1825194", "title": "Distretto di Panna", "text": "Il distretto di Panna \u00e8 un distretto del Madhya Pradesh, in India, di 854.235 abitanti. \u00c8 situato nella divisione di Sagar e il suo capoluogo \u00e8 Panna."}
{"id": "1825196", "revid": "83531", "url": "https://it.wikipedia.org/wiki?curid=1825196", "title": "In dulci jubilo", "text": " \nIn dulci jubilo (\"Nella dolce gioia\") \u00e8 una tradizionale carola di Natale. Il testo della versione originale di questo canto \u00e8 un misto maccheronico di tedesco e latino, e risale al Medioevo. Alcune traduzioni in lingua inglese di epoche successive (ad esempio l'arrangiamento di John Mason Neale Good Christian Men, Rejoice) hanno contribuito a renderla popolare. La traduzione di Robert Lucas de Pearsall, risalente al 1837, ha un posto d'onore nel repertorio natalizio del servizio delle \"Nine Lessons and Carols\". Su questa melodia \u00e8 anche basato l'omonimo preludio corale di Bach (BWV 729).\nStoria e traduzioni.\nIl testo originale, un'alternanza maccheronica tra tedesco medievale e latino, venne probabilmente scritto dal mistico tedesco Heinrich Seuse intorno al 1328. Secondo la leggenda, Seuse ud\u00ec degli angeli cantare quei versi e si un\u00ec a loro in una danza di adorazione. Nella sua biografia (forse addirittura un'autobiografia) si trova scritto:\n\"Ora, questo stesso angelo si avvicin\u00f2 gaiamente al Servo (Suso), e afferm\u00f2 di essere stato mandato da Dio, per portargli gioie celesti tra le sue sofferenze; gli disse di liberare la mente da tutti i propri dolori e di unirsi alla loro compagnia, proponendogli di danzare in adorazione. Poi essi condussero per mano il servitore nella danza, e il giovane inizi\u00f2 a cantare una gioiosa canzone sul bambino Ges\u00f9...\"\nLa prima strofa dell'inno \u00e8:\n\"In dulci jubilo\" appare per la prima volta nel \"Codex 1305\", un manoscritto custodito nella biblioteca dell'Universit\u00e0 di Lipsia, datato intorno al 1400, nonostante sia stato ipotizzato che la melodia fosse gi\u00e0 diffusa in Europa prima di quest'anno. Quest'inno venne stampato anche nel 1533 all'interno dell'innario luterano \"Geistliche Lieder\" di Joseph Klug. Appare inoltre nel \"Gesangbuch\" di Michael Vehe (1537). Nel 1545 venne aggiunto un altro verso (probabilmente da Martin Lutero stesso). Con questa modifica l'inno venne incluso nei \"Geistliche Lieder\" di Valentin Babst, stampati a Lipsia. La melodia era tuttavia popolare anche in altre zone d'Europa.\nAppare quindi in una versione Svedese/Latina delle Pi\u00e6 Cantiones (1582), un innario finlandese che raccolse molte canzoni, sia popolari che sacre, di argomento religioso.\nCi sono state un certo numero di traduzioni del poema dal tedesco/latino all'inglese.\nLa pi\u00f9 famosa \u00e8 quella di Robert Lucas de Pearsall del 1837, che mantiene le frasi in latino e sostituisce quelle tedesche con altre in lingua inglese. Un sondaggio del 2008 eseguito dal \"BBC Music Magazine\" ha evidenziato come \"In dulci jubilo\" sia il secondo canto natalizio pi\u00f9 popolare tra gli organisti e i maestri di cappella.\nIn alternativa si pu\u00f2 eseguire una traduzione meno fedele al testo originale (scritta da John Mason Neale nel 1853): essa \u00e8 nota nei paesi anglosassoni con il titolo di \"Good Christian Men, Rejoice\" (in italiano: \"Cristiani virtuosi, gioite\") .\nQuesta traduzione \u00e8 stata spesso criticata. Nel 1921, ad esempio, H. J. Mass\u00e9 scrisse che si trattava di un esempio di \"errata concezione musicale\u2026 che ha portato alla mutilazione ritmica del grande inno \"In dulci jubilo\", con l'adozione delle parole inglesi \"Good Christian Men Rejoice\". \u00c8 inconcepibile che chiunque abbia una certa cultura musicale si presti a questa manipolazione di un motivo cos\u00ec perfetto, solo per il gusto d'incastrarci un testo di minor valore.\nMass\u00e9 prosegue citando una traduzione \"\u201dpi\u00f9 appropriata\u201d\", ovvero quella di John Wedderburn del 1567. Egli la descrive come uno \"sforzo degno\".\nVersione Italiana.\nIl canto \u00e8 parte del repertorio nazionale della CEI ed \u00e8 comunemente usato nelle celebrazioni natalizie. Il testo comunemente usato mantiene in latino solo l'incipit sostituendo il resto con versi in italiano. Il testo pi\u00f9 comunemente usato \u00e8:\nInfluenza nella musica.\nCon tutta probabilit\u00e0 il primo musicista di rilievo ad adoperare la melodia come \"cantus firmus\" fu Michael Praetorius, il quale nel 1607 si serv\u00ec del \"Dulci Jubilo\" in una sua composizione ; successivamente, nel 1620, Samuel Scheidt ne ricav\u00f2 un mottetto (SSWV 15), compreso nella raccolta giovanile \"Cantiones sacrae\".\nDieterich Buxtehude impieg\u00f2 la melodia nella sua cantata su corale (composta nel 1683) per soprano, contralto e Basso accompagnati da due violini e basso continuo (BuxWV 52). Il compositore la adoper\u00f2 inoltre come cantus firmus nel suo \"preludio corale\" (BuxWV 197), scritto intorno al 1690.\nLa melodia venne usata pi\u00f9 volte da Johann Sebastian Bach: per il corale a quattro voci BWV 368; per il preludio organistico BWV 608 , nel canone doppio nel suo Orgelb\u00fcchlein e nei preludi corali BWV 729 e BWV 751.\nI critici, tuttavia, sostengono che BWV 751 sia troppo semplice e abbozzato per essere opera di Bach. Il preludio BWV 729 , scritto da Bach per accompagnare il canto dei fedeli ad Arnstadt, viene tradizionalmente suonato come primo \"voluntary\" nella fase conclusiva del servizio delle Nine Lessons and Carols al King's College. Questo brano assunse questo ruolo nel 1938, per merito di Douglas Guest, insegnante di organo.\nFranz Liszt incluse il canto nella sua suite per pianoforte \"Weihnachtsbaum\" (nel movimento \"Die Hirten an der Krippe\"). Norman Dello Joio usa il tema come base per il suo brano \"Variants on a Medieval Tune\" (per ensemble di fiati. Ronald Corp scrisse una versione di \"In Dulci Jubilo\" per coro SATB a cappella (1976).\nAltre versioni.\nUn arrangiamento strumentale della versione di Pearsall, scritta dal musicista inglese Mike Oldfield, \"In Dulci Jubilo\", raggiunse il quarto posto nella classifica UK nel gennaio 1976. Questa era la seconda versione di \"In Dulci Jubilo\" incisa da Oldfield; la prima (tratta direttamente da Bach) era tratta dal suo disco \"Don Alfonso\". Anche la band New Age Mannheim Steamroller ha inciso una versione del canto per il loro album natalizio del 1988 \"A Fresh Aire Christmas\", con l'impiego di un Dulcimer come strumento principale.\nIl cantante norvegese Sissel Kyrkjeb\u00f8 ne ha registrato un arrangiamento assieme al Mormon Tabernacle Choir. Questo brano faceva parte dell'album natalizio \"Spirit of the Season\", che venne poi nominato ai Grammy Award.\nAnche i Medi\u00e6val B\u00e6bes hanno eseguito il brano nel loro album festivo del 2003 \"Mistletoe and Wine\"."}
{"id": "1825197", "revid": "298055", "url": "https://it.wikipedia.org/wiki?curid=1825197", "title": "Largo Winch (disambigua)", "text": ""}
{"id": "1825198", "revid": "767487", "url": "https://it.wikipedia.org/wiki?curid=1825198", "title": "Distretto di Sagar", "text": "Il distretto di Sagar \u00e8 un distretto del Madhya Pradesh, in India, di 2.021.783 abitanti. \u00c8 situato nella divisione di Sagar e il suo capoluogo \u00e8 Sagar."}
{"id": "1825204", "revid": "22475", "url": "https://it.wikipedia.org/wiki?curid=1825204", "title": "Distretto di Tikamgarh", "text": "Il distretto di Tikamgarh \u00e8 un distretto del Madhya Pradesh, in India, di 1.203.160 abitanti. \u00c8 situato nella divisione di Sagar e il suo capoluogo \u00e8 Tikamgarh."}
{"id": "1825205", "revid": "125110992", "url": "https://it.wikipedia.org/wiki?curid=1825205", "title": "Skat (gioco di carte)", "text": "Lo Skat \u00e8 (insieme con la sua variante, il Doppelkopf) il gioco di carte pi\u00f9 diffuso in Germania e Slesia in cui \u00e8 nato, agli inizi del XIX secolo.\nLo si gioca anche nelle regioni statunitensi con una forte presenza tedesca, come il Wisconsin e il Texas.\nPer la sua origine e diffusione, anche i termini del gioco sono comunemente in tedesco.\n\u00c8 un gioco di prese per tre o quattro giocatori.\nIl mazzo \u00e8 costituito da 32 carte: 7, 8, 9, 10, fante, donna, re e asso di ogni seme, senza jolly. Alcuni giocatori della Germania meridionale e orientale e dell'Austria preferiscono utilizzare mazzi tedeschi, con i semi di campanelli, cuori, foglie e ghiande. Fino a non molto tempo fa, per esempio, in Sassonia e in Turingia si usavano quasi esclusivamente carte tedesche. Nei tornei, oggi si usa un mazzo di carte che \u00e8 una sorta di via di mezzo, essendo a semi francesi ma colori tedeschi: picche verdi per facilitarne l'associazione alle foglie e quadri gialli per facilitarne l'associazione ai campanelli. Peraltro, il tipo di mazzo utilizzato non modifica in alcun modo il meccanismo di gioco.\nOrganizzazioni di giocatori.\nLa ISPA organizza tornei in tutto il mondo, mentre in Germania vengono organizzati tornei da parte della DSkV. Vi sono anche tornei online, organizzati dalla Deutscher online Skatverband e.V..\nStoria.\nLo skat nacque intorno al 1810 ad Altenburg, nell'attuale Stato Federale di Turingia, Germania. Era basato su una variante del gioco a tre carte dei Tarocchi, e sul gioco a quattro giocatori dello Sheepshead. L'innovazione principale fu la puntata, descritta pi\u00f9 avanti.\nLe prime regole ufficiali furono pubblicate nel 1886, sempre ad Altenburg. Le regole continuavano ciononostante a essere diverse da regione a regione. Dal 1998 sia la ISPA sia la DSkV utilizzano le medesime regole.\nLo skat \u00e8 citato di frequente nell'opera \"Il tamburo di latta\" di G\u00fcnter Grass, dove funge da filo conduttore di tutta la storia. Anche in \"Niente di nuovo sul fronte occidentale\", di Erich Maria Remarque, e diario di guerra 1914-1918 di Ernst J\u00fcnger molti soldati giocano a skat, tra cui lo stesso autore, che sembra trovare nel gioco dello skat un buon passatempo per combattere la noia in trincea. Il gioco appare infine nell'episodio \"In tre col morto\" per la serie dell'ispettore Derrick. Nell'opera lirica Intermezzo invece (scritta nel 1923 e rappresentata a Dresda nel 1924), lo skat viene glorificato da Richard Strauss (che lo giocava sempre) all'inizio del II Atto in una lunga scena fatta di smazzate e puntate commentate dall'orchestra sinfonica e dalle voci dei solisti. Intermezzo sar\u00e0 la terza ed ultima opera lirica di Richard Strauss ad avere il libretto scritto dall'autore dopo Guntram e Salome.\nCome si gioca.\nEsistono pi\u00f9 varianti del gioco, qui sono presentate le regole della DSkV.\nUna partita di Skat si compone di 36 mani, in ciascuna delle quali i tre giocatori si alternano nel ruolo di mazziere (e quindi ultimo di mano), primo di mano, secondo di mano. Non si gioca a squadre fisse: ad ogni mano uno dei giocatori (quello che si aggiudica la licitazione) gioca contro gli altri due. Quando si gioca \"a perdere\" (Ramsch) ciascun giocatore gioca per s\u00e9.\nOrdine di presa delle carte.\nNello Skat c'\u00e8 l'obbligo di rispondere al seme richiesto. Se non si hanno carte al seme richiesto si \u00e8 liberi di giocare qualsiasi carta si preferisca, di briscola o meno. Non c'\u00e8 obbligo di giocare briscola se non si pu\u00f2 rispondere al seme richiesto. C'\u00e8 l'obbligo di seguire il seme richiesto anche se si \u00e8 terzi di mano ed il secondo ha messo una briscola. Prende chi gioca la briscola pi\u00f9 alta o la carta pi\u00f9 alta al seme richiesto.\nL'ordine di presa \u00e8 in generale A-10-K-Q-9-8-7. Si noti la peculiare posizione del 10 e l'assenza dei J (fanti). I fanti sono estratti dal loro seme e raccolti a formare un loro seme di briscola, con ordine di presa determinato dal loro seme originale: \u2663 \u2660 \u2665 \u2666. Questo seme di \"briscola corta\" pu\u00f2 essere lasciato separato ovvero abbinato ad un altro seme, a formare una \"briscola lunga\". Nel caso di \"briscola corta\" si gioca a tutti gli effetti con cinque semi distinti.\nNel gioco \"Null\" la \"briscola corta\" non viene formata e non ci sono briscole. L'ordine di presa in ciascuno dei quattro semi \u00e8 con 10 e fante al loro posto naturale: A-K-Q-J-10-9-8-7\nPunteggio abbinato alle carte.\nIl punteggio abbinato a ciascuna carta \u00e8 analogo al gioco della briscola: \nCome nella briscola, il totale dei punti nel mazzo \u00e8 120: 30 punti per ogni seme.\nSi noti come i fanti, che formano le quattro briscole pi\u00f9 forti, non valgano che due soli punti ciascuno. In questo senso il gioco pu\u00f2 richiamare il tressette, dove l'asso \u00e8 sottoposto nell'ordine di presa al due ed al tre, che sono di valore inferiore nel calcolo del punteggio.\nDistribuzione.\nIl mazziere mischia le carte, offre il mazzo per l'alzata al giocatore alla sua destra, questi dovr\u00e0 alzare almeno quattro carte perch\u00e9 la spaccata sia valida, il mazziere distribuisce le carte secondo la sequenza: tre a ciascun giocatore, due a formare lo scarto, monte o \"Skat\" che dir si voglia, poi quattro e poi nuovamente tre a ciascuno. Solo dopo che siano state distribuite tutte le carte i giocatori possono raccogliere le 10 carte di competenza.\nLicitazione.\nDopo la distribuzione delle carte si passa alla licitazione. La funzione della licitazione \u00e8 stabilire chi giochi da \"solista\" e conseguentemente chi siano i due \"difensori\" o \"oppositori\", che in questa mano giocheranno assieme. Con il vincere la licitazione il solista si arrischia a compiere un \"contratto\". Ciascun contratto ha un valore che dipende dal tipo di gioco (con briscola lunga o corta) e dal numero di \"moltiplicatori\"; per il gioco \"Null\" non si applicano moltiplicatori ma le sue quattro varianti hanno valori prefissati. La sezione \"Scelta del Gioco\" descrive quest'aspetto della licitazione.\nSe il solista rispetta il contratto (accumulando, fra prese e scarto, pi\u00f9 della met\u00e0 dei 120 punti disponibili), si aggiudica corrispondenti al contratto dichiarato e vinto, computando eventuali ulteriori moltiplicatori se sia riuscito a vincere \"Schneider\" (con 90 o pi\u00f9 punti) o \"Schwarz\" (con tutte le 10 prese). Se il solista non rispetta il contratto, gli vengono sottratti il doppio dei punti corrispondenti al gioco annunciato.\nIl contratto si considera non rispettato se il solista aveva annunciato di vincere Schneider e non raggiunge i 90 punti, o se aveva annunciato Schwarz e i difensori hanno effettuato una presa.\nUn gioco Null si considera vinto se il solista non effettua nessuna presa e si interrompe come perso appena il solista \u00e8 costretto alla presa.\nLa licitazione si svolge come se il primo di mano avesse gi\u00e0 in mano un contratto di gioco. Il secondo di mano pu\u00f2 provare levarglielo offrendo un valore di contratto lecito (come scendendo alla riga successiva nella tabella sotto riportata), sperando che il primo di mano passi. Chi dei due non passi resta titolare del contratto e contro di lui offre il mazziere, ultimo di mano.\nChi si aggiudica la licitazione deve annunciare un gioco, senza l'obbligo di specificare quale moltiplicatore conta di realizzare.\nSe tutti i tre giocatori passano, il primo di mano diventa mazziere e la mano non viene giocata. Alternativamente, ma questo non \u00e8 parte delle regole da torneo internazionali, si pu\u00f2 giocare \"Ramsch\" (a perdere), con lo stesso ordine di presa del gioco Grand, ma con l'obiettivo di fare meno punti possibile. Una mano Ramsch persa vale per il solo giocatore con pi\u00f9 punti tanto quanti i punti nelle carte catturate, pi\u00f9 lo scarto.\nScelta del gioco.\nIl giocatore che si sia aggiudicato il ruolo di solista, ha il diritto di prendere il monte e di definire il gioco da svolgere. Pu\u00f2 anche optare per non prendere il monte, nel qual caso si dice che gioca \"Hand\". Se prende il monte, deve tornare a formarlo con due carte a scelta fra le 12 ora a sua disposizione.\nLe tre opzioni primarie a sua disposizione sono:\nA ciascun seme \u00e8 associato un valore base: Fiori vale 12, Picche 11, Cuori 10 e Quadri 9; al gioco Grand \u00e8 associato il valore base 24. Ai giochi Null sono associati valori diversi a seconda che lo si giochi semplice, senza usare il monte, aperto, aperto e senza usare il monte.\nSe tutti i giocatori passano, le regole ufficiali dettano che si segni il gioco come non giocato e si prosegua con il successivo. Fuori dai tornei generalmente un gioco in cui tutti passino si gioca nella variante \"Ramsch\", che in italiano si potrebbe tradurre come \"Skat a perdere\".\nPer calcolare il valore di un contratto ci si appoggia generalmente a tabelle come questa:\nSulla colonna a sinistra c'\u00e8 il valore del contratto, sulla prima riga c'\u00e8 il tipo di contratto, gli altri numeri nella tabella sono i moltiplicatori o il tipo di gioco Null.\nIl valore del moltiplicatore da applicare dipende dal numero di \"Spitzen\" in mano o mancanti. \"Spitzen\" \u00e8 forse traducibile con \"ammattatori\", il termine utilizzato nel Codice di Chitarrella per le carte giocabili a presa sicura nel Tressette. Si tratta della massima sequenza ininterrotta di carte di briscola di punta, partendo dunque dal fante di fiori, in mano (\"mit\") o non in mano (\"ohne\") del solista. Il numero di ammattatori incrementato di uno costituisce il valore minimo del moltiplicatore applicabile al valore base del gioco scelto.\nAnche per questo \u00e8 usuale appoggiarsi ad una tabella come questa:\nSi noti che questa tabella non \u00e8 completa, in quanto si pu\u00f2 giocare anche \"mit\" o \"ohne\" cinque o pi\u00f9 ammattatori. Ad esempio giocando fiori ed avendo in mano non solo tutti i quattro fanti, ma anche l'asso e il 10 di fiori, mancando almeno il re di fiori, si pu\u00f2 giocare \"mit\" 6, contando fra gli ammattatori anche l'asso e il dieci del palo di briscola. Giocando \"Grand\", il palo di briscola \u00e8 formato dai soli quattro fanti e quindi il numero di ammattatori \u00e8 al pi\u00f9 4.\nIl moltiplicatore ottenuto dalla tabella precedente \u00e8 pari al numero di ammattatori pi\u00f9 uno e viene ulteriormente incrementato a seconda delle condizioni applicabili:\nSi noti che si pu\u00f2 annunciare \"Schneider\", \"Schwarz\", \"Ouvert\" solo se si gioca \"Hand\", cio\u00e8 senza prendere le due carte dello scarto. Giocando \"Hand\" e vincendo \"Schwarz\", ci si aggiudica il moltiplicatore dello \"Schneider\" annunciato.\nIl valore minimo di una vittoria \u00e8 18, gioco con briscola lunga di quadri, con o senza un solo ammattatore, consultando lo scarto e vinto con meno di 90 punti (9\u00d72). Il valore massimo di una vittoria \u00e8 264, gioco \"Grand\" con quattro ammattatori, giocato \"Hand\" e \"Ouvert\" (Il gioco \"Grand\" ha valore di base 24, i quattro ammattatori danno moltiplicatore 5, \"Hand\" 6, \"Schneider\" 7, annunciato 8, \"Schwarz\" 9, annunciato 10, \"Ouvert\" 11: 24\u00d711=264).\nPrendendo le due carte dello scarto, non si ha pi\u00f9 l'opzione di annunciare Schneider, Schwarz n\u00e9 Ouvert. Se poi si vince Schneider o Schwarz, si aggiunge 1 o 2 al moltiplicatore associato al numero di ammattatori.\nUn esempio che \u00e8 una provocazione: avendo a disposizione dopo lo scarto, \u2663 7, 8, 9, Q; \u2660 A, 10; \u2665 A, 10; \u2666 A, 10 ed essendo i fanti e le altre carte di fiori distribuite tre per avversario, si pu\u00f2 annunciare \"fiori\", giocarla \"\"ohne\" 6\", e vincere \"Schneider\", per un valore di 96 punti (\"ohne\" 6, vinta 7, Schneider 8; moltiplicato per il valore base dei fiori che \u00e8 12; vale 96).\nNel caso si giochi \"Ramsch\", non c'\u00e8 un vincitore ma solo un perdente: il giocatore che avr\u00e0 raccolto pi\u00f9 punti nelle sue prese. Il valore della perdita \u00e8 aumentato con i punti presenti nel monte.\nVarianti.\nun gioco con oltre due secoli di storia ha molte varianti, qui sopra sono riportate le regole internazionali valide in torneo, di seguito invece alcune delle varianti pi\u00f9 popolari.\nLa lista che segue \u00e8 assai incompleta.\nRamsch.\nSkat a perdere, un ottimo modo per iniziare ad imparare il gioco, abbastanza semplice da potersi giocare con bambini, utile anche per iniziare a stimare la probabilit\u00e0 di vincita date le carte ricevute.\nNella variante \"Ramsch\", si gioca come nel caso \"Grand\", cio\u00e8 con i fanti separati a formare il loro quinto palo. Lo scopo in questo caso \u00e8 di liberarsi delle carte di maggior valore tentando di non effettuare prese o comunque di catturare il minor numero di punti con le prese effettuate.\nPerde chi cattura il maggior numero di punti, e il valore della perdita \u00e8 aumentato con il numero di punti presenti nel monte.\nSe uno dei giocatori riesce a non effettuare nessuna presa, il perdente vede raddoppiato il valore della perdita.\nIdiota.\nVariante usata per allentare la tensione e chiudere una serata di gioco. Si tengono le carte al contrario, in modo che ciascun giocatore veda solo le carte degli avversari e non le proprie. L'unica indicazione per scegliere la carta da giocare \u00e8 la mimica dei compagni della serata.\nCol morto.\nSi gioca in due, le carte assegnate ad un terzo giocatore assente vengono disposte a faccia in su. Si prosegue come nel caso a tre giocatori, tranne che non sono disponibili le varianti \"ouvert\" dei giochi possibili."}
{"id": "1825206", "revid": "767487", "url": "https://it.wikipedia.org/wiki?curid=1825206", "title": "Distretto di Dewas", "text": "Il distretto di Dewas \u00e8 un distretto del Madhya Pradesh, in India, di 1.306.617 abitanti. \u00c8 situato nella divisione di Ujjain e il suo capoluogo \u00e8 Dewas."}
{"id": "1825207", "revid": "767487", "url": "https://it.wikipedia.org/wiki?curid=1825207", "title": "Distretto di Mandsaur", "text": "Il distretto di Mandsaur \u00e8 un distretto del Madhya Pradesh, in India, di 1.183.369 abitanti. \u00c8 situato nella divisione di Ujjain e il suo capoluogo \u00e8 Mandsaur."}
{"id": "1825209", "revid": "767487", "url": "https://it.wikipedia.org/wiki?curid=1825209", "title": "Distretto di Neemuch", "text": "Il distretto di Neemuch \u00e8 un distretto del Madhya Pradesh, in India, di 725.457 abitanti. \u00c8 situato nella divisione di Ujjain e il suo capoluogo \u00e8 Neemuch."}
{"id": "1825211", "revid": "767487", "url": "https://it.wikipedia.org/wiki?curid=1825211", "title": "Distretto di Ratlam", "text": "Il distretto di Ratlam \u00e8 un distretto del Madhya Pradesh, in India, di 1.214.536 abitanti. \u00c8 situato nella divisione di Ujjain e il suo capoluogo \u00e8 Ratlam."}
{"id": "1825213", "revid": "767487", "url": "https://it.wikipedia.org/wiki?curid=1825213", "title": "Distretto di Shajapur", "text": "Il distretto di Shajapur \u00e8 un distretto del Madhya Pradesh, in India, di 1.290.230 abitanti. \u00c8 situato nella divisione di Ujjain e il suo capoluogo \u00e8 Shajapur."}
{"id": "1825214", "revid": "767487", "url": "https://it.wikipedia.org/wiki?curid=1825214", "title": "Distretto di Ujjain", "text": "Il distretto di Ujjain \u00e8 un distretto del Madhya Pradesh, in India, di 1.709.885 abitanti. \u00c8 situato nella divisione di Ujjain e il suo capoluogo \u00e8 Ujjain."}
{"id": "1825216", "revid": "438678", "url": "https://it.wikipedia.org/wiki?curid=1825216", "title": "La via del tabacco (film)", "text": "La via del tabacco (\"Tobacco Road\") \u00e8 un film del 1941 diretto da John Ford.\nNunnally Johnson ha basato la sceneggiatura sulla \"pi\u00e8ce\" di Jack Kirkland (1933), tratta dal romanzo di Erskine Caldwell (1932).\nFord punta su una linea di idillio figurativo e in chiave di commedia, passando dalla malinconia all'umorismo aguzzo, dalla satira alla tenerezza. Splendido bianco e nero di Arthur C. Miller.\nIn Italia il film usc\u00ec con otto anni di ritardo e con tagli per 14 minuti da parte dalla \"censura democristiana\" del 1949.\nTrama.\nLa famiglia Lester della Georgia \u00e8 una congrega di tarati. Anni e forse secoli di lavoro massacrante e malnutrizione hanno influito in maniera decisiva sulla psiche dell\u2019intera schiatta, intaccandone il patrimonio genetico. I due anziani coniugi Jeeter e Ada (ma nei dintorni del loro abituro si aggira ancora una nonna Lester) hanno partorito 17 figli, di cui quattro sono morti, dieci se ne sono andati altrove, una, Perla, \u00e8 stata data in moglie al rude contadino Lov Bensey, mentre altri due \u2013 l\u2019animalesca bellezza Ellie May e il quattordicenne ritardato Dude (buono soltanto a suonare il clacson delle automobili), vivono ancora con loro. La Grande depressione ha ridotto i Lester sul lastrico, lasciandoli a morire d\u2019inedia e ad essere cacciati dalla loro casa e dalla loro terra (acquisita dalla locale banca dal vecchio proprietario, generoso ma ormai in braghe di tela), per non avere neppure i soldi per comprare le sementi ed iniziare a lavorare i campi. Una soluzione a lunga scadenza non sembra esistere e quindi non resta che sperare in qualche espediente, come far sposare l\u2019ultimo figlio maschio con un\u2019anziana vedova, fanatica della religione, che ha ereditato un\u2019assicurazione sulla vita dal defunto marito."}
{"id": "1825220", "revid": "112119251", "url": "https://it.wikipedia.org/wiki?curid=1825220", "title": "Antonello Caporale", "text": "Biografia.\nNel 1985 si laurea in Giurisprudenza all'Universit\u00e0 degli Studi di Salerno, con una tesi di laurea sui limiti e le incongruenze della legislazione d'emergenza per le aree terremotate. Si trasferisce a Roma, dove consegue, presso la Libera universit\u00e0 internazionale degli studi sociali Guido Carli (Luiss), il master in Giornalismo e comunicazioni di massa. Dopo una breve parentesi al quotidiano \"l'Unit\u00e0\", viene assunto da \"La Repubblica\" nel giugno del 1989.\nInviato del giornale, vi scrive di politica ed \u00e8 stato ideatore e autore delle interviste \"Senza rete\", poi raccolte, con l'aggiunta di alcuni inediti, in un volume dal titolo \"La Ciurma\". Ha firmato \"Il Breviario\", rubrica quotidiana di pillole di vita politica e, su Repubblica.it, \"Piccola Italia\".\nHa fondato l'Osservatorio permanente del doposisma della \"Fondazione MIdA\".\nLasciata \"la Repubblica\", nel settembre 2012 \u00e8 passato lavorare per \"Il Fatto Quotidiano\", di cui \u00e8 caporedattore."}
{"id": "1825221", "revid": "158813", "url": "https://it.wikipedia.org/wiki?curid=1825221", "title": "Lancia Appia derivate e speciali/caratteristiche tecniche", "text": ""}
{"id": "1825223", "revid": "158813", "url": "https://it.wikipedia.org/wiki?curid=1825223", "title": "Lancia Appia/risultati sportivi", "text": ""}
{"id": "1825224", "revid": "158813", "url": "https://it.wikipedia.org/wiki?curid=1825224", "title": "Lancia Appia berlina/caratteristiche tecniche", "text": ""}
{"id": "1825225", "revid": "158813", "url": "https://it.wikipedia.org/wiki?curid=1825225", "title": "Lancia Appia Zagato/caratteristiche tecniche", "text": ""}
{"id": "1825229", "revid": "709565", "url": "https://it.wikipedia.org/wiki?curid=1825229", "title": "Episodi di Stargate SG-1 (ottava stagione)", "text": "&lt;onlyinclude&gt;\nLottava stagione della serie televisiva di fantascienza Stargate SG-1 \u00e8 composta da 20 episodi e fu trasmessa per la prima volta negli Stati Uniti dal 9 luglio 2004 sulla rete televisiva Sci-Fi Channel; nel corso della stagione la serie fu trasmessa anche sulla rete inglese Sky One che mise in onda l'ultimo episodio il 22 febbraio 2005. \nIn Italia la serie venne trasmessa a pagamento sul canale satellitare Fox dal 7 gennaio all'11 marzo 2006 ed in prima visione in chiaro su LA7 dal 19 giugno al 31 luglio 2008.&lt;/onlyinclude&gt;\nIl cast stabile della ottava stagione vede Richard Dean Anderson nella parte di Jack O'Neill, promosso generale alla guida del Comando Stargate, mentre Amanda Tapping nel ruolo del Samantha Carter ne assume il posto al comando dell'SG-1.\nCompletano la squadra Michael Shanks nei panni del dottor Daniel Jackson e Christopher Judge che interpreta l'alieno Teal'c.\nUn nuovo ordine Parte 1.\nTrama.\nCarter e Teal'c, usando la navetta goa'uld modificata da O'Neill, viaggiano fino alla galassia degli asgard per cercare aiuto nel risvegliare lo stesso O'Neill dall'ibernazione; dopo aver preso contatto con Thor, scoprono per\u00f2 che i replicatori sono sfuggiti alla distruzione e si apprestano ad attaccare il nuovo pianeta degli asgard, dopo aver rapito Carter. Sulla Terra, tre ambasciatori dei Signori del Sistema, tra cui Yu, propongono che i terrestri usino le armi con cui hanno sconfitto Anubis per distruggere Ba'al, che sta diventando sempre pi\u00f9 potente.\nUn nuovo ordine Parte 2.\nTrama.\nPoich\u00e9 i replicatori hanno attaccato il nuovo avamposto degli asgard, Thor ritorna sulla Terra per cercare di ottenere da O'Neill le conoscenze necessarie per distruggerli. O'Neill, risvegliato, crea un'arma capace di distrugguere i replicatori, mentre Carter, nel frattempo, \u00e8 stata intrappolata da Fifth, uno dei replicatori umanoidi, in una sorta di sogno. Sulla Terra, uno dei goa'uld venuti per trattare l'alleanza, Camulus, chiede asilo.\nQuarantena.\nTrama.\nIl comando Stargate viene messo in quarantena dopo che un ufficiale russo, da poco arrivato, \u00e8 svenuto, mostrando dei sintomi simili a quelli di uno scienziato sulla Stazione Spaziale Internazionale. Il dottor Jackson ipotizza che il motivo della malattia sia l'essenza di Anubis, non distrutta dall'esplosione della sua nave e in grado di passare da persona a persona; per contrastarlo, la base viene divisa in tre settori tra loro non comunicanti. Anubis riesce comunque ad aggirare i blocchi e attivare lo Stargate da remoto ma Carter modifica le coordinate all'ultimo spedendolo su un pianeta gelido.\nOra zero.\nTrama.\nIn cerca di un arsenale di Anubis, la SG-1 scompare, mentre al comando Stargate arriva un messaggio di Ba'al, che chiede Camulus in cambio della squadra. Questo informa O'Neill dell'esistenza di un dispositivo degli antichi di cui Ba'al vorrebbe impossessarsi; nel frattempo una pianta aliena, diffusasi nell'intero complesso dello Stargate, provoca continui black-out.\nLa promessa.\nTrama.\nDopo un contatto con i terrestri, due nazioni su un pianeta si ritrovano in guerra tra loro, mentre una fazione fondamentalista, comandata da Soren, riesce ad ottenere il controllo della citt\u00e0 dove si trova lo stargate. Daniel Jackson, in missione per cercare di mediare una pace, si ritrova impossibilitato a tornare, bloccato in una casa di campagna minacciata dagli uomini di Soren. Il capo dei ribelli, inoltre, non sembra voler trattare con i terrestri.\nLa simulazione.\nTrama.\nDurante il test di un nuovo dispositivo per la realt\u00e0 virtuale, Teal'c rimane imprigionato nella simulazione, per uscire dalla quale deve riuscire a salvare la base dall'attacco di alcuni soldati kull e di un goa'uld. Poich\u00e9 le continue \"morti\" virtuali rischiano di ucciderlo, Daniel Jackson entra nella simulazione per aiutarlo.\nAffinit\u00e0.\nTrama.\nDopo essersi trasferito in un appartamento all'esterno della base, Teal'c viene accusato dell'omicidio del marito violento di una ragazza. Questa inoltre viene rapita, e per rilasciarla i rapitori chiedono al dottor Jackson di tradurre alcune iscrizioni in antico. Nel frattempo, Pete Shanahan chiede a Samantha Carter di sposarlo.\nAlleanza.\nTrama.\nUn uomo d'affari presenta al mondo il clone di un asgard; il comando decide in un primo momento di screditare la notizia, e infine su consiglio di Samantha Carter di rivelargli l'esistenza dello stargate per convincerlo a tacere, ma lui sembra deciso ad andare avanti.\nSacrifici.\nTrama.\nMentre l'intera comunit\u00e0 di guerriere jaffa capeggiata da Ishta (\"Diritto di nascita\") si trasferisce temporaneamente sulla Terra perch\u00e9 il loro rifugio \u00e8 stato scoperto e Rya'c annuncia a suo padre Teal'c il suo matrimonio, durante una riunione dei jaffa ribelli le truppe del goa'uld Moloc attaccano, facendo Ishta prigioniera.\nFine del gioco.\nTrama.\nLo stargate viene teletrasportato fuori dalla base. Mentre Jackson e Carter scoprono che \u00e8 stato rubato da un'organizzazione nota come \"Trust\", e che questa intende usare contro i goa'uld un veleno per simbionti, che ucciderebbe anche i jaffa. Teal'c, all'oscuro del fatto in quanto momentaneamente non sulla Terra, scopre un pianeta in cui tutti i jaffa ribelli sono morti, e cerca di contattare un tok'ra infiltrato nelle file di Ba'al per avere una spiegazione.\nGemelle.\nTrama.\nUn replicante, duplicato del colonnello Carter, contatta la Terra rivelando che Fifth si appresta ad invadere la galassia. Portata al sito Alpha, chiede di essere distrutta per non cadere nelle sue mani, ma in realt\u00e0 sta cercando un modo per rendere invulnerabili i replicanti all'arma creata da O'Neill mentre aveva le conoscenze degli antichi nella memoria e disgraziatamente ci riesce, non prima di aver eliminato Fifth cos\u00ec da appropriarsi del suo esercito.\nPrometheus sciolta.\nTrama.\nSulla rotta per la Galassia di Pegaso, la \"Prometheus\" riceve una chiamata di soccorso; una volta all'origine della comunicazione, la nave viene per\u00f2 abbordata, e tutto l'equipaggio, ad eccezione di Daniel Jackson, viene teletrasportato su una nave vicina con i motori in avaria. Jackson, invece, viene catturato da un'aliena di nome Vala Mal Doran.\n\u00c8 bello essere re.\nTrama.\nUn goa'uld in fuga da Ba'al sta per rioccupare il pianeta su cui era stato esiliato Harry Maybourne. L'SG-1, giunta sul posto per riportarlo sulla Terra, scopre che Maybourne \u00e8 diventato il re del villaggio, e che ha trovato delle incisioni lasciate da un antico che ha viaggiato nel tempo, che rivelano che i terrestri salveranno il pianeta dagli invasori.\nAllarme totale.\nTrama.\nL'ex senatore Kinsey, dopo aver proposto al comando Stargate di infiltrarsi nel Trust, viene rapito da essi; poco dopo viene arrestato in Russia per aver tentato di uccidere un alto generale, ma il dottor Jackson, inviato per interrogarlo, scopre che \u00e8 stato preso da un goa'uld. Temendo che il Governo degli Stati Uniti sia compromesso con i goa'uld, il presidente russo si prepara ad attaccare gli Stati Uniti.\nIl cittadino Joe.\nTrama.\nJoe Spencer, un barbiere dell'Indiana, dopo aver comprato una strana pietra, comincia ad avere delle visioni delle missioni della SG-1. Dopo aver tentato senza successo di venderle come storie di fantascienza, comincia ad esserne ossessionato.\nLa resa dei conti Parte 1.\nTrama.\nMentre i replicanti iniziano un attacco massiccio contro i goa'uld, il dottor Jackson viene rapito da una nave di replicanti. Ba'al, in procinto di essere sconfitto, chiede aiuto alla Terra, mentre la ribellione dei jaffa \u00e8 sul punto di fallire in quanto molti di loro, impauriti, stanno tornando fedeli ai goa'uld. Teal'c e Bra'tac decidono quindi di impiegare tutte le loro forze per prendere Dakara, mentre la replicante di Carter tenta di ingannare Jackson facendosi passare per Oma Desala. Un tentativo di Thor di modificare l'arma degli antichi per renderla nuovamente efficace fallisce, mentre Anubis si prepara ad attaccare Dakara per distruggere la ribellione jaffa e impossessarsi di un'arma capace di distruggere la vita nella galassia; Ba'al contatta di nuovo la Terra per informarla dell'esistenza di quest'arma.\nLa resa dei conti Parte 2.\nTrama.\nCarter e suo padre tentano di modificare l'arma che si trova su Dakara per far s\u00ec che distrugga soltanto i replicanti; nel frattempo la flotta di Anubis, capeggiata da Ba'al, arriva nei pressi di Dakara, e il comando Stargate viene assalito dai replicanti. Daniel Jackson, convinto di poter fermare la replica di Carter prima che questa riesca ad accedere ai suoi ricordi di quando era asceso, continua a resisterle, riuscendo addirittura a sovvertire i ruoli e leggendo lui stesso la mente della replicante. Su Dakara, Carter scopre per\u00f2 che per distruggere tutti i replicanti contemporaneamente \u00e8 necessario attivare contemporaneamente tutti gli stargate, rendendo cos\u00ec necessario l'aiuto di Ba'al per fermarli.\nFili.\nTrama.\nDaniel, dopo essere stato ucciso dalla replicante di Carter, si ritrova in una sorta di tavola calda, dove Oma Desala gli offre la scelta tra rischiare la morte o ascendere di nuovo. Mentre cerca di comprendere perch\u00e9 abbia deciso di ritornare a forma umana la volta precedente, viene aiutato da un certo Jim, l'unico avventore che gli rivolga la parola; sulla Terra, O'Neill e Carter devono alla fine affrontare le loro rispettive relazioni personali, e quest'ultima decide infine di non sposarsi con Pete Shanahan.\nMoebius Parte 1.\nTrama.\nLa squadra SG-1 viaggia attraverso il tempo per compiere una rischiosa missione che ha come obiettivo rubare un dispositivo tecnologico che si trova nelle mani di Ra, il potente Goa'uld che invase l'antico Egitto. Ma ottiene l'effetto di alterare completamente la linea temporale. Una versione alternativa della squadra deve usare la nave del tempo appena scoperta per rimettere tutto a posto.\nMoebius Parte 2.\nTrama.\nNel tempo presente non vi sar\u00e0 nessuno Stargate, n\u00e9 tanto meno una SGC. Carter \u00e8 una ricercatrice fallita ridotta a segretaria, mentre Daniel \u00e8 un professore di Inglese. Jack, neanche a dirlo, ha una barchetta e fa il pescatore."}
{"id": "1825231", "revid": "466539", "url": "https://it.wikipedia.org/wiki?curid=1825231", "title": "John Hillerman", "text": "Ha interpretato vari film ma \u00e8 principalmente noto per il ruolo di Higgins nel telefilm di grande successo \"Magnum, P.I.\", per il quale ha vinto un Premio Emmy (nel 1987) e un Golden Globe (nel 1982).\nBiografia.\nHillerman nacque nella citt\u00e0 texana di Denison (Stati Uniti d'America), unico figlio di Christopher Benedict (proprietario di una stazione di servizio) e Lenora Joan Medlinger. Frequent\u00f2 l'Accademia militare di St. Xavier e successivamente l'Universit\u00e0 del Texas ad Austin, dove si diplom\u00f2 in giornalismo. Nel 1953 si arruol\u00f2 nell'Aeronautica militare degli Stati Uniti, dove rimase per quattro anni raggiungendo il grado di sergente. \nDurante il servizio militare frequent\u00f2 diversi gruppi teatrali. Dopo il congedo, si trasfer\u00ec a New York per studiare all'American Theatre Wing. Debutt\u00f2 a Broadway nel 1959, dove si esib\u00ec fino al suo debutto nel cinema nel 1970. Ottenne parti (seppure secondarie) in film importanti, come \"L'ultimo spettacolo\" (1971), \"Ma pap\u00e0 ti manda sola?\" (1972), \"Lo straniero senza nome\" (1973), \"Paper Moon - Luna di carta\" (1973), \"Mezzogiorno e mezzo di fuoco\" (1973) e \"Chinatown\" (1974). \nNel 1975 ebbe un ruolo da coprotagonista nella serie televisiva \"Ellery Queen\", dove interpret\u00f2 la parte del presuntuoso Simon Brimmer, presentatore di programmi radiofonici, e al contempo investigatore in competizione con Ellery Queen, che egli invano cerca di superare in astuzia e in acume deduttivo nella risoluzione di complessi casi di omicidio. Partecip\u00f2 come guest star anche ad alcune serie televisive di successo come \"Kojak\", \"Wonder Woman\" e \"Hawaii Squadra Cinque Zero\".\nLa grande notoriet\u00e0 per Hillerman arriv\u00f2 nel 1980 con il ruolo da coprotagonista in \"Magnum, P.I.\", serie televisiva di grande successo in cui interpret\u00f2 fino al 1988 la parte di Jonathan Quayle Higgins III, gi\u00e0 sergente maggiore al servizio di Sua Maest\u00e0 Britannica, responsabile e factotum della tenuta hawaiana dello scrittore Robin Masters e autore di continue angherie su Magnum. In quello stesso ruolo apparve anche in altre tre serie di successo: \"Simon &amp; Simon\" (1982), \"La signora in giallo\" (1986) e \"Quantum Leap\" (1990, tramite immagini di repertorio). \nAnche se il doppiaggio italiano non permette di apprezzarlo appieno, Hillerman interpret\u00f2 il ruolo di Higgins facendo sfoggio di un impeccabile accento britannico, che egli dichiar\u00f2 di aver sviluppato ascoltando Laurence Olivier, e che spesso us\u00f2 per giocare degli scherzi ai danni dei fan e dei colleghi. Tom Selleck, parlando del collega in seguito alla sua morte, lo descrive come un gentiluomo d'altri tempi, quasi avesse adottato anche nella vita il ruolo che lo rese famoso. Con il suo accento britannico Hillerman ingann\u00f2 perfino gli inglesi: sempre Selleck raccont\u00f2 di come a Londra gli chiesero \"Dov'\u00e8 il britannico, John Hillerman?\" e quando lui rispondeva che egli era in realt\u00e0 texano tutti pensavano che stesse scherzando e che invece l'attore fosse britannico. \nDiede in seguito altre interpretazioni pi\u00f9 o meno importanti in diversi film ed episodi di serie televisive, ma il personaggio che lo rese famoso probabilmente gli imped\u00ec di ottenere ruoli pi\u00f9 complessi. Hillerman non si \u00e8 mai sposato e non ha avuto figli. Si ritir\u00f2 dalle scene nel 1999 in una tenuta in Texas, dove ha risieduto fino alla sua morte, avvenuta il 9 novembre 2017 all'et\u00e0 di 85 anni."}
{"id": "1825236", "revid": "137928", "url": "https://it.wikipedia.org/wiki?curid=1825236", "title": "CVBS", "text": ""}
{"id": "1825241", "revid": "76963", "url": "https://it.wikipedia.org/wiki?curid=1825241", "title": "Terry Bradshaw", "text": "Carriera universitaria.\nBradshaw inizi\u00f2 la sua attivit\u00e0 sportiva a livello di scuola superiore nell'atletica leggera, in particolare nel lancio del giavellotto, specialit\u00e0 in cui stabil\u00ec un record nazionale con 74,68\u00a0m. Al college gioc\u00f2 a football alla Louisiana Tech University dal 1966 al 1969, anno in cui era considerato dalla maggior parte degli osservati il miglior giocatore universitario della nazione. Nella sua ultima annata pass\u00f2 2.314 yard, terzo nella NCAA, guidando la sua squadra a un recordi 8\u20132.\nCarriera professionistica.\nNel Draft NFL 1970, Bradshaw fu scelto come primo assoluto dai Pittsburgh Steelers. Questi avevano terminato la stagione precedente col peggior record della lega alla pari coi Chicago Bears, 1-13, e ottennero la prima scelta grazie al lancio della monetina.\nBradshaw divenne il titolare nella sua seconda stagione, dopo avere diviso il ruolo con Terry Hanratty nella sua annata da rookie. La sua carriera inizi\u00f2 in maniera difficoltosa, lanciando diversi intercetti, venendo ingiustamente schernito dai media per le sue origini rurali e per una percepita mancanza di intelligenza.\nOccorsero diverse stagioni a Bradshaw per prendere le misure della NFL, ma alla fine guid\u00f2 i Pittsburgh Steelers a otto titoli della AFC Central division e a quattro Super Bowl. La squadra poteva contare sulla celebre difesa, soprannominata \"Steel Curtain\" e su un potente attacco sulle corse, guidato da Franco Harris e Rocky Bleier, ma il forte braccio di Bradshaw portava anche una minaccia in profondit\u00e0, contribuendo a colpire le difese avversarie. Nel 1972 lanci\u00f2 il passaggio che port\u00f2 alla \"Immaculate Reception\", una delle giocate pi\u00f9 famose della storia della NFL.\nBradshaw perse temporaneamente il ruolo di titolare in favore di Joe Gilliam nel 1974, ma lo riconquist\u00f2 nel corso della stagione regolare. Nella finale della AFC del 1974 contro gli Oakland Raiders, il suo passaggio da touchdown per Lynn Swann si rivel\u00f2 essere quello decisivo per la vittoria per 24\u201313. Nel 16-6 degli Steelers nel Super Bowl IX contro i Minnesota Vikings che ne segu\u00ec, Bradshaw complet\u00f2 9 passaggi su 14 e il suo passaggio da touchdown nel quarto periodo permise a Pittsburgh di prendere il largo, andando a vincere il suo primo Super Bowl.\nNel Super Bowl X della stagione 1975, Bradshaw pass\u00f2 209 yard, la maggior parte delle quali per Lynn Swann, con gli Steelers che batterono i Dallas Cowboys, 21\u201317. Il suo passaggio da touchdown da 64 yard per Swann (che viaggi\u00f2 per circa 70 yard in aria), che fu scagliato un istante prima che il defensive tackle Larry Cole lo atterrasse, causandogli una seria commozione cerebrale, \u00e8 ritenuto uno dei pi\u00f9 grandi passaggio della storia della NFL.\nInfortuni al collo ed al polso costrinsero nel 1976 Bradshaw a saltare quattro partite. Gioc\u00f2 bene nella vittoria per 40\u201314 sui Baltimore Colts, completando 14 passaggi su 18, per 264 yard e 3 touchdown, ma le speranze per il terzo titolo consecutivo si infransero nella sconfitta per 24\u20137 contro Oakland nella finale della AFC.\nBradshaw disput\u00f2 la sua migliore stagione nel 1978, venendo premiato come MVP della NFL dopo avere completato 207 passaggi su 368 per 2.915 yard e guidando la lega con 28 passaggi da touchdown. Prima del Super Bowl XIII, una rivincita contro i Cowboys, il linebacker avversario Thomas \"Hollywood\" Henderson ridicolizz\u00f2 Bradshaw dicendo \"Non riuscirebbe a sillabare 'Cat' nemmeno se gli suggerissi la 'c' e la 'a'.\" Bradshaw si vendic\u00f2 vincendo il premio di MVP del Super Bowl, completando 17 passaggi su 30, per l'allora record di 318 yard e 4 touchdowns nella vittoria 35\u201331. Bradshaw anni dopo scherz\u00f2 sull'episodio affermando \"\u00e8 football, non ingegneria aerospaziale.\"\nBradshaw vinse il suo secondo titolo consecutivo di MVP idel Super Bowl nel 1979 nel Super Bowl XIV, dove pass\u00f2 309 yard e 2 touchdown nella vittoria per 31\u201319 sui Los Angeles Rams. Con la gara ancora in equilibrio e pi\u00f9 avvincente di quanto possa dire il punteggio finale, all'inizio del quarto periodo, con gli Steelers in svantaggio per 19\u201317, Terry lanci\u00f2 ancora una volta un lungo passaggio che si rivel\u00f2 ci\u00f2 che fece la differenza, un touchdown da 73 yard per John Stallworth. Quell'anno, condivise il premio di Sportivo dell'anno di \"Sports Illustrated\" con Willie Stargell.\nNelle due stagioni successive, la squadra manc\u00f2 i playoff. Bradshaw fu costretto a dalle iniezioni di cortisone al gomito prima di ogni gara per un infortunio subito durante il training camp del 1982, ma quell'anno riusc\u00ec comunque a guidare la lega con 17 passaggi da touchdown. La sua ultima gara in carriera nei playoff fu una sconfitta per 31\u201328 contro i San Diego Chargers, in cui complet\u00f2 28 passaggi su 39 per 325 yard, 2 touchdown e 2 intercetti.\nDopo un'operazione chirurgica al gomito, Bradshaw, perse le prime 14 gare della stagione 1983. Il 10 dicembre 1983, contro i New York Jets, sent\u00ec un dolore al gomito mentre stava lanciando il suo ultimo passaggio, un touchdown da 10 yard per Calvin Sweeney, nel secondo quarto della vittoria degli Steelers per 34\u20137. Fu costretto a lasciare la partita e non scese mai pi\u00f9 in campo. Quei due touchdown in quella che fu l'ultima partita della NFL disputata allo Shea Stadium (e l'ultima gara della NFL nella citt\u00e0 di New York al 2015) gli permisero di terminare la carriera con pi\u00f9 touchdown (212) che intercetti (210). Il luglio seguente (1984) Bradshaw annunci\u00f2 il suo ritiro. In 14 anni di carriera, gli Steelers si qualificarono per i playoff dieci volte. Fu il primo quarterback titolare a vincere quattro Super Bowl, un'impresa superata solo da Tom Brady, che nel 2017 vinse il suo quinto. Il suo record nei playoff come titolare fu di 14 vittorie e 5 sconfitte.\nDopo il football.\nAl termine della sua attivit\u00e0 agonistica, Terry Bradshaw ha avuto una non trascurabile carriera come attore, con numerose apparizioni in film, serie e trasmissioni televisive e spot pubblicitari.\nL'ultima apparizione cinematografica \u00e8 del 2017, nel film \"2 gran figli di...\", con Ed Helms e Owen Wilson.\nTerry Bradshaw apparve inoltre nella parte di se stesso nell'episodio \"La paura fa novanta XVI\" della diciassettesima stagione del cartone animato I Simpson."}
{"id": "1825249", "revid": "438678", "url": "https://it.wikipedia.org/wiki?curid=1825249", "title": "Trattato di San Ildefonso", "text": ""}
{"id": "1825250", "revid": "12458", "url": "https://it.wikipedia.org/wiki?curid=1825250", "title": "Secondo Trattato di San Ildefonso", "text": ""}
{"id": "1825251", "revid": "1305772", "url": "https://it.wikipedia.org/wiki?curid=1825251", "title": "Goof Troop", "text": ", \u00e8 un videogioco di azione-avventura (con elementi puzzle) basato sulla serie televisiva Disney a cartoni \"Ecco Pippo!\", sviluppato e pubblicato da Capcom nel 1993 per SNES. Esso pu\u00f2 essere giocato in modalit\u00e0 multiplayer, dove nel modo selezionable il primo controlla Pippo mentre l'altro suo figlio Max, o viceversa.\nTrama.\nIn un bel giorno per pescare a Spoonerville, Pippo e suo figlio Max escono in mare. Mentre stanno pescando, vedono un enorme nave pirata andare verso Spoonerville con Pietro Gambadilegno e suo figlio P.J. (i vicini di casa dei protagonisti) catturati. Pippo cerca di raggiungerli con la barca, ma ci riesce solo quando essa attracca sull'isola dei pirati.\nDopo essere sbarcati sull'isola e avere sconfitto un paio di pirati, Pippo e Max vengono a sapere che essi hanno scambiato Pietro per il loro capitano, Keelhaul Pete, che era stato inghiottito da una balena molto tempo prima. Mentre i due la esplorano e combattono sempre pi\u00f9 pirati, Pietro e P.J. continuano la messinscena, visto che il primo si diverte ad essere il re pirata.\nIn ogni caso, Pippo e Max raggiungono tale nave, e vedono quello che sembra essere Pietro Gambadilegno. Pippo cerca di salvarlo, ma accidentalmente lo stordisce. Max poi si rende conto che la persona che pensavano fosse lui in realt\u00e0 \u00e8 il capitano Keelhaul Pete, ritornato dopo che la balena l'aveva sputato fuori. Preoccupati per la loro sicurezza, il duo comincia a infiltrarvisi dentro, fino ad avere uno scontro finale con il medesimo. Dopo averlo sconfitto, trovano Pietro e P.J. appesi ad una corda e dati in pasto ad un alligatore, quindi li salvano all'istante (subito dopo che Pippo si chiedesse perch\u00e9 l'animale volesse mangiarli prima dell'ora di cena!). Dopo avere appeso Keelhaul Pete sopra l'alligatore al loro posto, i quattro ritornano a pescare.\nModalit\u00e0 di gioco.\nIn \"Goof Troop\", giocando con Pippo o Max, il giocatore affronter\u00e0 i cinque livelli tracciati sulla mappa dell'isola; sulla spiaggia con la giungla, in un villaggio sotto assedio, in un castello infestato, in una miniera all'interno della montagna e, per ultimo, nella nave pirata dove Pietro Gambadilegno e suo figlio P.J. sono tenuti prigionieri. Ciascun livello \u00e8 composto da molte aree, dove oltre ai vari tipi di nemici (in primis i pirati), ve n'\u00e8 qualcuna interamente dedicata a un enigma, incentrato su blocchi raffigurati con la stella che si spostano calciandoli e che vanno messe negli appositi spazi per aprire delle porte. Oltre a ci\u00f2, di tanto in tanto, si pu\u00f2 incontrare un isolano, che d\u00e0 delle informazioni sui tesori del posto o informazioni su come risolvere i problemi.\nRiguardo ai nemici, per attaccarli bisogna colpirli con uno dei sopracitati blocchi (\u00e8 presente anche quello che esplode dopo alcuni secondi), oppure prendere e tirare vasi di piante, barili e, qualche volta, bombe sparate da un cannone (anch'esso da distruggere). Soprattutto i primi due, provocano al pirata una resistenza al danno in base al personaggio giocato: Max per esempio, essendo il pi\u00f9 veloce nel movimento ha una debole forza d'attacco, quindi dovr\u00e0 lanciarli due volte di fila per sconfiggerlo. In pi\u00f9 si possono scoprire da sotto e raccogliere dei punti vita, rappresentati da due frutti: ciliegie (un cuore) e banane (due cuori). Per ogni sette cuori si guadagna una vita supplementare extra, ma se si viene presi prima del settimo cuore, vengono tutti perduti; una volta definitivamente beccati la vita \u00e8 persa. Inoltre, la si ottiene anche raccogliendo un diamante rosso, il quale per\u00f2 se il giocatore avr\u00e0 nove vite al massimo, dar\u00e0 sei cuori in caso di perdita. Un diamante verde regala invece un continua extra. \nCi sono poi sei diversi oggetti nel gioco, dove nella modalit\u00e0 multiplayer, ogni giocatore pu\u00f2 portarne solo uno, mentre in quella singola due (passando da uno all'altro premendo i tasti dorsali). Di seguito \u00e8 elencata la lista:\nInfine, nel titolo \u00e8 incluso un sistema di password (ottenuto battendo il boss di fine livello) che permette di ricominciare direttamente in una delle quattro aree avanzate.\nRecensioni.\nLa rivista Nintendo Power recens\u00ec \"Goof Troop\". Nel numero 51 (uscito il 1\u00ba agosto del 1993), gli ha dato un punteggio di 3,525 su 5. Sebbene essi hanno criticato la sfida per essere \"abbastanza modesta\", ribadivano che \"il gioco \u00e8 comunque molto divertente\"."}
{"id": "1825260", "revid": "287204", "url": "https://it.wikipedia.org/wiki?curid=1825260", "title": "Archimede (sommergibile 1933)", "text": "LArchimede \u00e8 stato un sommergibile della Regia Marina. Ceduto alla Marina spagnola, assunse il nome di General Mola.\nStoria.\nNella Regia Marina.\nPrest\u00f2 servizio per la Regia Marina per soli tre anni.\nUna volta ultimato entr\u00f2 a far parte \u2013 unitamente ai gemelli\u00a0\u2013 della XII Squadriglia Sommergibili (III Flottiglia), con base a Taranto. Tale formazione divent\u00f2 poi la 44\u00aa Squadriglia ed in seguito la 41\u00aa, inquadrata nel IV Gruppo Sommergibili di Taranto; l\u2019\"Archimede\" fu poi dislocato a Tobruk.\nNel 1937 prese clandestinamente parte alla guerra di Spagna. Part\u00ec da Napoli per la sua unica missione di questo tipo, al comando del capitano di corvetta Sergio Lusena, il 1\u00ba gennaio, portandosi al largo di Barcellona dove cerc\u00f2 in 12 occasioni di attaccare unit\u00e0 sospette, senza mai giungere al lancio dei siluri; rientr\u00f2 nel capoluogo partenopeo quindici giorni.\nNella Marina spagnola.\nSi decise poi, su pressione da parte di Francisco Franco e della Marina spagnola nazionalista, di cederlo alla Spagna assieme ad un'unit\u00e0 gemella, il \"Torricelli\": il 19 aprile 1937, dopo lavori effettuati a La Spezia, fu provvisoriamente denominato \"C. 3\" (il nome era quello di un sommergibile spagnolo repubblicano, silurato e affondato dal tedesco \"U. 34\" con soli tre sopravvissuti, e la cui sorte era sconosciuta alle autorit\u00e0 spagnole: in questo modo si voleva nascondere l'acquisizione di un sommergibile italiano da parte delle forze franchiste) e raggiunse l'isola di Cabrera; l'equipaggio italiano fu sbarcato (rimpatri\u00f2 sul cacciatorpediniere \"Pigafetta\") e sostituito da uno spagnolo. L'indomani, al comando del capitano di corvetta Pedro Suanzes, il sommergibile si port\u00f2 a Pollenza per l'addestramento; ribattezzato poi \"General Mola\", inizi\u00f2 la sua prima missione il 13 maggio 1937 e diciassette giorni dopo affond\u00f2 col cannone il motoveliero \"Granada\" (234 tsl) al largo di Soller, mentre il 4 aprile mand\u00f2 a fondo il piroscafo \"Rapido\". \nIl 29 giugno cannoneggi\u00f2 la nave cisterna \"Campero\" (6282 tsl) dovendo per\u00f2 ritirarsi prima di poterla affondare a causa di un attacco aereo, mentre il 26 luglio affond\u00f2 il piroscafo \"Cabo Palos\" (6432 tsl). Infine l'11 gennaio 1938 silur\u00f2 il piroscafo olandese \"Hannah\" (3697 tsl), che affond\u00f2 al largo di Capo Sant'Antonio. \nSuccessivamente fu rimosso uno dei due cannoni da 100 mm, quello di poppa.\nFu radiato il 24 maggio 1959; mentre veniva trainato verso il cantiere di demolizione, nel dicembre 1959, affond\u00f2 in una tempesta."}
{"id": "1825264", "revid": "287204", "url": "https://it.wikipedia.org/wiki?curid=1825264", "title": "In fondo alla palude", "text": "In fondo alla palude (titolo originale \"The Bottoms\"), noto anche con il titolo Sotto gli occhi dell'alligatore, \u00e8 un romanzo di Joe R. Lansdale, vincitore del premio Edgar Award 2001.\nTrama.\nLa storia \u00e8 narrata in prima persona da Harry che, ormai anziano e ricoverato in una casa di riposo, ricorda i singolari avvenimenti accaduti alla sua famiglia all'inizio degli anni trenta, quando era ancora ragazzino.\nNella cittadina di Marvel Creek, tra le paludi del Texas orientale, avvengono una serie di cruenti omicidi a sfondo sessuale che colpiscono alcune donne della zona. Harry si ritrova coinvolto in prima persona nelle indagini, sia perch\u00e9 \u00e8 lo scopritore del primo cadavere, sia perch\u00e9 il padre Jacob \u00e8 agente di polizia, sia per l'intraprendenza che caratterizza tutti i membri della famiglia (composta anche dalla madre di Harry, May Lynn, dalla sorella Tom e dalla bizzarra nonna).\nL'indagine porta il giovane protagonista a contatto con sconvolgenti realt\u00e0 del mondo adulto, tra cui - in particolare - la piaga della persecuzione razziale ai danni della comunit\u00e0 nera. In uno dei momenti salienti del racconto, infatti, Harry e suo padre tentano invano di salvare il loro innocuo vicino di casa Mose, impiccato e torturato da alcuni cittadini affiliati al Ku Klux Klan, convinti ingiustamente che sia lui il responsabile delle uccisioni.\nAnalisi.\nPer le tematiche sviluppate, il romanzo ha numerosi punti in comune con il capolavoro di Harper Lee \"Il buio oltre la siepe\", del 1960, del quale sembra quasi una sorta di ideale riscrittura in chiave contemporanea. In entrambi i racconti, infatti, i protagonisti sono due ragazzini (il pi\u00f9 grande, un maschio, che cerca di sorvegliare e proteggere la sorella pi\u00f9 piccola); il loro padre, rappresentante dell'autorit\u00e0 costituita e persona rispettata nella comunit\u00e0, cerca invano di sottrarre da un'ingiusta punizione un uomo di colore ritenuto colpevole di crimini (a sfondo sessuale) che non ha commesso; nell'economia del racconto trova posto un giovane disturbato mentale, che i protagonisti scambiano per una creatura soprannaturale e malvagia e dal quale sono spaventati, finch\u00e9, negli sviluppi finali del racconto, quando anche i ragazzini rischiano di diventare loro stessi vittime del vero colpevole dei crimini, l'intervento provvidenziale del temuto \"mostro\" \u00e8 decisivo per la loro salvezza.\nIl cognome della famiglia protagonista della vicenda \u00e8 \"Collins\", esattamente come quello di Hap Collins, eroe insieme a Leonard Pine della nota e fortunata serie di romanzi di Lansdale iniziata con \"Una stagione selvaggia\". Sebbene anche le avventure di Hap &amp; Leonard si svolgano nel Texas orientale, non \u00e8 dato individuare altri possibili collegamenti che inducano a ritenere \"In fondo alla palude\" una sorta di \"prequel\" di quella serie di romanzi."}
{"id": "1825272", "revid": "43530", "url": "https://it.wikipedia.org/wiki?curid=1825272", "title": "Stati crociati", "text": ""}
{"id": "1825275", "revid": "1862980", "url": "https://it.wikipedia.org/wiki?curid=1825275", "title": "Leone III d'Armenia", "text": "Biografia.\nOrigini familiari.\nLeone nacque nel 1236, figlio del re Aitone I, della casata degli Hetumidi e della regina Zabel, ultima regnante della casata dei Rupenidi.\nHetum e Zabel erano stati costretti a sposarsi, nel 1226, dal padre di lui, Costantino di Barbaron, che aveva organizzato l'assassinio del primo marito di Zabel per poter mettere il proprio figlio al posto di co-regnante al fianco di Zabel.\nEssi ebbero sei figli, dei quali Leone era il maggiore. Una della due sorelle, Sibilla d'Armenia, fu maritata a Boemondo VI d'Antiochia per portare la pace tra il Regno armeno di Cilicia e il Principato di Antiochia.\nLa giovinezza.\nNel 1266, mentre il loro padre re Aitone I era presso la corte dei mongoli a chiedere aiuto, Leone ed il suo fratello minore Thoros combatterono per respingere gli invasori Mamelucchi, guidati da Mansur II e da Qalawun, alla battaglia di Mari.\nThoros fu ucciso in combattimento e Leone, insieme con 40.000 soldati armeni, fu catturato ed imprigionato.\nIl re Aitone, al suo ritorno, per riscattare suo figlio dovette dovette pagare ai Mamelucchi una forte somma di denaro, consegnare loro molte fortezze ed accettare di intercedere con il sovrano mongolo Abaqa al fine di ottenere la liberazione di parenti del sultano Baybars.\nIl regno.\nNel 1269 Hetum I abdic\u00f2 in favore di suo figlio, e si fece monaco francescano; mor\u00ec l'anno successivo.\nIl nuovo re Leone II fu conosciuto come un re pio, devoto alla cristianit\u00e0.\nEgli favor\u00ec attive relazioni commerciali con l'occidente, rinnovando gli accordi commerciali con gli italiani e stringendone di nuovi con i catalani.\nEgli inoltre cerc\u00f2 di rafforzare l'alleanza con i mongoli, come suo padre Hetum I che aveva sottomesso la Cilicia armena all'autorit\u00e0 mongola nel 1247.\nNel 1271, Marco Polo visit\u00f2 il porto di Laiazzo e comment\u00f2 favorevolmente il regno di Leone e la ricchezza del paese, sebbene annotasse che le forze militari erano piuttosto demoralizzate:\nNel 1275 il sultano mamelucco Baybars invase la Cilicia per la seconda volta.\nLeone and\u00f2 alla corte di Abaqa, khan di Persia, per mettersi sotto la sua protezione e chiedergli di aiuto contro i Mamelucchi; ma i mongoli di Persia non poterono intervenire perch\u00e9 minacciati dai loro cugini Chagatai, mongoli insediati nel sud dell'attuale Russia, che sostenevano l'Islam.\nL'anno successivo, l'Armenia si difese da un'invasione dei Turkmeni, lo Sparapet Sempad, zio di Leone, fu ucciso in combattimento.\nAlleanza con i Mongoli.\nNel 1281 Leone si un\u00ec ai Mongoli nella loro invasione della Siria, ma furono sconfitti nella seconda battaglia di Homs.\nLeone dovette trattare per la pace, e nel 1285 ottenne una tregua di 10 anni in cambio di tributi ed importanti concessioni territoriali ai Mamelucchi.\nMatrimonio e discendenza.\nIl 15 gennaio 1262 Leone spos\u00f2 Keran (Kir Anna), la figlia del principe Hetum di Lampron.\nDuriante i ventun anni del loro matrimonio Keran diede a Leone dieci figli e sei figlie; tre bambini e tre bambine probabilmente morirono in tenera et\u00e0.\nCinque dei suoi figli salirono al trono, spesso lottando l'un l'altro.\nIl maggiore, Aitone II, abdic\u00f2 dopo quattro anni in favore del fratello pi\u00f9 giovane Teodoro III d'Armenia, che lo richiam\u00f2 sul trono nel 1294.\nNel 1296 il loro fratello Sempad usurp\u00f2 il trono e fece strangolare Teodoro ed accecare Aitone.\nNel 1298 Sempad fu rovesciato dal loro fratello minore Costantino III d'Armenia, che fu rimpiazzato dal fratello maggiore Hetum, che nel 1305 abdic\u00f2 in favore del figlio di Teodoro Leone IV.\nIn seguito fu Oscin a regnare ed infine il trono fu ereditato dal figlio di Zabel e di Amalrico.\nLeone mor\u00ec nel 1289 e fu sepolto a Trazarg, gli successe suo figlio Aitone II."}
{"id": "1825278", "revid": "709565", "url": "https://it.wikipedia.org/wiki?curid=1825278", "title": "Episodi di Stargate SG-1 (settima stagione)", "text": "&lt;onlyinclude&gt;\nLa settima stagione della serie televisiva di fantascienza Stargate SG-1 \u00e8 composta da 22 episodi e fu trasmessa per la prima volta negli Stati Uniti dal 13 giugno 2003 sulla rete televisiva Sci-Fi Channel; nel corso della stagione la serie fu trasmessa anche sulla rete inglese Sky One che mise in onda l'ultimo episodio il 9 marzo 2004.\nIn Italia la serie \u00e8 stata trasmessa a pagamento dal canale satellitare Fox dal 19 agosto al 17 dicembre 2005, ed in chiaro su LA7 a partire dal 9 maggio 2008.&lt;/onlyinclude&gt;\nIl cast stabile della settima stagione vede il ritorno di Michael Shanks nei panni del dottor Daniel Jackson, cui si affiancano Richard Dean Anderson nella parte del colonnello dell'Aviazione Jack O'Neill, Amanda Tapping nel ruolo del maggiore Samantha Carter e Christopher Judge che interpreta l'alieno Teal'c. La squadra SG-1 \u00e8 al comando del generale George Hammond, interpretato da Don S. Davis.\nLa caduta.\nTrama.\nAlla ricerca della citt\u00e0 perduta degli antichi, la SG-1 scopre su un pianeta Daniel Jackson, che dopo aver perso la sua condizione di asceso, senza ricordare niente, \u00e8 stato soccorso da un popolo nomade. Dopo averlo convinto a tornare al comando Stargate, viene ideato un piano per distruggere la nuova superarma di Anubis, attirandolo sul pianeta dove \u00e8 stato trovato Daniel e facendolo attaccare dalle forze dei signori del sistema. Teal'c viene di conseguenza inviato a chiedere l'aiuto di Lord Yu, mentre Daniel e Jonas Quinn si introdurranno nella nave per permettere a O'Neill e Carter di distruggere l'arma con il caccia F-302. Il piano riesce, ma Yu decide per\u00f2 all'ultimo momento di mandare la flotta in un altro settore, imprigionando Teal'c, e impedendo ai terrestri di recuperare Daniel e Jonas; quest'ultimo viene catturato dalle guardie di Anubis.\nRitorno a casa.\nTrama.\nAnubis, saputo dell'esistenza del naquadriah, si dirige verso Kelowna, il pianeta di Jonas Quinn, per ottenerlo. I kelowniani cercano aiuto dai terrestri, e questi propongono di formare una temporanea alleanza con Ba'al, mediata dal Primo Jaffa di Yu, il quale, convinto della forza di Anubis, ha liberato Teal'c dalla prigionia. Sulla nave di Anubis, Daniel Jackson riesce a liberare Jonas Quinn; i terrestri sono nel frattempo arrivati alla conclusione che Anubis stia cercando un cristallo contenente risultati di esperimenti col naquadria; Carter riesce a trovarlo, ma il comandante kelowniano Hale li tradisce, alleandosi con Anubis.\nFragile equilibrio.\nTrama.\nUn adolescente si presenta al comando Stargate affermando di essere il colonnello O'Neill, e il DNA sembra dargli ragione. Grazie all'aiuto di Jacob Carter, si scopre che il ragazzo \u00e8 in realt\u00e0 un clone, e che in breve tempo \u00e8 destinato a morire. Indagando su altri casi simili, il dottor Jackson e Teal'c cominciano a sospettare che possa essere stata opera degli asgard.\nOrpheus.\nTrama.\nDopo essere stato ferito di ritorno da una missione, Teal'c comincia a dubitare della propria forza. Nel frattempo Daniel Jackson ha delle visioni riguardo a Bra'tac e a Rya'c, il figlio di Teal'c, risalenti all'epoca in cui era asceso, nelle quali sono prigionieri, costretti a durissime fatiche, su un mondo controllato da Ba'al. Viene quindi preparata una spedizione di soccorso, ma durante questa Teal'c viene ferito e preso prigioniero.\nRevisioni.\nTrama.\nSu un pianeta inabitabile, gli ultimi membri di una specie umanoide sopravvivono sotto una cupola, sorvegliata da un computer. Dopo che l'SG-1 ha preso contatto con questi abitanti, cominciano tuttavia a sparire alcune persone, senza che gli altri sembrino ricordarsi della loro esistenza.\nLa scialuppa di salvataggio.\nTrama.\nL'SG-1 trova su un altro pianeta un'astronave piena di corpi ibernati. Una strana scarica li colpisce, e al ritorno sulla Terra il dottor Jackson comincia a comportarsi in modo strano, manifestando diverse personalit\u00e0 appartenenti a diversi membri dell'equipaggio dell'astronave.\nLa miniera nemica.\nTrama.\nSu un pianeta dove si pensa possano trovarsi giacimenti di naquadah, i terrestri vengono attaccati da un gruppo di Unas, i quali abitano nell'unico punto in cui la vena di minerale \u00e8 sfruttabile. Il colonnello Edwards e il generale Vidrine pensano di usare la forza per scacciarli, ma il dottor Jackson riesce a convincerli a fare un tentativo diplomatico, affidandosi a Chaka; i negoziati, tuttavia, si rivelano lenti.\nCorsa spaziale.\nTrama.\nIl maggiore Carter viene invitata ad aiutare Warrick (\"Abbandonati\") in una pericolosa corsa spaziale, in cambio di alcune tecnologie. La SG-1 si reca su Hebridan, ma una serie di guasti ad alcune navi partecipanti alla corsa, compresa quella di Warrick, porta Teal'c ed Eamon (il fratello di Warrick) a scoprire che la corsa \u00e8 stata sabotata da un umano per ragioni razziali.\nRete bloccata.\nTrama.\nIl dottor Felger (\"Gli altri ragazzi\"), sotto pressione e a rischio di licenziamento, inventa un virus con cui infettare uno stargate impedendogli di comunicare con il resto della rete. A catena, per\u00f2, cominciano a non funzionare anche gli altri stargate, finch\u00e9 tutti i dispositivi, eccetto quello terrestre, non possono pi\u00f9 essere usati in uscita.\nDiritto di nascita.\nTrama.\nL'SG-1 viene contattata da un gruppo di guerriere jaffa, che chiedono un'alleanza con la Terra per sopravvivere e sconfiggere il misogino goa'uld Moloc, il quale uccide la maggior parte delle bambine jaffa. Per liberarle dal dover uccidere altri jaffa per ottenere dei simbionti, i terrestri offrono alle guerriere il tritonio, la medicina che gi\u00e0 Teal'c usa per sostituire il simbionte; Teal'c intreccia una relazione con Ishta, la capo guerriera, mentre cinque delle sue compagne si recano sulla Terra per testare il farmaco.\nEvoluzione (Parte 1).\nTrama.\nTeal'c e Bra'tac vengono attaccati da uno strano guerriero, che ha ucciso un gran numero di jaffa, riuscendo fortunosamente a scampare. Portato sulla Terra il corpo, le analisi rivelano che \u00e8 un goa'uld mutante (un Kull), creato da Anubis, e che la sua armatura lo rende invulnerabile alla maggior parte degli attacchi. Il dottor Jackson si reca in Honduras per localizzare un congegno degli antichi, che potrebbe aiutarli a sconfiggere i nuovi guerrieri; il resto della SG-1 resce nel frattempo a catturare uno dei mutanti, e attraverso un dispositivo tok'ra viene scoperto su quale pianeta Anubis li sta creando. nel frattempo, Daniel Jackson ha trovato il congegno, ma viene rapito da alcuni guerriglieri.\nEvoluzione (Parte 2).\nTrama.\nO'Neill si reca in Honduras per salvare Daniel Jackson, mentre uno dei guerriglieri, esposto al congegno degli antichi, comincia a dare segni di squilibrio. Nel frattempo Carter, Teal'c e Jacob Carter tentano di infiltrarsi nel pianeta dove Anubis sta creando i guerrieri mutanti.\nGrace.\nTrama.\nDopo essere stati attaccati da una nave sconosciuta, il maggiore Carter si ritrova da sola a bordo del \"Prometeo\", all'interno di una nebulosa che rende impossibile il movimento della nave, e comincia a sperimentare allucinazioni degli altri membri dell'SG-1, di suo padre e di una bambina.\nDisastro imminente.\nTrama.\nJonas Quinn chiede aiuto alla Terra, in quanto le miniere di naquadriah sul suo pianeta sono sul punto di esplodere. Insieme al maggiore Carter escogita un piano per impedirlo scendendo in profondit\u00e0 nel sottosuolo, ma si scopre che la sua assistente \u00e8, in realt\u00e0, posseduta da un goa'uld agli ordini di Ba'al.\nChimera.\nTrama.\nIl maggiore Carter inizia una relazione con Pete, un poliziotto amico di suo fratello, mentre Daniel Jackson ha degli strani sogni in cui \u00e8 coinvolta la sua vecchia compagna Sarah, ora posseduta da Osiris (\"Il vaso di Iside\"), e alcune tavolette scritte in antico. Teal'c ha l'idea che tali sogni siano provocati da Osiris per scoprire l'ubicazione della citt\u00e0 perduta degli Antichi. L'SG-1 perci\u00f2 attua un piano per catturarla e liberarla dal Goa'uld, piano che seppur con l'interferenza di Pete che aveva pedinato la Carter, ha successo. In seguito Sarah viene liberata e Pete portato all'SGC in quanto ferito nel combattimento con Osiris e per aver visto il vero lavoro della Carter che in seguito gli spiega tutto.\nPresagio di morte.\nTrama.\nUn guerriero Kull attacca il sito Alpha; mentre O'Neill e Teal'c cercano il maggiore Carter, dispersa durante l'attacco insieme al prototipo di una nuova arma, e inseguita dal guerriero di Anubis, i capi dei ribelli jaffa e i tok'ra, sulla Terra, si scontrano accusandosi reciprocamente di aver fatto trapelare la posizione del sito Alpha, che era tenuta segreta.\nEroi (Parte 1).\nTrama.\nUna troupe televisiva viene incaricata dal presidente degli Stati Uniti di girare un documentario per presentare le azioni del comando, da diffondere quando lo stargate verr\u00e0 reso pubblico. I membri del comando, compresa l'SG-1, reagisce freddamente a questa intrusione, mentre su un pianeta alieno la SG-13, dopo aver trovato i resti di una citt\u00e0 degli antichi ed aver distrutto una sonda goa'uld, viene attaccata da alcuni jaffa, costringendo il generale Hammond ad inviare sul pianeta l'SG-1 ed altre squadre, compresa la dottoressa Fraiser.\nEroi (Parte 2).\nTrama.\nDiverse squadre del comando, inviate in soccorso dell'SG-13, cadono in un'imboscata tesa dai goa'uld; durante la battaglia, muoiono diversi uomini, tra cui la dottoressa Fraisier (purtroppo nessuno a parte O' Neill era dotato della ceramica polimerica vista nell'episodio precedente). Viene quindi ordinata un'indagine sugli ordini del generale Hammond, che viene condotta dall'agente Woolsey.\nResurrezione.\nTrama.\nUn gruppo di agenti dell'NID vengono trovati uccisi in una loro base segreta sulla Terra. L'apparente colpevole \u00e8 una donna, creata attraverso esperimenti genetici da quegli agenti, che tuttavia afferma di non ricordare nulla. Viene anche trovata una bomba di enorme potenza, che pu\u00f2 esplodere in poche ore.\nInaugurazione.\nTrama.\nIl giorno dell'insediamento del nuovo presidente, dopo che questi \u00e8 stato informato del programma Stargate, il suo vice, l'ex-senatore Kinsey, cerca di convincerlo a togliere al generale Hammond la responsabilit\u00e0 di guidare il comando stargate e di congedare l'SG-1, mentre il suo segretario alla difesa li difende. L'agente Woolsey, schierato dalla parte di Kinsey, comincia per\u00f2 a dubitare delle sue scelte.\nCitt\u00e0 perduta (Parte 1).\nTrama.\nIl presidente decide di nominare la dottoressa Weir a capo del comando Stargate; la SG-1 intanto, durante un tentativo di trasportare sulla Terra un oggetto contenente la conoscenza degli antichi (\"La quinta razza\"), \u00e8 attaccata da Anubis, costringendo il colonnello O'Neill a farsi trasferire da esso quella conoscenza nel suo cervello, pur sapendo che potrebbe morire in pochi giorni. Anubis decide per\u00f2 di attaccare la Terra per ottenere quelle conoscenze.\nCitt\u00e0 perduta (Parte 2).\nTrama.\nL'SG-1 si dirige verso un mondo indicato dalle conoscenze degli antichi all'interno del colonnello O'Neill; qui viene trovato un avamposto degli antichi, dove O'Neill indica la Terra, in particolare l'Antartide, come sede della citt\u00e0 perduta, o \"Atlantide\". Mentre sono sulla via del ritorno, Anubis attacca la Terra; l'SG-1 individua una costruzione degli antichi, mentre la \"Prometeo\" protegge il loro teletrasporto e sopra di loro si scontrano gli F-302 e gli \"alkesh\" di Anubis."}
{"id": "1825283", "revid": "76069", "url": "https://it.wikipedia.org/wiki?curid=1825283", "title": "Iloilo (provincia)", "text": ""}
{"id": "1825284", "revid": "125736188", "url": "https://it.wikipedia.org/wiki?curid=1825284", "title": "Anime Night", "text": "Anime Night (letteralmente \"notte degli anime\") era il nome dell'appuntamento settimanale in prima serata, della durata di un'ora e mezza (dalle 21:00 alle 22:30), che l'emittente MTV Italia ha riservato tra il 1999 e il 2010 alle serie dell'animazione giapponese, spesso in prima visione televisiva.\nStoria e caratteristiche.\nLo spazio dell\"Anime Night\" vede per la prima volta la luce, senza una denominazione specifica, gioved\u00ec 21 ottobre 1999 con la trasmissione dell'anime \"Cowboy Bebop\" alle 21:00 e \"Golden Boy\" alle 21:30.\nDopo un primo anno sperimentale, in cui oltre alle due serie citate vengono trasmessi anche \"Alexander\" e \"Master Mosquiton\", e dopo una pausa estiva, a partire dal 3 ottobre 2000 l'appuntamento con l'animazione giapponese riprende nella nuova collocazione della prima serata del marted\u00ec (giornata rimasta invariata fino alla fine) e diventa un appuntamento settimanale fisso nel palinsesto della rete, senza interruzioni (salvo alcune limitate ed isolate eccezioni) neppure durante il periodo estivo, almeno fino alla stagione 2007/2008 dopo la quale la programmazione \u00e8 interrotta a giugno per riprendere poi ad ottobre.\nA partire dall'autunno del 2002 lo spazio assume ufficialmente il nome di \"Anime Night\", mentre rimane invariata la formula strutturata su tre slot della durata di circa 25 minuti ciascuno, il primo con inizio alle 21:00, il secondo alle 21:30 e il terzo alle 22:00, separati l'un l'altro da circa 5 minuti di pubblicit\u00e0. Ciascuno slot \u00e8 utilizzato per trasmettere un singolo episodio di un anime, per un totale quindi di tre serie animate trasmesse contemporaneamente e solo in occasioni particolari due o tutti e tre gli slot sono stati occupati da pi\u00f9 episodi della stessa serie oppure accorpati per trasmettere film animati oppure OAV di durata superiore ai tradizionali 25 minuti per episodio. La serata dell\"Anime Night\", di solito limitatamente ai soli anime trasmessi in prima visione, \u00e8 poi riproposta in replica in un altro giorno della stessa settimana, tipicamente il sabato nella fascia oraria del primo pomeriggio.\nLe tre serie scelte per occupare lo spazio dell\"Anime Night\" sono in genere prime visioni televisive di anime i cui diritti sono di recente acquisizione in Italia oppure serie (come ad esempio \"Ranma \u00bd\") che pur essendo gi\u00e0 state trasmesse da altre emittenti italiane hanno avuto una programmazione non filologica o integrale oppure una scarsa visibilit\u00e0 a livello nazionale perch\u00e9 trasmesse solo su televisioni locali.\nNel corso degli anni non si \u00e8 avuta sempre la programmazione in prima visione di tre nuovi anime alla volta, ma uno slot (o due nel caso di alcuni periodi estivi) \u00e8 stato utilizzato per replicare delle serie gi\u00e0 trasmesse in precedenza dalla rete, sempre all'interno dell\"Anime Night\". L'unica eccezione si \u00e8 avuta nella stagione 2009/2010 durante la quale \u00e8 stato trasmesso un solo anime in prima visione ed i rimanenti slot sono stati utilizzati per delle repliche.\n\u00c8 da segnalare, inoltre, nell'estate 2007 la trasmissione all'interno dell\"Anime Night\" anche di una serie, \"Garo\", che pur essendo giapponese non \u00e8 in realt\u00e0 un cartone animato ma un telefilm.\nUltime stagioni e chiusura.\nLuned\u00ec 9 giugno 2008, dopo otto anni di presenza ininterrotta nel palinsesto televisivo di MTV Italia, l'emittente, con un comunicato pubblicato nello spazio del suo sito web usualmente dedicato alle comunicazioni riguardanti la programmazione dei cartoni animati, ha annunciato che \nInaspettatamente, a distanza di poco pi\u00f9 di un mese da un annuncio che pareva mettere la parola fine alla programmazione di anime su MTV, in occasione delle consuete anticipazioni estive per la prossima stagione televisiva, un comunicato con le novit\u00e0 del palinsesto autunnale di MTV non solo conferma la presenza dell\"Anime Night\" tra i programmi della rete ma annuncia anche i due nuovi anime che, a partire da ottobre 2008, ne faranno parte: \"Full Metal Panic! The Second Raid\" e \"Death Note\". La notizia, diffusa in anteprima il 23 luglio 2008 dal sito \"Digital Sat Magazine\", \u00e8 poi confermata ufficialmente il giorno seguente dalla stessa emittente. Dopo una pausa di quattro mesi, il 28 ottobre 2008 l'appuntamento settimanale con l'animazione giapponese ricomincia, nella medesima collocazione del marted\u00ec sera dalle 21:00 alle 22:30, con la trasmissione dei tre nuovi anime: \"Nabari\", \"Full Metal Panic! The Second Raid\" e \"Death Note\".\nIl 13 ottobre 2009, al termine della pausa estiva, ha inizio l'undicesima stagione dell\"Anime Night\" che, se da una parte sembra voler scongiurare definitivamente l'ipotesi di chiusura circolata un anno prima, nei fatti si configura come una stagione differente dalle precedenti. Nonostante lo spazio dedicato all'animazione si allunghi inizialmente di mezz'ora, terminando alle 23:00 invece che alle consuete 22:30, la serata vede le presenza di un solo anime inedito, \"\", mentre la restante ora e mezza \u00e8 occupata da repliche di serie trasmesse nelle precedenti due stagioni. A met\u00e0 stagione si verifica un ulteriore cambiamento con la drastica riduzione dell'orario a due soli slot di mezz'ora ciascuno inizialmente occupati da un episodio dell'anime inedito e da uno dell'anime in replica e successivamente occupati entrambi con due episodi della serie inedita.\nAd ottobre 2010, senza particolari annunci ufficiali, l'appuntamento con l\"Anime Night\" non viene rinnovato per la stagione 2010-2011, sancendo la sua definitiva conclusione dopo una presenza pi\u00f9 che decennale nel palinsesto della rete. MTV ha trasmesso \"Inuyasha The Final Act\", l'ultima stagione della serie, a partire dal 13 novembre 2010 nella nuova collocazione del sabato pomeriggio con due episodi dalle 15:00 alle 16:00.\nContenuti e censure.\nFin dalla sua nascita questo spazio si \u00e8 focalizzato, a differenza di altre emittenti televisive italiane, per il fatto di essere rivolto ad un pubblico pi\u00f9 maturo e per una maggiore attenzione al rispetto dell'integrit\u00e0 dell'opera, compatibilmente con i vincoli richiesti dalla trasmissione in fascia protetta. Per evitare ogni possibile fraintendimento la rete fa precedere ogni episodio da un disclaimer che indica se lo stesso sia o meno adatto a un certo pubblico. Questa scelta ha portato alla trasmissione di molti anime dai contenuti forti e dalle trame complesse, che fanno molto spesso uso di un linguaggio crudo e diretto, rivolto quindi a un pubblico diverso di quello solitamente associato alla visione dei cartoni animati.\nIl maggior rispetto riguardo l'integrit\u00e0 dell'opera, a differenza di quanto fatto da altre emittenti televisive italiane, si \u00e8 tradotto in un numero decisamente pi\u00f9 limitato, se non nullo, di censure e nella riproposizione in forma integrale a tarda notte, in un orario al di fuori della fascia protetta, ogni qual volta le regole a tutela dei minori rendevano necessari tagli di alcune scene.\nCompletamente opposto, invece, il comportamento adottato per la replica settimanale della serata \"Anime Night\", che, collocandosi in genere nelle prime ore del pomeriggio, vede la presenza di numerose censure, molte volte anche con tagli di scene che erano state regolarmente trasmesse durante la visione in prima serata.\nQueste scelte editoriali hanno fatto s\u00ec che durante il periodo di esistenza del contenitore l'emittente divenisse un punto di riferimento dell'etere italiano per quello che riguarda l'animazione giapponese, distinguendosi quindi dal resto della programmazione pi\u00f9 mirata a un pubblico infantile.\nSe dal punto di vista dei tagli video la scelta della doppia trasmissione ha consentito di conciliare il rispetto dei vincoli per la trasmissione in fascia protetta con il rispetto dell'opera originale, pi\u00f9 controverso risulta il comportamento adottato nelle scelte di doppiaggio nel caso delle seguenti serie animate: \"Aquarion\", \"Black Lagoon\", \"Death Note\", \"Great Teacher Onizuka\", \"Last Exile\", \"Michiko e Hatchin\", \"Nana\" e \"Wolf's Rain\".\nPer questi anime, infatti, \u00e8 stato realizzato un doppiaggio apposito per la trasmissione televisiva in modo da consentirne la trasmissione in fascia protetta, edulcorando un linguaggio ritenuto eccessivamente volgare oppure modificando determinati elementi (come la minore et\u00e0 dei personaggi), e cancellando da alcune frasi i riferimenti a tematiche ritenute inappropriate (come quella religiosa), cambiandone per\u00f2 il senso. Vi sono per\u00f2 dei casi (come per esempio \"Full Metal Alchemist: Brotherhood\") in cui l'unica traccia audio disponibile \u00e8 quella televisiva, per cui non esistono alternative alla versione censurata.\nAnime presentati.\nAll'interno dell\"Anime Night\" vedono la loro prima programmazione la maggior parte dei cartoni animati giapponesi trasmessi dalla rete.\nTema musicale.\nGli spot pubblicitari e gli intermezzi di \"Anime Night\" (e \"Anime Week\") sono accompagnati dal brano \"Technopolis\" del gruppo giapponese Yellow Magic Orchestra, prodotto nell'anno 1979."}
{"id": "1825290", "revid": "16790465", "url": "https://it.wikipedia.org/wiki?curid=1825290", "title": "Rosi Bindi", "text": ""}
{"id": "1825291", "revid": "76069", "url": "https://it.wikipedia.org/wiki?curid=1825291", "title": "Cavite (provincia)", "text": ""}
{"id": "1825293", "revid": "1652134", "url": "https://it.wikipedia.org/wiki?curid=1825293", "title": "Trattato di San Ildefonso (1800)", "text": "Il Terzo Trattato di San Ildefonso fu una negoziazione segreta tra la Francia rivoluzionaria e la Spagna. Il trattato fu concluso il 1\u00ba ottobre 1800 tra Louis Alexandre Berthier, come rappresentante della Francia, e don Mariano Luis de Urquijo, per la Spagna. Il trattato fu negoziato con durezza, poich\u00e9 la Spagna era sotto la pressione di Napoleone Bonaparte. Napoleone promise la creazione di un Regno d'Etruria in Italia, dipendente direttamente dalla Spagna; in cambio la Spagna doveva mettere a disposizione la sua flotta per la guerra contro il Regno Unito.\nInoltre Nuova Orleans e il territorio della Louisiana, acquisito dalla Spagna con il Trattato di Fontainebleau del 1762 nella Guerra dei sette anni, veniva restituito alla Francia. Il trattato non specificava i confini del territorio restituito alla Francia, che in seguito fu motivo di un contenzioso tra la Spagna e gli Stati Uniti, dopo che Napoleone aveva ceduto il territorio della Louisiana a questi ultimi.\nIl 9 febbraio 1801 la Francia e l'imperatore d'Austria Francesco II d'Asburgo-Lorena firmarono il Trattato di Lun\u00e9ville, confermando le condizioni preliminari stabilite nel Trattato di San Ildefonso e dando cos\u00ec vita al Regno di Etruria, creato appositamente per il figlio di Ferdinando I di Parma e Maria Amalia d'Austria, Ludovico I di Borbone."}
{"id": "1825295", "revid": "76069", "url": "https://it.wikipedia.org/wiki?curid=1825295", "title": "Batangas (provincia)", "text": ""}
{"id": "1825296", "revid": "767487", "url": "https://it.wikipedia.org/wiki?curid=1825296", "title": "Storie e leggende del Sud", "text": "Storie e leggende del Sud \u00e8 un album del cantante popolare Otello Profazio.\n\u00c8 una raccolta di miti, leggende e canzoni popolari tipiche calabresi e siciliane."}
{"id": "1825297", "revid": "76069", "url": "https://it.wikipedia.org/wiki?curid=1825297", "title": "Cotabato (provincia)", "text": ""}
{"id": "1825298", "revid": "34760", "url": "https://it.wikipedia.org/wiki?curid=1825298", "title": "Matrice autoaggiunta", "text": ""}
{"id": "1825304", "revid": "76069", "url": "https://it.wikipedia.org/wiki?curid=1825304", "title": "Biliran (provincia)", "text": ""}
{"id": "1825306", "revid": "76069", "url": "https://it.wikipedia.org/wiki?curid=1825306", "title": "Bulacan (provincia)", "text": ""}
{"id": "1825317", "revid": "767487", "url": "https://it.wikipedia.org/wiki?curid=1825317", "title": "STS (rete televisiva)", "text": "STS (in russo \"\u0421\u0422\u0421\", sigla di \"\u0421\u0435\u0442\u044c \u0422\u0435\u043b\u0435\u0432\u0438\u0437\u0438\u043e\u043d\u043d\u044b\u0445 \u0421\u0442\u0430\u043d\u0446\u0438\u0439\" ovvero \"Rete delle Stazioni Televisive\") \u00e8 un'emittente televisiva russa leader nel settore intrattenimento.\nQuesto canale appartiene alla holding \"\u0421\u0422\u0421 \u041c\u0435\u0434\u0438\u0430\" (in italiano \"STS Media\"), propriet\u00e0 della compagnia televisiva svedese \"Modern Times Group\" (MTG). Direttore generale di STS, a partire dal 15 maggio del 2002 fino al 24 giugno 2008, era Oleksandr Rodnjans'kyj, regista e produttore ucraino, fondatore anche del canale ucraino \"1+1\".\nIl canale ha iniziato le trasmissioni nel 1993 con il nome di AMTV, dal 1\u00ba dicembre 1996 ha preso il suo nome attuale: STS-8.\nNella programmazione del canale c'\u00e8 una vasta scelta di film, serie tv, cartoni animati e show.\nSTS trasmette 24 ore su 24 ed \u00e8 al quarto posto a livello di ascolti con uno share del 9,0% e copre il 95,2% della popolazione russa.\nStoria.\nIl 1\u00ba gennaio 1993 nacque AMTV, una rete televisiva trasmittente su varie televisioni provate. La sua programmazione era costituita da programmi culturali, film e documentari.\nNel 1996, a causa della crisi del canale che aveva provocato l'uscita di molti azionisti dalla societ\u00e0 che lo possedeva, la rete venne rilanciata. Venne rinominata come STS-8 e la sua programmazione venne riempita di programmi d'intrattenimento, film e serie televisive.\nIl 21 dicembre 2009 ha inizio la trasmissione della versione internazionale del canale televisivo: \"STS International\".\nIl segnale raggiunge il 96% dei centri urbani russi e nel 2017 ha ottenuto un screen share del 9,2% in media nei dati demografici.\nDal 1 febbraio 2019, STS \u00e8 passata al formato di trasmissione 16:9. Sempre in quell'anno, Novembre 2019, la versione HD del canale TV ha iniziato a trasmettere.\nOggi STS \u00e8 una rete di intrattenimento leader in Russia. Concentrandosi sull'intrattenimento, STS trasmette un mix tra produzioni russe e programmi internazionali di interesse per il suo pubblico di destinazione, i telespettatori di et\u00e0 compresa tra 10 e 45 anni, soprattutto il pubblico pi\u00f9 giovane.\nCirca 100 milioni di persone sono alla portata del segnale di STS. Nel 2019, STS ha raggiunto una quota di pubblico media nel suo target demografico del 9,45%. Si classifica come la sesta emittente televisiva nazionale pi\u00f9 seguita in Russia nel complesso. La rete STS raggiunge circa il 96% delle famiglie urbane."}
{"id": "1825322", "revid": "933835", "url": "https://it.wikipedia.org/wiki?curid=1825322", "title": "2000", "text": "\u00c8 stato l'ultimo anno del XX secolo e del II millennio, iniziato di sabato secondo il calendario gregoriano. Nel calendario cinese \u00e8 l'anno del Dragone e, nel calendario astrologico occidentale, \u00e8 l'anno del Leone. Durante quest'anno la Chiesa cattolica ha celebrato il Grande Giubileo del 2000, iniziato ufficialmente il 24 dicembre 1999 con l'apertura della Porta Santa.\nPremi Nobel.\nIn quest'anno sono stati conferiti i seguenti Premi Nobel:"}
{"id": "1825323", "revid": "709565", "url": "https://it.wikipedia.org/wiki?curid=1825323", "title": "2002", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "1825326", "revid": "1573940", "url": "https://it.wikipedia.org/wiki?curid=1825326", "title": "Pyrrhocoridae", "text": "I Pirrocoridi (Pyrrhocoridae ) sono una famiglia di insetti dell'ordine Rhynchota Heteroptera, superfamiglia dei Pyrrhocoroidea. Cosmopolita, comprende oltre 400 specie.\nDescrizione.\nSono insetti di medie o grandi dimensioni, con corpo lungo anche fino a 3 cm in alcune specie. Caratteristiche comuni sono il profilo ovoidale-oblungo del corpo e la livrea ornata da colorazioni aposematiche, con disegni a contrasti di colore fra rosso, giallo, nero, bianco.\nIl capo \u00e8 relativamente piccolo, di forma triangolare, privo di ocelli e con antenne di 4 segmenti. Il rostro \u00e8 particolarmente lungo e spesso arriva alla base dell'addome.\nIl pronoto \u00e8 di forma trapezoidale, espanso e appiattito ai margini, e il mesoscutello \u00e8 triangola. Pronoto, scutello ed emielitre sono talvolta evidenziati da ornamenti aposematici. Sono presenti anche forme brachittere, spesso coesistenti nella stessa specie (polimorfismo alare); quando \u00e8 presente, la membrana \u00e8 innervata da una fitta venatura, con un numero variabile di cellule basali.\nL'addome \u00e8 provvisto di tricobotri, in numero variabile, negli uriti II-VII.\nBiologia.\nI Pirrocoridi sono insetti sostanzialmente fitofagi, ma spesso vi si riscontra una spiccata polifagia al punto che diverse specie si comportano, pi\u00f9 o meno occasionalmente, come zoofaghe e predatrici. La carnivoria si manifesta spesso anche con il cannibalismo. Tale comportamento \u00e8 stato riscontrato anche nella specie nostrana \"Pyrrhocoris apterus\".\nLa dieta vegetariana si manifesta a spese di semi e frutti, prevalentemente di modesto sviluppo. Vi sono tuttavia specie terricole, che si nutrono a spese di semi maturi caduti sul terreno. Fra le piante pi\u00f9 frequentemente associate ai Pirrocoridi si citano le Malvaceae. Di particolare importanza, nelle regioni tropicali, sono diverse specie del genere \"Dysdercus\", che attaccano il cotone e che occasionalmente sono vettori di Funghi fitopatogeni.\n\u00c8 frequente l'istinto gregario, per cui molte specie possono formare numerosi assembramenti comprendenti individui di varie et\u00e0. Un aspetto interessante \u00e8 che, in alcune specie africane, le colonie sono cos\u00ec numerose da ospitare anche Reduvidi predatori che si mescolano ai Pirrocoridi sfruttando il mimetismo fanerico.\nDistribuzione.\nLa famiglia \u00e8 cosmopolita, ma il maggior numero di specie si concentra nelle regioni tropicali e subtropicali. Va tuttavia specificato che alcune specie nelle regioni temperate sono piuttosto comuni. In Italia \u00e8 comunissimo il \"Pyrrhocoris apterus\".\nSistematica.\nLa sistematica dei Pirrocoridi \u00e8 controversa per quanto concerne il posizionamento della famiglia e la suddivisione interna. Fin dalla sua descrizione (, 1843), il raggruppamento fu inquadrato al rango di famiglia, mentre in merito alla sua posizione sono state proposte e sussistono tuttora tesi principali:\nIn merito alla suddivisione interna, va specificato che la divergenza pi\u00f9 rilevante riguarda la posizione dei Largidae. La posizione di (1870), che includeva i Largidae nei Pyrrhocoridae al rango di sottofamiglia (Larginae \"sensu St\u00e5l\") fu largamente condivisa, ma l'orientamento pi\u00f9 diffuso recentemente \u00e8 quello di separare i due raggruppamenti in famiglie distinte. Incerta e controversa \u00e8 anche la suddivisione in sottofamiglie e trib\u00f9, per cui diverse fonti non adottano suddivisioni soprageneriche.\nLe oltre 400 specie si distribuiscono in circa 65 generi. In Europa sono presenti i generi \"Pyrrhocoris\" e \"Scandius\"."}
{"id": "1825329", "revid": "76069", "url": "https://it.wikipedia.org/wiki?curid=1825329", "title": "Isabela (provincia)", "text": ""}
{"id": "1825330", "revid": "76069", "url": "https://it.wikipedia.org/wiki?curid=1825330", "title": "Quirino (provincia)", "text": ""}
{"id": "1825334", "revid": "363629", "url": "https://it.wikipedia.org/wiki?curid=1825334", "title": "Dimarzio Super Distortion", "text": "DiMarzio Super Distortion (DP100) \u00e8 un modello di Pickup Humbucker della casa DiMarzio.\nIntrodotto nel 1972, con il classico colore \"crema\", il Super Distortion ha riscosso subito grande successo per via del suo livello di potenza (doppio rispetto ai pickup esistenti fino a quel periodo).\nPoich\u00e9 possedeva in uscita un livello elettrico pi\u00f9 alto rispetto a quelli montati sulle chitarre dell'epoca, il Dimarzio Super Distortion era caratterizzato da un'impedenza doppia rispetto ad un pickup di tipo PAF e aveva un magnete ceramico pi\u00f9 potente. Il pilotaggio degli stadi di ingresso di un amplificatore era cos\u00ec pi\u00f9 alto, permettendo di ottenere con maggiore facilit\u00e0 un suono distorto.\nLe sue caratteristiche sono: 4 conduttori, Magnete ceramico, livello di uscita a 425 mV, resistenza DC 13,68 kHoms.\nMolti musicisti e gruppi (come Iron Maiden e Kiss) hanno contribuito a incrementare ulteriormente la fama di questo Pickup, ancora oggi molto usato.\nCol tempo sono stati creati Super distortion di vari colori e versioni: una versione apposita per il ponte Floyd Rose (DP100F); una versione tipo Telecaster (ponte - Super Distortion T DP318), con 325 mV di potenza d'uscita; una versione tipo Stratocaster (Super Distortion S DP218), con 325 mV di potenza d'uscita, (questi ultimi 2 hanno per\u00f2 13,18 kHoms); una versione tipo P-90, (P-90 Super Distortion DP209), con 400 mV di potenza d'uscita e 13,50 kHoms."}
{"id": "1825341", "revid": "76069", "url": "https://it.wikipedia.org/wiki?curid=1825341", "title": "Cebu (provincia)", "text": ""}
{"id": "1825354", "revid": "729019", "url": "https://it.wikipedia.org/wiki?curid=1825354", "title": "Caproni Ca.113", "text": "Il Caproni Ca.113 era un aereo da addestramento avanzato, monomotore, biplano e con capacit\u00e0 acrobatiche, sviluppato dall'azienda aeronautica italiana Caproni nei primi anni trenta.\nProdotto negli stabilimenti di Taliedo e destinato sia al mercato dell'aviazione civile che a quello militare, trov\u00f2 impiego anche nella Regia Aeronautica nella formazione dei piloti militari.\nStoria del progetto.\nDi aspetto convenzionale, venne progettato per sostituire il precedente Ca.100, dal quale si differenziava per una struttura rinforzata e per l'adozione di un motore dalla potenza superiore.\nEra caratterizzato da una configurazione alare biplana, con uguali ali superiore ed inferiore, quest'ultima disassata verso la parte posteriore, che terminava in una coda convenzionale dall'impennaggio monoderiva.\nIl motore utilizzato sul prototipo, un radiale Walter Castor, venne sostituito nella versione di serie da un pi\u00f9 potente Piaggio Stella VII C.35 dotato di compressore ed accreditato di 375 CV (276 kW) che gli consentirono di raggiungere la velocit\u00e0 massima di 250 km/h.\nLe qualit\u00e0 di velocit\u00e0 e capacit\u00e0 acrobatica detenute dal Ca.113 vennero esaltate da una serie di primati mondiali conquistati negli anni trenta.\nProduzione su licenza.\nL'azienda bulgara Kaproni Bulgarski, consociata Caproni con stabilimento a Kazanl\u0103k, realizz\u00f2 una versione autoctona del Ca.113 denominata Kaproni Bulgarski KB 2 dal quale verranno sviluppati i modelli:\nUsati nella Vazhdushnite na Negovo Velichestvo Voiski, la Regia aeronautica militare bulgara, restarono operativi sino alla caduta del Regno di Bulgaria.\nTecnica.\nCellula.\nBiplana, ad ali uguali. le ali erano a profilo sottile, costruite in legno e rivestite in tela verniciata.\nLa struttura alare era costituita da una coppia di longheroni sui quali erano infilate le centine.\nEntrambe le ali erano dotate di alettoni ed erano collegate alla fusoliera tramite sei coppie di montanti in tubo d'acciaio, irrigiditi da crociere d'acciaio.\nFusoliera.\nA sezione quadrangolare, arrotondata, era realizzata in tubo d'acciaio e rivestita di lamiera d'alluminio e tela verniciata.\nImpennaggi.\nErano realizzati in tubo d'acciaio e rivestiti di tela verniciata, col piano fisso di quota regolabile.\nCarrello.\nAd assale interrotto, con montante e ammortizzatore oleoelastico. Le ruote sono completamente carenate e munite di freni indipendenti.\nIl pattino di coda era orientabile e con ammortizzatore elastico, a suola d'acciaio.\nMotore.\nIl castello motore \u00e8 situato anteriormente alla fusoliera e monta un motore radiale Piaggio Stella VII C.35 370HP raffreddato ad aria, con un carburatore speciale adatto al volo rovesciato. \nL'elica era di produzione Caproni, realizzata in legno, mentre i serbatoi dell'olio e della benzina sono posizionati sotto la fusoliera.\nCabina di pilotaggio.\nL'apparecchio prevedeva un posto di pilotaggio e un alloggiamento anteriore (in tandem) dove pu\u00f2 prendere posto l'allievo.\nVelivoli attualmente esistenti.\nEsiste attualmente un unico esemplare sopravvissuto, il Ca.113 immatricolato I-MARY che Mario de Bernardi us\u00f2 nel dopoguerra in diverse manifestazioni aeree. La famiglia de Bernardi lo ha donato al parco tematico Volandia di Somma Lombardo dove \u00e8 possibile ammirarlo anche se in fase di restauro."}
{"id": "1825359", "revid": "37401", "url": "https://it.wikipedia.org/wiki?curid=1825359", "title": "Maiorchino", "text": " \nIl Maiorchino (in siciliano Maiurchinu), \u00e8 un formaggio siciliano prodotto in provincia di Messina con latte di pecora intero in forme di circa 10/12\u00a0kg. La zona di produzione comprende il versante nord dei monti Peloritani in provincia di Messina, pi\u00f9 precisamente i comuni di Novara di Sicilia, Mazzarr\u00e0 Sant'Andrea, Basic\u00f2, Tripi, Fondachelli Fantina, Montalbano Elicona e Santa Lucia del Mela.\nIl Maiorchino rientra nell'elenco dei prodotti agroalimentari tradizionali (PAT) stilato dal Ministero delle politiche agricole alimentari e forestali (MIPAAF); quello prodotto a Novara di Sicilia ha ottenuto lo stesso riconoscimento singolarmente come Maiorchino di Novara di Sicilia.\nCaratteristiche.\nLa sua forma, alta circa 12\u00a0cm con un diametro di 35\u00a0cm ha una crosta di colore ambrata tendente al marrone per i formaggi pi\u00f9 stagionati, la pasta interna \u00e8 giallo paglierino ed ha una consistenza compatta. Nonostante sia un pecorino il sapore \u00e8 delicato e tende al piccante all'aumentare della stagionatura.\nProduzione.\nIl maiorchino \u00e8 prodotto secondo tecniche tradizionali.\nCagliata e pressatura.\nIl latte viene fatto coagulare a 39\u00a0\u00b0C con il caglio di agnello e/o capretto. Una volta rotta la cagliata si riscalda fino a circa 60\u00a0\u00b0C. Successivamente si raccoglie la cagliata che viene messa in una fascera (in siciliano \"garbua\") e stoccata su un piano (detto \"mastrello\"). In questa fase la pasta viene bucherellata con un'asta di legno (detta \"minacino\") per spurgare il siero durante la pressatura nella fascera di legno.\nSalatura.\nIl giorno successivo il Maiorchino viene tolto dalla fascera e posto a stagionare su ripiani di legno di noce. La fase successiva \u00e8 la salatura, che comincia due giorni dopo e che prosegue per quasi un mese utilizzando sale marino grosso.\nStagionatura.\nDurante i primi due mesi le forme vengono continuamente pulite, strofinate e rivoltate. Dal 3\u00ba mese in poi il Maiorchino viene trattato con olio di oliva siciliano. La stagionatura si ritiene completa all'ottavo mese, ma pu\u00f2 proseguire anche oltre.\nLa stagionatura tradizionalmente avviene in antiche costruzioni di pietra localmente conosciute come \"interrati\"."}
{"id": "1825360", "revid": "35721687", "url": "https://it.wikipedia.org/wiki?curid=1825360", "title": "Campo quantistico", "text": ""}
{"id": "1825365", "revid": "486946", "url": "https://it.wikipedia.org/wiki?curid=1825365", "title": "Rosario Madonia", "text": ""}
{"id": "1825370", "revid": "767487", "url": "https://it.wikipedia.org/wiki?curid=1825370", "title": "Calabria (album)", "text": "Calabria \u00e8 un album del cantante popolare Otello Profazio pubblicato nel 1963 dalla Fonit Cetra (a nome Otello Ermanno Profazio) e ristampato nel 1976 dalla Elca Sound.\nTracce.\nLATO A\nLATO B"}
{"id": "1825372", "revid": "767487", "url": "https://it.wikipedia.org/wiki?curid=1825372", "title": "Amuri e pilu", "text": "Amuri e pilu \u00e8 un album del cantante popolare italiano Otello Profazio, pubblicato nel 1976."}
{"id": "1825377", "revid": "111325", "url": "https://it.wikipedia.org/wiki?curid=1825377", "title": "Aura Battler Dunbine", "text": ""}
{"id": "1825381", "revid": "111325", "url": "https://it.wikipedia.org/wiki?curid=1825381", "title": "Heavy Metal L-Gaim", "text": ""}
{"id": "1825383", "revid": "1305772", "url": "https://it.wikipedia.org/wiki?curid=1825383", "title": "Australiano", "text": ""}
{"id": "1825384", "revid": "125157596", "url": "https://it.wikipedia.org/wiki?curid=1825384", "title": "Daniela Mercury", "text": "A partire dagli anni 1990, Daniela divent\u00f2 una delle cantanti brasiliane pi\u00f9 popolari, vendendo circa 11 milioni di album in tutto il mondo e diventando l'artista femminile con pi\u00f9 canzoni che raggiungono la prima posizione nella classifica brasiliana.\nBiografia.\nFiglia di Liliana Mercuri de Almeida, assistente sociale, e di Antonio Fernando de Abreu Ferreira de Almeida, meccanico industriale portoghese, abit\u00f2 nel quartiere di Brotas in Salvador con i suoi 4 fratelli: Tom, Cristiana, V\u00e2nia Abreu (anche lei cantante di MPB) e Marcos.\nAll'et\u00e0 di otto anni, Mercury cominci\u00f2 a studiare danza (balletto classico, danza afro e jazz). A 13 anni, influenzata da Elis Regina, decise di diventare cantante e a 17 anni inizi\u00f2 a cantare nei \u2018Trio Elettrico\u2019, gruppi musicali formati da 3 strumenti musicali, tipici del carnevale di Bahia. A 18 anni entr\u00f2 nella scuola di danza \u2018Universidade Federal da Bahia\u2019.\nNel 1984, a 19 anni spos\u00f2 un ingegnere elettronico, Zalther Porteia Laborda P\u00f3voas. L'anno seguente diede alla luce il primo figlio Gabriel P\u00f3voas e l'anno successivo Giovanna. Nel 1996 si separar\u00f2 da suo marito.\nCarriera.\nL'inizio della carriera (1984-1990).\nPrima di iniziare la sua carriera di solista, Daniela Mercury fece parte del gruppo Banda Eva, molto prima di Ivete Sangalo. Fece parte anche come supporto vocale del gruppo di Gilberto Gil. Nel 1998 e nel 1990 incise 2 album come vocalista del gruppo Companhia Clic. Con questo gruppo lanci\u00f2 le canzoni \"Pega que Oh!\" e \"Ilha da banans\", che fecero successo a Bahia. Agli inizi degli anni '90 inizio la carriera solista.\nLa conquista del successo (1991-1994).\nIl primo album della Mercury, lanciato nel 1991 dalla casa discografica indipendente Eldorado, prende il suo nome come titolo. Da questo album furono trasmesse dalla radio canzoni come \"Swing da cor\" (il primo numero uno della cantante nella 'hit parade' brasiliana) e \"Menino do Pel\u00f4\", entrambi registrate con gli Olodum.\nNel 1992, Mercury si stacco dalla casa discografica, producendo i suoi album in proprio, per poi negoziare con le case discografiche per la distribuzione.\nPresent\u00f2 il suo progetto \"Som do meio dia\" nel Museo di arte di San Paolo, portando al suo concerto pi\u00f9 di 30.000 persone. Dopo questo concerto fu contattata da Sony Music che pubblic\u00f2 il suo secondo album, \"O canto da cidade\". L'album vendette pi\u00f9 di due milioni di copie in Brasile e Daniela divent\u00f2 cos\u00ec la seconda interprete femminile a ottenere questo risultato. L'album contiene successi come \"O mais belo dos belos\", \"Batuque\", \"Voc\u00ea n\u00e3o entende nada\" e la canzone che d\u00e0 il titolo all'album, \"O canto da cidade\". Con questa canzone, Mercury realizz\u00f2 uno speciale di fine anno sulla tv \"Rede Globo\", che riprendeva un suo concerto registrato nella piazza \u2018\u2018de Apoteose\u2019\u2019 in Rio de Janeiro con pezzi registrati con Caetano Veloso, Herbert Viana e Tom Jobim. Nel luglio del 1993 Mercury fu una delle principali attrazioni brasiliane nel prestigioso Montreux Jazz Festival in Svizzera.\nSviluppo artistico (1994-1999).\nNel 1994, sempre l'etichetta Sony pubblic\u00f2 il suo terzo album intitolato \"Musica de rua\". La critica fu dura, affermando che la cantante copiava la formula dei suoi precedenti album. Questo album vendette pi\u00f9 di un milione di copie e due canzoni divennero numero uno nella hit parade brasiliana; \"Musica de rua\" e \"O reggae e o mar\". Sei canzoni di questo album furono scritte da lei stessa. Nello stesso anno registra uno spot pubblicitario di una marca di birra per la Coppa del Mondo, cantando con Ray Charles.\nNel 1996 la Mercury pubblica il suo quarto album, intitolato \"Feij\u00e1o com arroz\" (Fagioli con il riso), l'album fece successi sia per pubblico che critica, ed essendo considerato dal sito All Music Guide il migliore album di Daniela Mercury. Le canzoni di pi\u00f9 successo di questo numero sono \"A primeira vista\", \"Nobre vagabundo\" e \"Rapunzel\". Con i suoi due milioni di copie, questo album risulta il pi\u00f9 venduto di tutta la sua carriera e anche all'estero, specialmente in Portogallo, divent\u00f2 uno dei pi\u00f9 venduti di tutti i tempi. Recentemente la sua copertina fu scelta dagli internauti del sito \"Jornal da Globo\" come la migliore della storia della Music Popular Brasileira.\nNel 1998, passato il successo di \"Feij\u00e3o com Arroz\", Mercury incise il suo primo album interamente dal vivo intitolato \"El\u00e9trica\", ultimo album ad essere prodotto con Sony. Nello stesso anno Mercury partecipa alla raccolta \"Tropic\u00e1lia - 30 anos\" dove interpreta una canzone di Caetano Veloso \"Alegria, Alegria\".\nNel 1999 la Mercury fonda uno dei principali \"trio elettrici\" del Carnevale di Bahia, il \"Trio Techno\". La musica elettronica inizialmente poco accettata prende piede poco a poco e ogni anno durante il Carnevale percorrono dal Faro di Barra fino al quartiere Ondina trascinando una folla con loro.\nCambiamenti nel suono (2000-2004).\nNel periodo dal 2000 al 2004 la Mercury incise quattro album tramite BMG, il genere Ax\u00e9 fu escluso poich\u00e9 stava andando in declino. Il primo di questi album fu \"Sol da liberdade\" che vendette quasi un milione di copie e diversi brani raggiunsero la vetta della hit parade brasiliana; \"Il\u00ea perola negra\" e una nuova versione di \"Como vai voc\u00ea\" di Antonio Marcos.\nUn'altra canzone, \"Santa Helena\", arriv\u00f2 alla posizione numero 26, la peggior posizione raggiunta dalla cantante. L'album fondeva i suoni tradizionali della carriera di Daniela Mercury con la Musica elettronica. Il disco fu elogiato dalla critica, e fece che il ritmo Samba-reggae dialogasse con altri generi musicali.\nL'anno seguente, Mercury conferm\u00f2 di rimanere nella linea di fusione con la musica elettronica con il lancio dell'album \"Sou de qualquer lugar\". L'album vendette appena la met\u00e0 di copie del precedente, ma il singolo \"Mutante\" scritto da Rita Lee e Roberto de Carvalho, raggiunse la vetta della Hit Parade. L'album ricevette critiche negative da parte dei media, perch\u00e9 la cantante passava da un genere a un altro. Mercury replic\u00f2 che essendo una cantante di Musica Popular Brasileira aveva il diritto di sperimentare per\u00f2 anche altri ritmi e generi.\nIn aprile del 2003, presenta il suo secondo album \"dal vivo\"; \"MTV Ao Vivo - Eletrodom\u00e9stico\". L'album era stato registrato il 23 e 24 gennaio, di quell'anno al Teatro Castro Alves, a Salvador. E fu lanciato anche come DVD, il primo della Mercury. Le vendite furono inferiori rispetto ai primi album, solo 160.000 copie, 3 brani arrivano nella hit parade brasiliana.\nNel 2004 fu lanciato l'album \"Carnaval Eletr\u00f4nico\", per la registrazione di questo album la Mercury invit\u00f2 DJ influenti e produttori di musica elettronica, oltre a Gilberto Gil, Carlinhos Brown e Lenine.\nIl lancio dell'album coincise con una commemorazione dei 5 anni della formazione del Trio Techno. Il disco vendette pi\u00f9 di 190.000 e produsse un numero uno \"Maimd\u00ea Dand\u00e1\" (l'ultimo numero uno della cantante). Canzone che gli fece guadagnare il trofeo \"Dod\u00f4 e Osmar\". Un'altra canzone di questo album, \"Vou Bat\u00ea Pra Tu\" arriv\u00f2 alla posizione numero 76 nella hit parade brasiliana. Nello stesso anno partecip\u00f2 ad un progetto con la cantante Janaina Lima dei Kaleidosc\u00f3pio dal nome \" Trio Elettronico \".\nRitorno ai suoni antichi (2004-2007).\nGli album che la Mercury produsse dal 2004 fino al 2006 abbandonarono in parte la fusione con la musica elettronica, chiaramente evidente negli album precedenti.\nNel 2005, l'album \"Classica\" fu lanciato in CD e DVD, tramite la casa discografica Som Livre. L'album fu registrato dal vivo nel 2004 a San Paolo con la partecipazione speciale di V\u00e2nia Abreu, sorella minore della Mercury. Nell'album la cantante interpreta canzoni di bossa nova, jazz e MPB, lasciando da parte canzoni che generalmente erano associate alla sua immagine. Il lancio di questo album segno l'inizio di una nuova fase nella carriera di Daniela Mercury, possedendo ora un controllo totale della sua opera. L'album fu visto con critica positiva e negativa, fu anche l'album che vendette di meno di tutta la sua carriera.\nNello stesso anno, attraverso EMI, fu lanciato l'album \"Bal\u00e9 Mulato\". L'album fu ricevuto dalla critica positivamente, e lo paragonarono all'Album \"Feij\u00e3o com Arroz\". Per\u00f2 non fu apprezzato dal pubblico, nessuna canzone raggiunse la vetta della hit parade del paese. In questo album, Daniela incluse \"Olha o Ghandi Ai\", eletta canzone del carnevale di Salvador del 2005, dal trofeo \"Rede Bandeirantes\", con pi\u00f9 di un milione di voti. L'anno successivo un'altra canzone \"Levada Brasileira\" ottenne lo stesso successo. \nNel 2006 la cantante pubblic\u00f2 sempre con EMI il DVD \"Baile Barroco\", registrato dal vivo durante il carnevale Bahiano dell'anno precedente. Questo DVD contiene partecipazioni speciali di Gilberto GIl, \u2018\u2018Luiz Caldas201D e del pianista Ricardo Castro, che fece un rinnovamento collocando un pianoforte in cima al trio, ottenendo alcune critiche di \"voler rendere elegante il popolare\".\nNello stesso anno registr\u00f2 uno show al Faro della Barra, in Salvador e pubblic\u00f2 l'album col titolo \"Bal\u00e9 mulato - Ao vivo\" nei formati DVD e CD, mediante EMI. Lo show ebbe le partecipazioni speciali di \"Banda Did\u00e1\" e delle cantanti \"Gil\" e \"Mariene de Castro\". Il cineasta pernambucano \"Lirio Ferreira\" diresse le immagini del DVD. \"Bal\u00e9 Mulato - Ao Vivo\" vinse il \"Grammy Latino\" come \"Migliore album brasiliano di musica regionale o di radici\", il primo dopo 4 nomination frustrate.\nNel 2007 la Mercury fu scelta con Eumir Deodato per partecipare ad un album in tributo We All Love Ennio Morricone con il brano Conmigo. Registr\u00f2 anche con \"Z\u00e9 Ramalho\" e fu invitata per cantare \"Cidade Maravilhosa\" e \"Aquarela do Brasil\" nel finale della cerimonia di apertura dei Giochi Panamericani del 2007 e dei Giochi Para-Panamericani del 2007, entrambi realizzati in Rio de Janeiro. Celebr\u00f2 anche i quindici anni dell'album \"O canto da cidade\" con la realizzazione di shows speciali.\nProgetti futuri.\nAll'inizio del 2008 la cantante presenta \"Preta\", il suo pi\u00f9 recente single, che comprende la partecipazione speciale di Seu Jorge. La canzone \u00e8 fortemente influenzata dal Samba, arriv\u00f2 alla posizione 48 nella hit parade ufficiale nazionale. Nel programma Omaggio all'artista (\"Homenagem ao Artista\"), Mercury rese noto che questa canzone far\u00e0 parte di un album che sar\u00e0 pubblicato a breve dalla EMI.\nSony BMG comunic\u00f2 che intende lanciare uno speciale \"O canto da cidade\", esibito originariamente nel dicembre del 1992 da \"Rede Globo\", in DVD\nFilantropia.\nL'attivit\u00e0 filantropica dell'artista \u00e8 rivolta soprattutto all'infanzia. Nel 1995 fu decorata ambasciatrice nazionale di buona volonta dall'UNICEF, diventando la seconda personalit\u00e0 a ricevere questo onore. \u00c8 anche ambasciatrice dell'Istituto \"Ayrton Senna\".\nMercury partecip\u00f2 anche a vari spettacoli di beneficenza in favore dei bambini, tra cui \"Crian\u00e7a Esperan\u00e7a\" dell'UNICEF e \"Teleton\" della AACD, (Associa\u00e7\u00e3o de Assist\u00eancia \u00e0 Crian\u00e7a Deficiente). Parte dei diritti dell'album \"El\u00e9trica\" de 1998 furono dati all'UNICEF.\nMercury partecip\u00f2 anche a altro progetti di beneficenza, non legati direttamente ai bambini. Nel 7 ottobre del 2003, partecip\u00f2 allo spettacolo \"Solidariedade Brasil-Noruega\" a supporto del programma \"Fame Zero\" nel Teatro Nazionale in Brasilia. \u00c8 legata anche all'associazione \"America Latina in azione solidale\" ALAS (America Latina em A\u00e7\u00e3o Solid\u00e1ria) avendo partecipato nel settembre 2007 a una campagna pubblicitaria promuovendo aiuti ai senzatetto per via del terremoto in Per\u00f9 del 2007."}
{"id": "1825386", "revid": "19933", "url": "https://it.wikipedia.org/wiki?curid=1825386", "title": "Kid\u014d Senshi Z Gundam", "text": ""}
{"id": "1825388", "revid": "3115", "url": "https://it.wikipedia.org/wiki?curid=1825388", "title": "General Electrics", "text": ""}
{"id": "1825389", "revid": "16791985", "url": "https://it.wikipedia.org/wiki?curid=1825389", "title": "Porto San Paolo", "text": ""}
{"id": "1825390", "revid": "16791986", "url": "https://it.wikipedia.org/wiki?curid=1825390", "title": "Loiri-Porto San Paolo", "text": ""}
{"id": "1825391", "revid": "16791988", "url": "https://it.wikipedia.org/wiki?curid=1825391", "title": "Pontecagnano-Faiano", "text": ""}
{"id": "1825393", "revid": "72811", "url": "https://it.wikipedia.org/wiki?curid=1825393", "title": "Votoms", "text": ""}
{"id": "1825407", "revid": "433605", "url": "https://it.wikipedia.org/wiki?curid=1825407", "title": "Castello Gerione", "text": "Il castello Gerione (o meglio Girone, secondo una recente ricerca storica contenuta nella \"Storia di Campagna\" - AA. VV. - Ediz. Ass. Giordano Bruno, 2017) \u00e8 un antico fortilizio, ubicato nel comune di Campagna. Sorge sulla cima del colle Girolo, contrafforte sul versante meridionale del monte Calvo, a 440 m di altitudine.\nStruttura.\nLa struttura occupa complessivamente una superficie di 3000 m2 circa, a forma di fuso, ed \u00e8 ridotta ormai a rudere. \nIl complesso militare \u00e8 accessibile da due ingressi, uno che lo collegava al Palazzo baronale ubicato sulla rupe Sant'Agostino ed un altro posto a ridosso del monte Romanella.\nSul versante occidentale \u00e8 presente un sistema difensivo composto da un muro parallelo all'accesso che parte da via San Bartolomeo e costellato da quattro torri, di cui una recentemente ristrutturata. L'accesso da via Pianello invece era delimitato da una porta in metallo affiancata da due torri. Tutta la struttura \u00e8 delimitata da una robusta cinta muraria dallo spessore di m 1,80 con merlatura guelfa.\nAccedendo dall'ingresso, presenta un cortile esterno, un edificio per la guarnigione ed una basse-court. La zona abitata dal castellano era protetta da un ponte levatoio in legno che permetteva l'accesso ad un piccolo cortile sorvegliato da un \"donjon\", una grossa torre rettangolare. L'edificio principale, il Palazzo del castellano, \u00e8 di forma irregolare, su due livelli, a cui erano annessi una cappella, le cucine, una cisterna per l'acqua piovana e le stanze del signore. Raggiungibile solo a piedi, da due punti della citt\u00e0, o dal sentiero di via San Bartolomeo, che inizia dopo le ultime case e il \"Calvario\", o dalla localit\u00e0 Romanelle, imboccando via Ponte Dauli. Dalla sommit\u00e0 della collina, si pu\u00f2 ammirare un panorama sull'abitato sottostante e su parte della piana del Sele.\nStoria.\nLa sua edificazione fu probabilmente motivata per controllare i percorsi montani e grazie alla sua posizione strategica, come punto di osservazione per buona parte della piana del Sele. Documentato per la prima volta in una pergamena del 1056 in epoca longobarda, non si conosce la data esatta della sua edificazione.\nIl primo signore, documentato, del castello fu il \"conte Roberto\", nel periodo normanno.\nCon l\"Assise di Capua\" del 1220, il castello Gerione fu acquisito al \"Demanio Regio\" da Federico II di Svezia, passando alla dirette dipendenze dell'imperatore e venendo inserito fra i Castra exempta, le principali fortificazione del regno.\nNel 1384 soggiorn\u00f2 nel maniero Papa Urbano VI durante la fuga da Nocera.\nLa struttura mantenne la sua funzione militare-difensiva fino al 1515 quando, vista la sua posizione scomoda per le esigenze del tempo, fu ceduta alla Collegiata di Santa Maria della Pace dall'ultimo feudatario ad averlo in possesso, il duca Ferdinando Orsini.\nSecondo altri il castello fu utilizzato sia come carcere, e sia come guarnigione spagnola durante la feudalit\u00e0 dei Grimaldi Principi di Monaco Marchesi di Campagna.\nAttualmente \u00e8 propriet\u00e0 dell'ex orfanotrofio Lavinia Cervone di Campagna.\nPremio Gerione.\nDal 2005 il Comune di Campagna organizza una rassegna nazionale di scuola &amp; teatro intitolata Il Gerione."}
{"id": "1825421", "revid": "247222", "url": "https://it.wikipedia.org/wiki?curid=1825421", "title": "Gianni Morandi (album 1963)", "text": "Gianni Morandi \u00e8 il primo album dell'omonimo cantante italiano, pubblicato nel 1963.\nIl disco.\nDopo la pubblicazione di alcuni singoli di successo tra il 1962 e il 1963 per la RCA Italiana tra cui il famoso \"Fatti mandare dalla mamma a prendere il latte\" Morandi pubblica il suo primo 33 giri contenente alcuni di questi singoli di notevole successo.\nLe canzoni sono quindi gi\u00e0 quasi tutte pubblicate, l'unico brano non stampato anche su 45 giri \u00e8 \"24 ore al giorno\". Per la precisione \"Andavo a cento all'ora\", \"Loredana\", \"Go-Kart Twist\", \"Corri corri\" (contenuta nella colonna sonora del film I motorizzati di Camillo Mastrocinque) e \"Fatti mandare dalla mamma...\" furono pubblicati nel 1962, mentre \"Sono contento\" (la prima canzone scritta interamente da Morandi), \"Il primo Whisky\", \"Che me ne faccio del latino\" e \"Ho chiuso le finestre\" nel 1963.\nIn quasi tutti i brani cantano anche I cantori moderni di Alessandroni, l'album \u00e8 stato ristampato in CD nel 1999 dalla BMG Ricordi.\nI brani \"Fatti mandare dalla mamma...\", \"Che me ne faccio del latino\" e \"Ho chiuso le finestre\" saranno in seguito inclusi nel film In ginocchio da te uscito nel 1964, mentre in Non son degno di te del 1965 vi sono \"\u00c8 colpa mia\", \"24 ore al giorno\" e \"Il primo whisky\".\nTutti gli arrangiamenti sono curati da Ennio Morricone, che dirige l'orchestra; i cori sono eseguiti dai Cantori moderni di Alessandroni in \"Corri corri\" e dai \"4+4\" di Nora Orlandi in \"\u00c8 colpa mia\" ed \"Ho chiuso le finestre\".\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 75.\nTracce.\nLato A\nLato B"}
{"id": "1825431", "revid": "272827", "url": "https://it.wikipedia.org/wiki?curid=1825431", "title": "Boryspil", "text": ""}
{"id": "1825434", "revid": "253269", "url": "https://it.wikipedia.org/wiki?curid=1825434", "title": "Sid Haig", "text": "Biografia.\nAttore caratterista in voga negli anni settanta, allorch\u00e9 partecip\u00f2 a numerosi film divenuti di culto, come \"Coffy\" (1973) e \"Foxy Brown\" (1974), solitamente nel ruolo di tirapiedi del villain di turno. La sua carriera, negli anni ottanta, prosegu\u00ec con alcune partecipazioni televisive in telefilm di successo di quell'epoca, come ad esempio \"Cuore e batticuore\" e \"Fantasilandia\".\nNel 1997 il regista Quentin Tarantino lo volle in \"Jackie Brown\", nel ruolo del giudice. \u00c8 forse proprio in questo film che la stella dell'heavy metal Rob Zombie lo not\u00f2 e lo scelse per il ruolo del Capitano Spaulding (nome ispirato al personaggio che interpreta Groucho Marx in \"Animal Crackers\"), nel dittico \"La casa dei 1000 corpi\" (2003) e \"La casa del diavolo\" (2005). Rob Zombie non si dimentic\u00f2 di lui, come del resto degli altri protagonisti nella duologia, quando fu chiamato a dirigere \"Halloween - The Beginning\" (2007), e gli assegn\u00f2 una piccola parte anche in questo suo terzo lungometraggio."}
{"id": "1825435", "revid": "92723", "url": "https://it.wikipedia.org/wiki?curid=1825435", "title": "Boryspil'", "text": "Boryspil' (Ucraino: \u0411\u043e\u0440\u0438\u0441\u043f\u0456\u043b\u044c) \u00e8 una citt\u00e0 dell'Ucraina situata nell'oblast' di Kiev nel nord del paese. \u00c8 il capoluogo del distretto di Boryspil'.\nStoria.\nL'insediamento \u00e8 noto dal 1154 almeno, e conosciuto con questo nome dal 1590, ma solo dal 1956 ha ricevuto lo status di citt\u00e0.\n\u00c8 stata a lungo sotto la dominazione polacca. Durante la guerra russo-polacca fra il 1654 e il 1667 Boryspil' venne distrutta pi\u00f9 volte, ma al termine di essa divenne territorio russo. Nel 1802 divenne il centro dell'oblast' di Poltava e alla fine del XIX secolo contava circa 5.000 abitanti.\nDurante la guerra civile russa cambi\u00f2 dominazione pi\u00f9 volte fino a che entr\u00f2 a far parte definitivamente dell'Unione Sovietica come territorio dell'oblast' di Kiev. \nA Boryspil' si combatt\u00e9 un'importante battaglia della Guerra sovietico-polacca nel 1920, nota come la Battaglia di Boryspil'.\nDal 1923 \u00e8 centro amministrativo dell'omonimo raion. \nLa citt\u00e0 e la zona vennero duramente colpite dal Holodomor (genocidio da carestia provocata e non soccorsa) del 1932-1933 in cui morirono circa 6000 persone, esclusa la citt\u00e0 di Kiev.\nDurante la Seconda guerra mondiale le truppe tedesche presero la citt\u00e0 il 23 settembre 1941, ma a seguito della reazione dell'Esercito sovietico venne liberata il 23 settembre 1943.\nNel 1965 venne aperto l'aeroporto internazionale.\nPopolazione.\nA met\u00e0 del XVII secolo Boryspil' era un paesino di appena 370 persone. Alla fine del XIX secolo contava pi\u00f9 di 5.000 persone mentre oggi i suoi abitanti sono circa 55.000.\nEconomia.\nQui ha sede il maggiore aeroporto dell'Ucraina, l'Aeroporto Internazionale di Boryspil (IATA:KBP, ICAO:UKBB) che alimenta un cospicuo indotto locale, e alcune industrie minori. L'aeroporto ha un traffico di circa 8 milioni di passeggeri l'anno ed \u00e8 uno dei maggiori dell'Europa dell'Est."}
{"id": "1825436", "revid": "122246", "url": "https://it.wikipedia.org/wiki?curid=1825436", "title": "World League di pallavolo 2008", "text": "La XIX World League di pallavolo maschile si svolse dal 13 giugno al 27 luglio 2008. Dopo la fase a gironi che si disput\u00f2 dal 12 giugno al 20 luglio, la fase finale, a cui si qualificarono le prime squadre classificate dei quattro gironi di qualificazione, pi\u00f9 il Brasile, paese ospitante, e una wild card assegnata dalla FIVB, si svolse dal 23 al 27 luglio a Rio de Janeiro, in Brasile.\nPodio.\nCampione.\nStati Uniti(Primo titolo)\nSecondo posto.\nSerbia\nTerzo posto.\nRussia"}
{"id": "1825440", "revid": "287204", "url": "https://it.wikipedia.org/wiki?curid=1825440", "title": "ICplus", "text": ""}
{"id": "1825448", "revid": "339392", "url": "https://it.wikipedia.org/wiki?curid=1825448", "title": "3000 m siepi", "text": ""}
{"id": "1825456", "revid": "767487", "url": "https://it.wikipedia.org/wiki?curid=1825456", "title": "Animal Crackers (film 1930)", "text": "Animal Crackers \u00e8 un film del 1930 diretto da Victor Heerman. Interpretata dai fratelli Marx, la vicenda punta sul furto di un quadro, appena acquistato dalla signora Rittenhouse (interpretata da Margaret Dumont, attrice feticcio dei Marx).\nTrama.\nDurante una festa, gli ospiti d'onore sono un miliardario e il \"capitano Spaulding\" un eccentrico esploratore logorroico. La signora Rittenhouse, la padrona di casa, ha appena acquistato un quadro che viene subito rubato. L'opera per\u00f2 esiste in altre due copie e le acque ben presto si confondono.\nProduzione.\nIl film fu prodotto dalla Paramount Pictures e venne girato a New York nei Kaufman Astoria Studios al 3412 36th Street di Astoria.\nDistribuzione.\nIl film venne distribuito dalla Paramount Pictures. Usc\u00ec nelle sale cinematografiche USA il 28 agosto 1930. Con una distribuzione internazionale, usc\u00ec in Giappone il 14 febbraio e in Finlandia (con il titolo \"Koirankeksit\") il 5 aprile 1931. Nel dopoguerra, ebbe una nuova distribuzione; in Francia venne titolato \"Animal crackers, l'explorateur en folie\", uscendo il 19 maggio 1954.\nIn Italia la videocassetta \u00e8 stata distribuita anche col titolo \"Animal Crackers - Matti da legare!\", ma il 22 ottobre 2003, con l'uscita italiana del DVD, la MGM ha riproposto il titolo originale, titolo con il quale \u00e8 indicizzato in tutti i principali dizionari italiani.\nRiconoscimenti.\nL'AFI ha inserito la frase di Groucho Marx \"One morning I shot an elephant in my pajamas. How he got in my pajamas, I don't know\" (\"Una mattina sparai a un elefante nel mio pigiama. Come ha fatto ad indossare il mio pigiama, non lo so\") al 53\u00ba posto nella lista delle AFI's 100 Years... 100 Movie Quotes\nRiferimenti in altre opere.\nNel 2003 il regista statunitense Rob Zombie (gi\u00e0 affermata rockstar e leader di un gruppo heavy metal), ha rispolverato il personaggio che Groucho Marx interpreta in questo film, il capitano Spaulding, assegnando all'attore Sid Haig, nei film \"La casa dei 1000 corpi\" (2003) e \"La casa del diavolo\" (2005) un personaggio che utilizza questo \"nick name\"."}
{"id": "1825458", "revid": "339392", "url": "https://it.wikipedia.org/wiki?curid=1825458", "title": "Animal Crackers - Matti da legare!", "text": ""}
{"id": "1825464", "revid": "34760", "url": "https://it.wikipedia.org/wiki?curid=1825464", "title": "Vettore proprio", "text": ""}
{"id": "1825465", "revid": "34760", "url": "https://it.wikipedia.org/wiki?curid=1825465", "title": "Vettore caratteristico", "text": ""}
{"id": "1825468", "revid": "34760", "url": "https://it.wikipedia.org/wiki?curid=1825468", "title": "Vettore latente", "text": ""}
{"id": "1825471", "revid": "729019", "url": "https://it.wikipedia.org/wiki?curid=1825471", "title": "Linfangite", "text": "Per linfangite in campo medico, si intende qualunque malattia (o altro evento morboso) che interessa i vasi linfatici, anche se nella pratica la quasi totalit\u00e0 delle cause di un loro interessamento patologico \u00e8 da collegarsi ad un evento di tipo infettivo.\nTipologia.\nLe forme possono essere sia di tipo acuto che cronico:\nLinfangiti acute.\nEsse sono di tre differenti tipi:\nLinfangiti croniche.\nSono dovute ad agenti esterni come alcune forme parassitarie, in queste forme la parete linfatica tende ad ingrossarsi, occupando tutto il lume che viene cos\u00ec otturato. I sintomi che si evidenziano variano a seconda del virus che ha portato alla linfangite. Fra le varie tipologie si ritrovano quella filaria, la tubercolare e la luetica.\nTerapia.\nLinfangiti acute.\nRiposo, non si deve immobilizzare l'arto coinvolto, come farmaci si somministrano antiflogistici e antiedemigeni oltre all'eparina utile per prevenire possibili complicanze. La chirurgia spesso non necessaria occorre soltanto per alcune complicanze\nLinfangiti croniche.\nIn tali casi bisogna concentrarsi sul virus scatenante, utile la terapia riabilitativa per via della cronicit\u00e0 intervenuta. Anche in questo caso il trattamento chirurgico \u00e8 mirato a manifestazioni secondarie."}
{"id": "1825486", "revid": "3732", "url": "https://it.wikipedia.org/wiki?curid=1825486", "title": "Atletica leggera ai Giochi della XXVI Olimpiade - Lancio del giavellotto maschile", "text": "Il lancio del giavellotto ha fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 2-3 agosto 1996 allo Stadio Olimpico del Centenario di Atlanta.\nLa gara.\nLe prime due posizioni si decidono nei primi due turni: Steve Backley lancia 87,44 al primo e Jan \u017delezn\u00fd gli risponde con 88,16 al secondo. C'\u00e8 battaglia solo per il bronzo: Raymond Hecht rimane a lungo terzo con 86,88, ma la medaglia gli viene sfilata da Seppo R\u00e4ty all'ultimo lancio, che scaglia l'attrezzo 10\u00a0cm pi\u00f9 lontano.\nRisultati.\nTurno eliminatorio.\nOtto atleti ottengono la misura richiesta. Ad essi vanno aggiunti i 4 migliori lanci, fino a 79,88 m.\nFinale.\nL'ultima volta che un atleta si era confermato campione olimpico della specialit\u00e0 fu con il finlandese Jonni Myyr\u00e4, nel 1920 e nel 1924."}
{"id": "1825487", "revid": "57342", "url": "https://it.wikipedia.org/wiki?curid=1825487", "title": "Gastone Costa", "text": "Biografia.\n\u00c8 stato deputato all'Assemblea Costituente, e deputato alla Camera nella I legislatura. Dal 19 aprile 1946 al 5 aprile 1947 fu sindaco di Padova."}
{"id": "1825497", "revid": "3732", "url": "https://it.wikipedia.org/wiki?curid=1825497", "title": "Atletica leggera ai Giochi della XXVI Olimpiade - Decathlon", "text": "Il decathlon ha fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 31 luglio-1\u00ba agosto 1996 allo Stadio Olimpico del Centenario di Atlanta.\nLa gara.\n\u00c8 la seconda occasione per Dan O'Brien, numero uno della specialit\u00e0 fin dal 1991 (nel 1992 non aveva superato i Trials).\nDopo due gare \u00e8 in testa il tedesco Frank Busemann, che si migliora di 27\u00a0cm nel lungo saltando 8,07, mezzo metro in pi\u00f9 dell'americano.\nIl tedesco ha appena 21 anni ed \u00e8 solo al suo sesto decathlon.\nO'Brien ristabilisce le distanze gi\u00e0 dal peso; alla fine della giornata guida la gara con 4.592 punti, Busemann ne ha 4.468.\nNella sesta gara Busemann corre un sensazionale 110 ostacoli in 13\"47, record mondiale per i decathleti. Il distacco con O'Brien si riduce a 71 punti. Nel giavellotto entrambi fanno il record personale. Nel disco e nell'asta l'americano stacca nuovamente il tedesco, che tenta il tutto per tutto nei 1500 finali, guadagnando 14 secondi sul rivale. Busemann ha stabilito il proprio personale in cinque gare su dieci.\nO'Brien realizza il sesto punteggio di sempre e porta le sue vittorie consecutive ad undici dal 1992.\nNel complesso, il decahtlon di Atlanta \u00e8 stato quello col tasso tecnico pi\u00f9 elevato: i punteggi dal quarto posto in avanti sono i pi\u00f9 alti mai ottenuti. Sedici atleti ottengono pi\u00f9 di 8.200 punti, contro il record precedente di otto."}
{"id": "1825498", "revid": "125674881", "url": "https://it.wikipedia.org/wiki?curid=1825498", "title": "Ragazzo (film)", "text": "Ragazzo \u00e8 un film del 1934 diretto da Ivo Perilli, considerato un film perduto e noto per essere l'unico ad aver subito una censura totale da parte del fascismo.\nTrama.\nGiovanni vive in un quartiere popolare della periferia romana. Quando il padre muore, vittima di un incidente, la famiglia torna al paese di origine, mentre lui resta in citt\u00e0 per conservare il lavoro da operaio. Rimasto solo, comincia a frequentare l'ambiente della boxe ed a passare tutto il tempo libero in locali poco raccomandabili. Attirato da \"Principessita\", una giovane donna che lo irretisce, viene coinvolto nella preparazione di un furto in una ricca villa della quale la madre era la custode.\nInvano Antonietta, che gli vuol bene, cerca di dissuaderlo dalle cattive compagnie, mentre lui sta scivolando verso la delinquenza. Ma un giorno incontra per caso un esponente fascista che lo prende a benvolere e lo indirizza verso le strutture giovanili del P.N.F. A contatto con la nuova realt\u00e0, si rende conto degli errori che sta commettendo e trova la forza per ribellarsi ai suoi complici. Alla fine chiede di aderire alle forze giovanili del fascismo, dove potr\u00e0 seguire una nuova morale di vita.\nProduzione.\nSoggetto e sceneggiatura.\nIl film nacque da un'idea di Sandro De Feo e di Nino D'Aroma, al tempo Federale del Partito fascista a Roma, ma con interessi teatrali ed artistici, che poi fu il marito dell'attrice Tat'jana Pavlovna Pavlova. Per motivi diversi entrambi erano interessati a promuovere un soggetto edificante sulla capacit\u00e0 di recupero d'un giovane traviato di cui dava prova il fascismo.\nLa realizzazione del film fu affidata alla \"Cines\", a quel tempo la pi\u00f9 importante casa di produzione attiva in Italia, di cui sino al novembre 1933 era stato direttore artistico lo scrittore e letterato Emilio Cecchi, il quale l'aveva portata ad impegnarsi nella realizzazione di film di grande rilievo (l'anno prima era stato prodotto \"Acciaio\"). Perilli era un giovane che si era distinto alla \"Cines\" come regista del documentario \"Zara\", in cui veniva vantata la \"romanit\u00e0\" della citt\u00e0 dalmata. Per questo venne indicato dapprima come sceneggiatore del film assieme allo stesso Emilio Cecchi, e poi come regista di questo suo primo lungometraggio a soggetto, annunciato come \u00abun'opera d'arte di gran mole per un film a sfondo sociale\u00bb.\nNella stesura del copione, Perilli e Cecchi trassero una forte ispirazione da un film sovietico, \"Il cammino verso la vita\" di Nikolai Ekk, presentato nel 1932 alla prima edizione della Mostra di Venezia, nel quale veniva raccontata una vicenda di ragazzi rimasti orfani a causa della Guerra civile russa. Nonostante la sua provenienza ideologica, quel film era stato molto apprezzato nel corso della manifestazione veneziana, dato che \u00abstranamente il fascismo guardava con interesse al cinema sovietico\u00bb.\nRiprese.\nCon queste premesse, Perilli, invece di ricostruire le scene nei teatri di posa di via Vejo, and\u00f2 a girarne molte nei quartieri periferici, tra i caseggiati popolari, oppure nei miseri ambienti di quanti vivevano sulle sponde del Tevere, dove erano ormeggiati chiatte e pontoni. Anticipando scelte future del cinema italiano, anche il protagonista non era un attore professionista, ma fu individuato in Costantino Frasca, un giovane lavoratore di ventun anni del Poligrafico dello Stato di Via Gino Capponi, affiancato da Isa Pola, al tempo attrice \"di punta\" della \"Cines\", gi\u00e0 interprete della \"Canzone dell'amore\" e di \"Acciaio\".\nQueste novit\u00e0 di ambienti e personaggi realistici indusse alcuni commentatori a presentare positivamente il film di Perilli mentre era ancora in lavorazione, segnalandolo come una dimostrazione della \"rinascita\" del cinema italiano dopo la crisi degli anni venti. \u00abL'aspirazione degli autori \u00e8 quella di uscire dagli schemi mondani, sentimentali e medio borghesi, i due poli tra cui ha largamente oscillato il nostro cinema, per rifarsi a motivi della vita d'oggi\u00bb. Anche un osservatore attento come Francesco Pasinetti segnal\u00f2 \"Ragazzo\", mentre era in lavorazione, come un esempio di rinnovamento del cinema italiano: \u00abil nuovo film che la \"Cines\" sta fabbricando [\u00e8 un] soggetto vivamente attuale ed importante\u00bb.\nLe riprese iniziarono il 18 aprile 1933 e durarono sino a giugno. Ma successivamente per molti mesi le cronache del tempo non diedero notizie del film e solo un anno dopo esso veniva dichiarato pronto per la distribuzione, anche se in realt\u00e0 esso non risulta essere mai stato presentato alla commissione di censura.\nIl veto del regime.\nI segnali di difficolt\u00e0, gi\u00e0 palesati dai ritardi, si concretizzarono quando era ormai imminente la \"prima\" prevista al cinema \"Corso\" di Roma. Gi\u00e0 annunciato con un articolo sul \"Messaggero\", e con i manifesti gi\u00e0 affissi, il film venne bloccato. \"Ragazzo\" non usc\u00ec mai pi\u00f9 e su di esso cal\u00f2 un silenzio totale, per cui non sono disponibili, salvo i commenti precedenti, critiche o recensioni che lo descrivano. Secondo qualche osservatore, l'ordine di sequestro della pellicola non riusc\u00ec ad arrivare in tempo in tutte le citt\u00e0, ed in qualche localit\u00e0 periferica fu possibile assistere ad una, per quanto momentanea, proiezione. L'unica copia venne depositata presso la Cineteca del Centro sperimentale di cinematografia, dove fu visto e studiato dagli allievi. Poi and\u00f2 perduto, come molti altri, durante il periodo dell'occupazione tedesca di Roma (v. riquadro).\nIpotesi sul motivo della censura.\n\"Ragazzo\" \u00e8 l'unico film che sotto il fascismo ebbe un veto totale - si \u00e8 sostenuto, bench\u00e9 la circostanza non sia documentata, a seguito di un intervento personale dello stesso Mussolini - mentre era gi\u00e0 prodotto e pronto per la programmazione, quando in molti altri casi la censura era intervenuta ancora in fase preventiva, oppure li aveva autorizzati dopo tagli o revisioni consistenti. Sui motivi di questo intervento cos\u00ec inusuale, gli storici, pur non avendo potuto visionarlo, hanno avanzato ipotesi diverse.\nVi \u00e8 stato chi ha attribuito tale intervento, pi\u00f9 che al contenuto del film, al fatto che esso fosse sponsorizzato da Nino D'Aroma, dirigente fascista che a quel tempo era caduto in disgrazia presso la alte gerarchie del regime, anche se poi venne \"riabilitato\" sino a diventare nel periodo di Sal\u00f2 Presidente dell'Istituto Luce.\nSecondo altri il motivo del blocco \u00e8 invece da attribuire all'ambientazione eccessivamente verista del film: \u00abI censori bocciarono il film per alcuni momenti realistici a loro parere troppo crudi, per le riprese dal vero in quartieri urbani miserabili e malfamati [che] parvero ai gerarchi timorosi decisamente intollerabili\u00bb, oltre al fastidio che in molti dirigenti fascisti, suscitavano i film di sapore propagandistico, a cui preferivano opere di svago, quelle che poi alla fine degli anni trenta saranno le commediole dei \"telefoni bianchi\". Inoltre, nonostante il finale edificante, \u00abil film insinuava che il fascismo reclutava i suoi gregari tra mascalzoni, ladruncoli, gentaglia, contro una \"rivoluzione\" che adesso era preoccupata di far dimenticare i suoi trascorsi canaglieschi\u00bb.\nQuesto complesso di elementi \u00absegnala la difficolt\u00e0 di rappresentare sullo schermo una storia ambientata nella Roma popolare di quegli anni, una citt\u00e0 che gli urbanisti del regime si preparano a \"risanare\" a colpi di piccone\u00bb. Nel dopoguerra, bench\u00e9 non pi\u00f9 visibile, il film, fu riconosciuto come \u00abuna anticipazione timida ma singolare di alcuni aspetti del cinema italiano del dopo guerra [con] un coraggioso ed inedito tentativo di accostarsi alla realt\u00e0 quotidiana\u00bb.\nIl veto aveva sorpreso non poco gli autori del film. Rievocando quarant'anni dopo quella vicenda, Perilli ammise che \u00aba noi sembrava di essere stati ortodossi [perch\u00e9] alla fine il ragazzo \u00e8 recuperato dalle organizzazioni giovanili fasciste. Invece fu bocciato senza appello. Ma qualche spunto di \"Ragazzo\" serv\u00ec poi a Castellani ed allo stesso Cecchi per \"Sotto il sole di Roma\"\u00bb."}
{"id": "1825499", "revid": "324090", "url": "https://it.wikipedia.org/wiki?curid=1825499", "title": "Litterae significativae", "text": "Le Litterae significativae o lettere aggiuntive sono delle lettere che arricchiscono e completano i neumi nella notazione adiastematica del canto gregoriano.\nQueste lettere possono dare indicazioni melodiche oppure ritmiche.\nIl significato delle lettere ci \u00e8 noto grazie ad una epistola che Notker, monaco di San Gallo scrisse nel 912 a frater Lambertus. Una notizia di Ekkehard IV attribuisce l'introduzione delle lettere a Romanus, un cantore inviato a San Gallo nel 790, per questo vengono chiamate anche \"litterae romaninae\".\nTalvolta, malgrado le spiegazioni di Ekkehart, in contesti particolari, non \u00e8 facile scoprire il significato effettivo delle lettere.\nLettere sangallesi.\n\"Litterae\" presenti nella notazione sangallese:\nLettere metensi.\n\"Litterae\" presenti nella notazione metense:"}
{"id": "1825500", "revid": "767487", "url": "https://it.wikipedia.org/wiki?curid=1825500", "title": "Theresa Andersson", "text": "Spesso guest-singer con il gruppo The Radiators, \u00e8 forse meglio conosciuta per il rapporto con il suo precedente partner, il cantautore e chitarrista Anders Osborne, e per la sua cover della canzone \"Like a Hurricane\" di Neil Young nel film del 2006 \"New Orleans Music in Exile\"."}
{"id": "1825511", "revid": "2034231", "url": "https://it.wikipedia.org/wiki?curid=1825511", "title": "Premio Hugo per il miglior racconto", "text": "Il premio Hugo per il miglior racconto (lungo) (\"Hugo Award for Best Novelette\") \u00e8 un premio letterario assegnato annualmente dal 1955 dalla World Science Fiction Society nel corso della Worldcon ad opere di fantascienza o fantasy di lunghezza compresa tra le 7.500 e le 17.500 parole.\nI plurivincitori di questo riconoscimento, con tre premi, sono Poul Anderson (nel 1969, 1973 e 1979) e Harlan Ellison (1974, 1975 e 1986). Ellison ha vinto anche quattro volte il Premio Hugo per il miglior racconto breve.\nVincitori e candidati.\nI vincitori sono indicati in grassetto. A seguire i finalisti, nell'ordine del sito ufficiale.\nRetro Hugo.\nI premi Retro Hugo vengono assegnati 50 anni dopo rispetto ad anni in cui la Worldcon non assegn\u00f2 il premio."}
{"id": "1825512", "revid": "838137", "url": "https://it.wikipedia.org/wiki?curid=1825512", "title": "Stefano Evodio Assemani", "text": "Biografia.\nNato in una famiglia cristiano maronita da cui sono usciti numerosi illustri orientalisti ed ecclesiastici (\"Assemani\", pi\u00f9 che un cognome, \u00e8 un patronimico arabo che significa \"figlio di Simone\"), nipote di Giuseppe Simone Assemani, che era fratello della madre, e cugino di Giuseppe Luigi Assemani (figlio di un fratello del padre) come i precedenti studi\u00f2 al Pontificio collegio maronita di Roma. Assunse il cognome materno Assemani, in continuit\u00e0 con lo zio Giuseppe Simone, il quale lo aveva chiamato a Roma quando Stefano era ancora bambino, mentre il cognome paterno \"Aww\u0101d\", italianizzato in \"Evodio\", venne da lui utilizzato come secondo nome.\nInviato da \"Propaganda Fide\" in Siria, Mesopotamia ed Egitto, nel 1735 partecip\u00f2 in Libano al sinodo della Chiesa maronita presieduto dallo zio Giuseppe Simone. La sua competenza gli valse la nomina ad arcivescovo titolare di Apamea. Fu poi nominato da Clemente XII consultore della Congregazione del Concilio, e successivamente della Congregazione dei Riti.\nTornato a Roma, lavor\u00f2 nella Biblioteca vaticana come interprete di lingue orientali, e aiut\u00f2 lo zio nell'Epitome dei codici orientali. Fu incaricato di completare a Firenze gli atti per la canonizzazione di san Giuseppe Calasanzio, fondatore dei Chierici delle Scuole Pie (Scolopi). Conobbe, in quell'occasione il granduca di Toscana Gian Gastone de' Medici il quale lo assunse per organizzare il catalogo dei codici manoscritti della Biblioteca Medicea Laurenziana, pubblicato in tre volumi nel 1743. Nell'occasione prepar\u00f2 anche il catalogo dei codici della Biblioteca Riccardiana. Tornato a Roma, su richiesta del cardinale Flavio Chigi, prepar\u00f2 il catalogo dei codici manoscritti della Biblioteca Chigiana. In seguito prepar\u00f2 la sua opera pi\u00f9 nota, \"Martirum Orientalium et Occidentalium ex codd. Vaticanis eruta\" che dedic\u00f2 a Giovanni V del Portogallo. Alla morte di quel re (1750) ottenne l'incarico di scriverne l'orazione funebre. Nel 1768, dopo la morte di Giuseppe Simone Assemani, gli subentr\u00f2 nell'incarico di prefetto della Biblioteca vaticana.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1825516", "revid": "466539", "url": "https://it.wikipedia.org/wiki?curid=1825516", "title": "Laurence Rosenthal", "text": "Carriera.\nNato a Detroit, nel Michigan, Rosenthal ha frequentato la \"Eastman School of Music\", a New York, dove ha studiato pianoforte. In seguito ha studiato, a Parigi, con Nadia Boulanger.\nRosenthal, compositore di diverse partiture anche per il teatro, \u00e8 stato nominato per dodici Emmy Awards, vincendone sette, per \"\", \"Pietro il Grande\", \"Anastasia - L'ultima dei Romanov\", \"Identit\u00e0 bruciata\" e \"Le avventure del giovane Indiana Jones\".\nRosenthal \u00e8 stato nominato per due Oscar e due Golden Globe. Tra i suoi lavori pi\u00f9 famosi figurano \"L'uomo della Mancha\", \"A Raisin in the Sun\", \"Anna dei miracoli\", \"Becket e il suo re\", \"L'isola del dottor Moreau\", \"Scontro di titani\", \"Il ritorno di un uomo chiamato cavallo\". Basandosi anche su brani di Thomas de Hartmann, ha eseguito la colonna sonora del film di Peter Brook \"Incontro con uomini straordinari\", dedicato alla vita di Georges Ivanovitch Gurdjieff."}
{"id": "1825522", "revid": "125661729", "url": "https://it.wikipedia.org/wiki?curid=1825522", "title": "Scemo &amp; pi\u00f9 scemo - Inizi\u00f2 cos\u00ec...", "text": "Scemo &amp; pi\u00f9 scemo - Inizi\u00f2 cos\u00ec... (\"Dumb and Dumberer: When Harry Met Lloyd\") \u00e8 un film del 2003, prequel del film del 1994 \"Scemo &amp; pi\u00f9 scemo\", con Jeff Daniels e Jim Carrey, di cui Derek Richardson e Eric Christian Olsen ereditano i ruoli di Harry e Lloyd.\nTrama.\nDue ragazzi molto particolari, Harry e Lloyd, si incontrano per caso accidentalmente mentre stanno andando al loro primo giorno di scuola. Harry studia con la mamma maestra e Lloyd ha il padre bidello di un istituto. Da l\u00ec incomincia l'amicizia, intanto il preside cerca in ogni modo di rubare soldi allo stato e l'occasione \u00e8\nintascarsi una borsa di studio data agli istituti con programmi per ragazzi \"speciali\", per poi scappare alle Hawaii con la signora della mensa sua complice, approfittando ovviamente della stupidit\u00e0 dei due ragazzi e di altri studenti creano cos\u00ec una classe di nullafacenti con un apparente programma alternativo.\nI due ragazzi, dopo aver litigato a causa di una ragazza bella e intelligente, Jessica, che si serve di loro per scoprire i piani del preside, si riappacificano e in occasione della parata, pensando di elogiare e ringraziare il preside scoprono l'inganno (trovando un baule contenente cassette, registrazioni e documenti che mostrano le sue truffe) e fanno sentire le cassette a tutti i presenti alla parata, compresi gli agenti che cercano di incastrarlo. Il preside andr\u00e0 in galera e il film finisce con due ragazze in macchina che chiedono di essere loro accompagnatrici, ma rifiutano prendendosi anche una scarica di fango che verr\u00e0 poi equivocamente scambiato per feci dal padre di Jessica, con cui Harry aveva gi\u00e0 fatto una figura degna di lui.\nProduzione.\nIl film \u00e8 stato girato fra: Los Angeles, Atlanta, alla \"Walton High School\" di Marietta ed all\"'Atlanta International School\" di Buckhead.\nCritica.\nQuesta pellicola, alla sua uscita, risult\u00f2 un flop clamoroso ai botteghini pur guadagnando pi\u00f9 di quanto speso per realizzarla; acquis\u00ec popolarit\u00e0 soltanto qualche anno pi\u00f9 tardi, ma non raggiunse mai il successo sperato.\nIl film ha ricevuto durante l'edizione dei Razzie Awards 2003 tre nomination come peggior sceneggiatura per Robert Brener e Troy Miller, peggior coppia per Eric Christian Olsen e Derek Richardson e peggior remake o sequel."}
{"id": "1825525", "revid": "3732", "url": "https://it.wikipedia.org/wiki?curid=1825525", "title": "Atletica leggera ai Giochi della XXVI Olimpiade - Staffetta 4\u00d7100 metri maschile", "text": "La staffetta 4\u00d7100 metri ha fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 2-3 agosto 1996 allo Stadio Olimpico del Centenario di Atlanta.\nFinale.\nPrima ancora della partenza un giudice ha notato che uno dei quattro concorrenti del Ghana non aveva gareggiato in semifinale. In effetti Christian Nsiah aveva preso parte al primo turno ma non alle semifinali. Gli atleti del Ghana si erano gi\u00e0 riscaldati e avevano preso posizione, sia alla partenza che ai cambi, quando l'arbitro ha mostrato loro il cartellino rosso. Hanno dovuto lasciare i loro posti e non sono stati autorizzati prendere parte alla finale. Tale regola \u00e8 stata abrogata nel 2007."}
{"id": "1825529", "revid": "2111792", "url": "https://it.wikipedia.org/wiki?curid=1825529", "title": "Hockey Prato 1954", "text": "LHockey Prato 1954 (\"Hockey Primavera Prato\" dal 1954 al 2008) \u00e8 una societ\u00e0 italiana di hockey su pista con sede a Prato. I suoi colori sociali sono l'azzurro e il bianco.\nPalmar\u00e8s.\nTitoli nazionali.\n3 trofei"}
{"id": "1825530", "revid": "3732", "url": "https://it.wikipedia.org/wiki?curid=1825530", "title": "Atletica leggera ai Giochi della XXVI Olimpiade - Staffetta 4\u00d7400 metri maschile", "text": "La staffetta 4\u00d7400 metri ha fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 2-3 agosto 1996 allo Stadio Olimpico del Centenario di Atlanta."}
{"id": "1825549", "revid": "767487", "url": "https://it.wikipedia.org/wiki?curid=1825549", "title": "Hillman (Michigan)", "text": "Hillman \u00e8 un comune degli Stati Uniti d'America nella contea di Montmorency nello Stato del Michigan.\nPressoch\u00e9 tutto il territorio comunale \u00e8 all'interno della township di Hillman. Solo una piccolissima porzione orientale del territorio comunale si trova nella giurisdizione della contea di Alpena ed \u00e8 contigua alla township di Green."}
{"id": "1825555", "revid": "22356", "url": "https://it.wikipedia.org/wiki?curid=1825555", "title": "Platyhystrix rogosus", "text": ""}
{"id": "1825556", "revid": "767487", "url": "https://it.wikipedia.org/wiki?curid=1825556", "title": "Ugo Ihemelu", "text": ""}
{"id": "1825566", "revid": "729019", "url": "https://it.wikipedia.org/wiki?curid=1825566", "title": "Trofeo Valle d'Aosta di pallavolo femminile 2005", "text": "Il III Trofeo Valle d'Aosta di pallavolo femminile si \u00e8 svolto dal 31 maggio al 4 giugno 2005 a Courmayeur, in Italia. Al torneo hanno partecipato 5 squadre nazionali e la vittoria finale \u00e8 andata par la seconda volta consecutiva al Brasile.\nPodio.\nCampione.\nBrasile(Secondo titolo)\nSecondo posto.\nItalia\nTerzo posto.\nSerbia e Montenegro"}
{"id": "1825575", "revid": "547034", "url": "https://it.wikipedia.org/wiki?curid=1825575", "title": "Nematico", "text": "Col termine nematico si indica un tipo di cristalli liquidi dotati di ordine nella orientazione delle molecole (per esempio le molecole sono in media parallele le une alle altre) ma non nella posizione delle molecole stesse. Differiscono dalle mesofasi smectiche per l'assenza di pi\u00f9 piani sovrapposti in cui giacciono le molecole.\nUn cristallo liquido nematico scorre come un liquido, ma ha propriet\u00e0 ottiche simili a quelle di un cristallo. Un nematico si allinea facilmente per effetto di un campo elettrico o magnetico esterni e, in strati di alcuni micron, perfino per effetti superficiali. Questo \u00e8 alla base del loro utilizzo negli schermi a cristalli liquidi (LCD)."}
{"id": "1825578", "revid": "198682", "url": "https://it.wikipedia.org/wiki?curid=1825578", "title": "Linfedema", "text": "Per linfedema in campo medico, si intende una condizione in cui un'interruzione o un rallentamento a qualsiasi livello del sistema linfatico determina un accumulo anormale di linfa dovuto ad un'anomalia a livello del sistema linfatico si tratta di una patologia cronica caratterizzata dall\u2019accumulo di linfa, liquido ricco di proteine, nello spazio interstiziale. Questa condizione patologica \u00e8 il risultato di un sovraccarico funzionale del sistema linfatico in cui la quantit\u00e0 di linfa supera le capacit\u00e0 di drenaggio del sistema linfovascolare con conseguente accumulo nell\u2019interstizio. Clinicamente, il linfedema si presenta come un incremento del volume dell\u2019arto o porzione corporea affetta. Sebbene questa condizione clinica risulti associata ad un danno funzionale, psicologico e sociale consistente, ad oggi (2022) non esiste una cura. D\u2019altro canto, trattamenti riabilitativi specifici hanno dimostrato ridurre notevolmente il volume dell\u2019arto e migliorare la qualit\u00e0 di vita dei pazienti che soffrono di linfedema.\nEpidemiologia.\nL'incidenza maggiore la si ha intorno alla met\u00e0 della terza decade di et\u00e0, esistono le forme precoci (se dovesse manifestarsi durante l'adolescenza o addirittura alla nascita) e tardive (se dovesse mostrarsi in seguito), il sesso femminile per il linfedema inferiore \u00e8 il pi\u00f9 colpito, per il resto non si mostrano differenze nei sessi.\nClassificazione.\nSecondo la classificazione di Kinmonth e Taylor del 1957 il linfedema pu\u00f2 essere classificato in:\n- Primario: cio\u00e8 conseguente ad una patologia congenita e/o ereditaria che determina un\u2019anomalia nello sviluppo del sistema linfatico. \u00c8 una condizione progressiva e incurabile piuttosto rara, infatti colpisce 1 individuo ogni 100.000 persone e nel 92% dei casi coinvolge gli arti inferiori.\n- Secondario: \u00e8 determinato da un\u2019insufficienza meccanica secondaria a diversi agenti causali (interventi chirurgici, terapia radiante, traumi, infezioni, ostruzione tumorale o altri eventi), i quali determinano alterazioni dei linfonodi e/o dei vasi del sistema linfatico, alterando in maniera irreversibile la sua capacit\u00e0 di trasporto.\nTipologia.\nEsistono varie forme derivanti dal livello di gravit\u00e0 della stessa:\nEdema linfatico primario.\nLe forme primarie (non derivate) sono formate da anomalie congenite del sistema linfatico, queste possono essere di varia natura (morfologiche e funzionali)\nIl linfedema primario coinvolge prevalentemente, ma non esclusivamente, gli arti inferiori.\nMancano dati precisi sulla diffusione del linfedema primario ma la sua incidenza annuale \u00e8 stimata intorno a 1,5/100.000 soggetti di et\u00e0 inferiore ai 20 anni.\nNonostante la causa sia una alterazione congenita delle vie linfatiche, l'edema \u00e8 solo molto raramente presente sin dalla nascita. Nella maggior parte dei casi il suo esordio avviene entro i 35 anni (insorgenza precoce), con un picco di comparsa intorno ai 17 anni; non \u00e8 rara tuttavia \u00e8 la sua insorgenza dopo i 35 anni (insorgenza tardiva). Colpisce prevalentemente il sesso femminile (rapporto femmine:maschi, 7:1) e coinvolge nella met\u00e0 dei casi un solo arto mentre un interessamento bilaterale \u00e8 riscontrabile soltanto nel 25% dei casi.\nEdema linfatico secondario.\nL'ostruzione, causa del linfedema, viene causata da un'altra malattia, sovente si tratta di forme tumorali ma possono essere dovute a adenopatie, sindrome postflebitica, linfangite.\nIl linfedema si manifesta dopo il trattamento chirurgico di asportazione di linfonodi e/o la radioterapia effettuate per una malattia neoplastica.\nNonostante il miglioramento delle tecniche chirurgiche, sempre meno invasive, e radioterapiche l'incidenza del linfedema rimane significativa: nelle persone operate per tumore al seno circa il 25% di coloro che hanno subito una asportazione dei linfonodi ascellari e anche il 5% di coloro che hanno subito l'asportazione del linfonodo sentinella, possono presentare un linfedema clinicamente rilevante negli anni successivi. Tale incidenza \u00e8 addirittura superiore, intorno al 40 %, delle persone sottoposte ad interventi di asportazione dei linfonodi inguinali, pelvici ed addominali come effettuato in caso di tumori in campo ginecologico e urinario. Queste percentuali aumentano significativamente se, oltre all'asportazione dei linfonodi, si rende necessario anche un trattamento radioterapico.\nLa comparsa del linfedema \u00e8 molto precoce solo in pochi casi mentre, solitamente, insorge nel corso dei primi 2-3 anni dalle cure chirurgiche; in diversi casi pu\u00f2 comparire anche dopo molti anni dall'intervento.\nIl linfedema dell'arto superiore compare infatti nel 60% dei casi entro 2 anni dall'intervento e l'80% entro 5 anni, mentre il linfedema dell'arto inferiore compare nell'80% dei casi entro 1 anno dall'intervento.\nLinfedema secondario a tumore mammario.\nIl linfedema secondario al tumore mammario \u00e8 una delle cause pi\u00f9 comuni di linfedema secondario e interessa principalmente l\u2019arto superiore, nonostante possa colpire anche spalle e collo. In una revisione sistematica che includeva 72 differenti studi con un totale di 29612 donne si \u00e8 evidenziato che il rischio di sviluppare linfedema \u00e8 di circa il 17%. Negli ultimi anni il linfedema all\u2019arto superiore secondario a tumore mammario sta recentemente emergendo come importante problema di salute per via del costante incremento dell\u2019aspettativa di vita di queste pazienti.\nAd oggi non ci sono strumenti che valutino a priori il rischio di sviluppare linfedema in seguito a tumore mammario. Tuttavia, tra i principali fattori di rischio per lo sviluppo di linfedema secondario al tumore mammario troviamo obesit\u00e0, caratteristiche tumorali, dissezione dei linfonodi ascellari, radioterapia e alcuni tipi di chemioterapia.\nSintomatologia.\nFra i sintomi e i segni clinici si riscontrano dolore (da un leggero dolore quando la parte viene pizzicata ad un dolore pi\u00f9 persistente), facile affaticamento degli arti interessati, diminuzione della normale mobilit\u00e0 di questi, vi possono essere anche disturbi psicologici per via del disagio subito. Viene impedito il segno di Stemmer, fra le complicanze si ritrova l'ipercheratosi.\nStadiazione.\nLa stadiazione del linfedema secondo l\u2019International Society of Lymphology include 5 stadi basati sulla consistenza e reversibilit\u00e0 dell\u2019incremento volumetrico che caratterizza la patologia.\nSebbene non sia una componente del sistema di stadiazione del linfedema, le differenze volumetriche comparative tra l\u2019arto affetto e l\u2019arto sano possono essere utilizzate come supplemento per caratterizzare ulteriormente la gravit\u00e0 di ogni stadio. La gravit\u00e0 minima rappresenta una situazione in cui l\u2019arto con gonfiore ha un volume misurato fino al 20% maggiore dell\u2019arto non affetto; la gravit\u00e0 moderata indica una situazione tra il 20% e il 40%; mentre una differenza maggiore del 40% \u00e8 considerata grave. Non esiste attualmente un sistema formale per la classificazione della gravit\u00e0 del linfedema negli arti bilaterali, nella testa, collo, tronco o genitali. \nFisiopatologia.\n\u00c8 una condizione clinica progressiva che comincia con un elevato ristagno di proteine nell'interstizio per mancato drenaggio e si complica con la comparsa di edema, che porta ad un'infiammazione cronica che coinvolge i macrofagi. Pertanto, esteticamente, a seconda della gravit\u00e0 fisica e congenita del soggetto colpito dalla patologia, si riscontrer\u00e0 una maggiore o minore sproporzione tra la parte interessata ed il resto del corpo, mostrando le parti infiammate come tendenzialmente informi, facendole assomigliare ad un blocco unico con la progressiva scomparsa della loro naturale definizione. Quindi, questa condizione medica coinvolge anche soggetti normopeso e non necessariamente obesi come si potrebbe supporre. A lungo andare, nel caso di mancate cure mediche e trattamenti adeguati, i tessuti tenderanno a fibrotizzarsi.\nDiagnosi.\nFra le malattie simili bisogna comprendere le differenze con un flebedema, vi \u00e8 una consistenza molle, al contrario del linfedema che pu\u00f2 presentarsi anche come molto compatto. Vi possono essere problemi di identificazione della patologia relativa soprattutto all'inizio dell'insorgenza dove le varie differenze sono molto lievi, ma generalmente nelle donne si tratta di linfedema, accompagnato da cellulite dovuta a questo ristagno.\nLa diagnosi si basa generalmente su segni e sintomi, con i test utilizzati per escludere altre potenziali cause. Una diagnosi e una stadiazione accurata sono alla base di un corretto trattamento. La diagnosi viene eseguita attualmente sull'anamnesi, sull'esame obiettivo e sulle misurazioni degli arti. Durante l\u2019esame obiettivo si pu\u00f2 riscontrare la positivit\u00e0 al segno della fovea e si valuta la plicabilit\u00e0, cio\u00e8 la capacit\u00e0 di sollevare i tessuti molli superficiali in pliche.\nAl completamento dell\u2019esame obiettivo si esegue una foto digitale seguita da una accurata misurazione dell\u2019arto linfedematoso che permette di oggettivare la differenza di volume riscontrabile durante l\u2019esame obiettivo.\nIl gold standard per la valutazione volumetrica, cio\u00e8 il \"water displacement\", non \u00e8 facilmente applicabile nella pratica clinica. Questo metodo prevede l\u2019immersione del braccio affetto dentro a una vasca graduata piena d\u2019acqua. Il volume dell\u2019arto, per il [principio di Archimede], sar\u00e0 uguale al volume di acqua spostato. La misurazione centimetrica delle circonferenze dell\u2019arto \u00e8 la metodica ad oggi pi\u00f9 utilizzata, essendo immediata e poco costosa. Recentemente, strumenti come il Perometero laser scanner tridimensionali sono stati introdotti in ambito clinico per poter implementare la precisione e la riproducibilit\u00e0 delle misurazioni, tuttavia risultano utilizzate solamente in centri specializzati.\nPer quanto riguarda gli esami per la definizione diagnostica del linfedema, quello di prima scelta \u00e8 rappresentato dalla linfoscintigrafia, esame minimamente invasivo e facilmente ripetibile: si esegue iniettando a livello sottocutaneo uno specifico tracciante radioattivo (tecnezio99). La rilevazione successiva da parte della gamma camera, che evidenzia la distribuzione del tracciante per tutto il sistema linfatico loco-regionale, fornisce indicazioni importanti dal punto di vista morfo-funzionale per la definizione diagnostica, l\u2019indirizzo terapeutico e la prognosi del singolo caso.\nTerapia.\nIl trattamento non chirurgico prevede linfodrenaggio manuale, bendaggio elastocompressivo e l'utilizzo di tutori elastici definitivi. Come farmaci si somministrano:\nCome trattamento chirurgico si osservano:\nVa tenuto a mente che curare il linfedema non significa guarirlo. Attualmente non esistono cure definitive; questo comporta il fatto che in casi non eccessivamente avanzati, in cui si ha un miglioramento complessivo della parte interessata, il soggetto necessiter\u00e0 di una terapia di controllo per tutta la durata della sua vita, impedendo cos\u00ec al sintomo di ripresentarsi degenerando pericolosamente.\nLa terapia nel linfedema parte comunque dalla prevenzione, volta a ridurre lo sviluppo o l\u2019aggravarsi della patologia e le complicanze ad essa associate. I pazienti ad alto rischio vengono invitati a monitorare cambiamenti di dimensione, colore e temperatura del braccio affetto. Devono sempre prestare molta attenzione all\u2019igiene del braccio malato per prevenire infezioni. Infatti, con l\u2019alterazione del circolo linfatico viene alterato anche il ruolo di difesa immunitaria da esso mediato. Questo predispone a infezioni come episodi di celluliti che possono guarire con difficolt\u00e0 e recidivare. Anche per questo \u00e8 importante prevenire lesioni di continuo della cute.\nSi consiglia inoltre di tenere elevato il braccio in quanto la gravit\u00e0 pu\u00f2 favorire la riduzione di volume dell\u2019arto soprattutto nei primi stadi di linfedema \u00c8 poi raccomandato un adeguato controllo del peso in quanto sia l\u2019obesit\u00e0 che il guadagno di peso sono fattori che influenzano sia lo sviluppo che la gravit\u00e0 del linfedema\nSebbene il linfedema sia una patologia cronica per la quale non esiste una cura, un trattamento riabilitativo specifico pu\u00f2 essere utile a ridurre il volume dell\u2019arto e migliorare la qualit\u00e0 di vita dei pazienti che soffrono di linfedema.\nIn particolare, la Terapia Completa Decongestionante (CDT: \"complete decongestive therapy\") \u00e8 considerata il \u201cgold standard\u201d della gestione del linfedema e si compone di vari trattamenti, tra cui la cura della pelle, esercizio fisico, linfodrenaggio manuale, pressoterapia e bendaggio linfologico multistrato. Nella gestione a lungo termine della patologia, indumenti elastocompressivi possono permettere il mantenimento a medio/lungo termine dei risultati dei trattamenti.\nLe opzioni chirurgiche sono considerate quando il trattamento conservativo non porta a risultati soddisfacenti.\nDrenaggio Linfatico Manuale.\nIl drenaggio linfatico manuale \u00e8 una metodica eseguita da un fisioterapista specializzato che permette, mediante specifiche pressioni superficiali, lo svuotamento dei capillari linfatici e la progressione della linfa dalle aree distali alle prossimali. Le tecniche Vodder e Leduc sono le due pi\u00f9 utilizzate.Questo trattamento determina una riduzione del volume del braccio malato e un miglioramento della qualit\u00e0 di vita nei pazienti con linfedema, insieme a una riduzione del dolore e del senso di peso all\u2019arto linfedematoso.\nPossibili controindicazioni al trattamento sono infezioni che coinvolgano l\u2019arto edematoso o trombosi venosa.\nBendaggio Linfologico Multistrato.\nLa terapia compressiva \u00e8 una metodica che mediante bendaggio dell\u2019arto favorisce una riduzione dei volumi che varia dal 17 al 60%.\u00a0Il bendaggio viene effettuato utilizzando una calza tubolare che si pone a contatto della cute per dare pi\u00f9 confort e igiene. A quest\u2019ultima si sovrappone un materiale di riempimento e infine bende a breve elasticit\u00e0. La scarsa elasticit\u00e0 delle bende \u00e8 fondamentale a mantenere alte le pressioni durante il movimento dell\u2019arto. La contrazione muscolare, infatti, incrementa le pressioni all\u2019interno del bendaggio anelastico promuovendo la riduzione del volume dell\u2019arto. Un materiale inadatto o un bendaggio non effettuato adeguatamente possono aggravare l\u2019edema.\nRecentemente sono stati introdotti dei tutori compressivi autoadattativi che possono trovare un impiego in un percorso terapeutico integrato. Questi ultimi hanno il vantaggio di permettere al paziente un autotrattamento ed un mantenimento dei risultati nel tempo sia nel linfedema dell\u2019arto superiore che inferiore.\nPressoterapia sequenziale.\nLa pressoterapia sequenziale \u00e8 uno strumento utilizzato nel trattamento del linfedema composto da un manicotto pneumatico a pi\u00f9 camere con cellule sovrapposte in grado di promuovere il movimento della linfa. Le camere pneumatiche vengono gonfiate in modo sequenziale con aria a pressioni regolabili. Tali pressioni vengono trasmesse all\u2019arto del paziente. Questo trattamento viene in genere proposto come aggiunta al trattamento di linfodrenaggio manuale e bendaggio. La durata e le frequenze dei trattamenti non sono ancora stati standardizzati. \nEsercizio.\nNei pazienti affetti da linfedema l\u2019esercizio va fortemente incoraggiato per via degli effetti positivi sul controllo del peso, sul benessere psicofisico, sulla fatigue, sulla forza muscolare, sulla funzione cardiovascolare e sull\u2019articolarit\u00e0 dell\u2019arto affetto[16]. \u00c8 sempre molto importante non sovraccaricare l\u2019arto affetto e prediligere esercizi di tipo aerobico e a bassa resistenza. Gli esercizi di resistenza in particolare stimolano la pompa muscolare che favorisce il ritorno linfatico. Gli esercizi aerobici aumentano la pressione intra-addominale che facilita l\u2019afflusso linfatico al dotto toracico. L\u2019esercizio fisico \u00e8 particolarmente efficace se effettuato dopo il bendaggio o indossando la guaina compressiva a trama piatta.\nAlcuni studi hanno inoltre suggerito potenziali benefici dell'esercizio in acqua in pazienti affetti da linfedema a causa di potenziali effetti positivi della pressione idrostatica e di un effetto massaggiante dell'acqua sulla pelle.\nChirurgia.\nIl trattamento del linfedema \u00e8 solitamente conservativo, tuttavia il trattamento chirurgico pu\u00f2 essere considerato in casi selezionati non responsivi.\nInterventi escissionali come la liposuzione prevedono la rimozione dell\u2019eccesso di cute, tessuto adiposo e fibroso e possono aiutare a migliorare l'edema cronico ed il danno estetico da esso derivante.\nTecniche di microchirurgia come le anastomosi linfovascolari o procedure di \"transfer\" tissutale si pongono invece come obiettivo quello di ripristinare il flusso linfatico. Queste terapie sono da considerarsi in casi selezionati e possono avere un ruolo sinergico con il trattamento riabilitativo conservativo.\nIndumenti elastocompressivi.\nRappresentano un tassello chiave della fase di mantenimento a lungo termine dei risultati ottenuti dal trattamento riabilitativo. Gli indumenti elastocompressivi sono generalmente a trama piatta e possono essere usati anche come profilassi o come parte integrante del primo trattamento. Il principio su cui si basa \u00e8 lo stesso del bendaggio compressivo; \u00e8 quindi sempre molto importante che il tessuto abbia una bassa elasticit\u00e0. In genere gli indumenti elastocompressivi vengono utilizzati nelle ore diurne, mentre nelle ore notturne possono essere rimossi."}
{"id": "1825581", "revid": "110157", "url": "https://it.wikipedia.org/wiki?curid=1825581", "title": "Partito Comunista del Nepal (Burma)", "text": "Il Partito Comunista del Nepal (Burma), precedentemente noto come Partito Comunista del Nepal (Rayamajhi) \u00e8 stato un partito comunista nepalese, cosiddetto dal nome del suo principale dirigente, Keshar Jung Rayamajhi. Il partito fu fondato nel 1962 quando Rayamajhi fu espulso dal Partito Comunista del Nepal per avere sostenuto le posizioni monarchiche di Mahendra, che aveva effettuato un colpo di Stato abolendo i partiti.\nNel 1985 il PCN - osteggiato dai comunisti nepalesi per la sua simpatia verso la monarchia - fu sciolto. A questo punto, Rayamajhi venne nominato ministro dal re. Alcuni militanti, sempre guidati da Rayamajhi, fonderanno successivamente il Janata Dal (Samajbadi Prajatantrik), un partito vicino alle posizioni del socialismo democratico.\nSuccessivamente il partito fu guidato da Krishna Raj Burma, da cui il nome della formazione politica.\nNel 2001 \u00e8 confluito nel Partito Comunista del Nepal (marxista-leninista unificato)."}
{"id": "1825583", "revid": "204012", "url": "https://it.wikipedia.org/wiki?curid=1825583", "title": "Edema linfostatico", "text": ""}
{"id": "1825585", "revid": "204012", "url": "https://it.wikipedia.org/wiki?curid=1825585", "title": "Edema linfatico", "text": ""}
{"id": "1825588", "revid": "1305772", "url": "https://it.wikipedia.org/wiki?curid=1825588", "title": "Nove Mesto", "text": "Nove Mesto \u00e8 il nome, scritto senza segni diacritici, di diversi luoghi geografici "}
{"id": "1825602", "revid": "729019", "url": "https://it.wikipedia.org/wiki?curid=1825602", "title": "Trofeo Valle d'Aosta di pallavolo femminile 2004", "text": "Il I Trofeo Valle d'Aosta di pallavolo femminile si \u00e8 svolto dal 14 al 19 luglio 2004 a Courmayeur, in Italia. Al torneo hanno partecipato 4 squadre nazionali e la vittoria finale \u00e8 andata par la prima volta al Brasile.\nPodio.\nCampione.\nBrasile(Primo titolo)\nSecondo posto.\nItalia\nTerzo posto.\nGiappone"}
{"id": "1825605", "revid": "773636", "url": "https://it.wikipedia.org/wiki?curid=1825605", "title": "Chiesa di Santa Maria (Marcialla)", "text": "La chiesa di Santa Maria \u00e8 posta in localit\u00e0 Marcialla, frazione divisa tra i comuni di Barberino Tavarnelle e Certaldo, in provincia di Firenze, diocesi della medesima citt\u00e0: la chiesa ricade nel comune di Barberino Tavarnelle.\nStoria.\nIl castello di Marcialla esisteva gi\u00e0 nel XIII secolo: la citt\u00e0 di Firenze, nella cui orbita il castello gravava, autorizz\u00f2 fin dal 1383 la costruzione di un convento di agostiniani con chiesa annessa. Dal XV secolo la chiesa dedicata a Maria ottenne la qualifica di parrocchia.\nDescrizione.\nLa chiesa ad unica navata con transetto \u00e8 stata rimodernata all'interno nella prima met\u00e0 del XVIII secolo.\nConserva numerosi affreschi di scuola fiorentina tra cui si segnala l\"'Ascensione\" di Filippo di Antonio Filippelli, posta al secondo altare di destra, e, sempre dello stesso autore, \u00e8 anche l'affresco dell\" 'Annunciazione\" (altare sinistro) datato 1502 sotto il quale ci sono tracce di affreschi datati 1388; all'altare maggiore \u00e8 collocato un \"Crocifisso\" in legno scolpito risalente al XVII secolo mentre alla parete destra si trova una tavola raffigurante la \"Nativit\u00e0\" attribuita a Tommaso di Stefano Lunetti (inizi del XVI secolo). Nel transetto sinistro si trova una tela raffigurante la \"Crocifissione\" risalente al XVII secolo.\nNel transetto destro si trova una \"Piet\u00e0\" che in alcun fonti seicentesche \u00e8 riferita a Michelangelo Buonarroti (notizia ripresa anche dalla stampa non specialistica a pi\u00f9 riprese, l'ultima nell'aprile 2017). In realt\u00e0 l'unica attribuzione scientifica attendibile la riferisce al Lunetti, autore anche dell'altra tavola nella chiesa, con datazione al 1525 circa."}
{"id": "1825607", "revid": "36426", "url": "https://it.wikipedia.org/wiki?curid=1825607", "title": "Partito Comunista del Nepal (Mashal) (Vaidya)", "text": "Il Partito Comunista del Nepal (Mashal), meglio conosciuto come Partito Comunista del Nepal (Vaidya) per differenziarlo dal Partito Comunista del Nepal (Mashal) originario, fu un partito comunista nepalese, nel quale militarono molti futuri membri del Partito Comunista del Nepal (maoista).\nStoria.\nIl Partito nacque nel 1985, quando una fazione guidata da Mohan Vaidya, pi\u00f9 radicale rispetto a quella di Moham Bikran Singh, abbandon\u00f2 il Partito Comunista del Nepal (Mashal) \u00e8 ne fond\u00f2 uno parallelo con lo stesso nome, ma con Vaidya a capo. Il nuovo PCN (M) inoltre era contrario alla critica opposta da Singh al Movimento Internazionalista Rivoluzionario.\nNel 1986, il PCN di Vaidya riformul\u00f2 la propria ideologia da \"marxismo-leninismo-pensiero di Mao Zedong\" a \"marxismo-leninismo-maoismo\", seguendo l'esempio del Partito Comunista del Per\u00f9 (Sendero Luminoso), con il quale strinse saldi rapporti. Nello stesso anno, volendo imitare il partito peruviano, Vaidya scaten\u00f2 quello che sarebbe divenuto noto come \"l'incidente del Settore\": alcuni membri del PCN a Kathmandu attaccarono alcuni agenti di polizia e dipinsero interamente di nero una statua del re Thribuvan; tuttavia, gran parte dei membri del Partito criticarono questa mossa, affermando che aveva portato alla rivelazione dell'esistenza del PCN alla monarchia.\nMohan Vaidya fu cos\u00ec costretto a dimettersi e venne sostituito da Pushpa Kamal Dahal (il futuro \"leader\" maoista Prachanda), che radicalizz\u00f2 le posizioni del Partito. Nel 1990, insieme ad altri partiti fra cui il vecchio Mashal, il PCN di Prachanda form\u00f2 il Movimento Popolare Nazionale Unito.\nL'anno successivo, insieme al PCN (Quarta Assemblea), form\u00f2 il Partito Comunista del Nepal (Centro d'Unit\u00e0)."}
{"id": "1825608", "revid": "465169", "url": "https://it.wikipedia.org/wiki?curid=1825608", "title": "Lisa (Lisa)", "text": "Lisa \u00e8 un album pubblicato nel 1998 della cantante Lisa, con etichetta della PPM.\nDescrizione.\nSi tratta dell'album di debutto di Lisa, uscito nel 1998 durante la sua partecipazione al Festival di Sanremo dove si classific\u00f2 seconda tra i Giovani e terza fra i Big con il brano \"Sempre\". Con la canzone \"Se\" aveva preso parte nel novembre 1997 a Sanremo Giovani ottenendo il secondo posto e la qualificazione al Festival vero e proprio.\nQuesto album fu prodotto, scritto e arrangiato da Maurizio Fabrizio con il supporto, tra gli altri, del paroliere Guido Morra e di Salvatore Fabrizio.\nOltre a \"Sempre\" furono estratti altri due singoli, \"Un fiore in te\", cover del brano del 1986 \"Just to See Her\" di Smokey Robinson, e \"Domani\"."}
{"id": "1825610", "revid": "287204", "url": "https://it.wikipedia.org/wiki?curid=1825610", "title": "Cronoscalata Cuglieri-La Madonnina", "text": "La Cuglieri-La Madonnina \u00e8 una cronoscalata automobilistica. Si svolge nel territorio del comune di Cuglieri (OR) lungo i tornanti della SP 19. La partenza \u00e8 situata alla periferia dell'abitato (a 457\u00a0m s.l.m.) e l'arrivo in localit\u00e0 \"La Madonnina\" alla quota di 869\u00a0m s.l.m., a circa cento metri dal limite territoriale del comune di Santu Lussurgiu.\nAlbo d'oro.\n(*) gara disputata su due manches con somma dei tempi\nIncidenti mortali.\nNell'edizione del 1991, il pilota Vittorio Mazzella, alla guida di una Peugeot 205 1.3 rallye gr N, mor\u00ec in un grave incidente uscendo fuori strada poco prima di una curva. Al pilota dorgalese venne poi intitolata la \"Targa Vittorio Mazzella\" che premiava il miglior pilota classificato della Provincia di Oristano.\nStatistiche piloti.\nVittorie\nSecondi posti\nTerzi posti\nStatistiche vetture/motori.\nVittorie\nSecondi posti\nTerzi posti"}
{"id": "1825613", "revid": "173469", "url": "https://it.wikipedia.org/wiki?curid=1825613", "title": "L'Austriaca", "text": ""}
{"id": "1825615", "revid": "3115", "url": "https://it.wikipedia.org/wiki?curid=1825615", "title": "Bosco del Lusignolo", "text": "Il bosco del Lusignolo \u00e8 una delle Dieci grandi foreste di pianura e di fondovalle ed \u00e8 attualmente gestita come parco naturale. Si trova nel comune di San Gervasio Bresciano.\nProvvedimenti istitutivi.\nIl Bosco del Lusignolo \u00e8 stato finanziato dalla Regione Lombardia tramite il Programma di riforestazione, ideato da Paolo Lassini, detto \"Dieci grandi foreste di pianura e di fondovalle\".\nDella Foresta della Carpaneta fanno parte altri parchi, fino ad arrivare ad un polmone verde di metri quadri.\nFlora.\nLa vegetazione \u00e8 composta in maggioranza da farnie, carpini, ciliegi, robinie e platani.\nFra gli arbusti, il sambuco, il biancospino, il viburno, la fusaggine e il nocciolo.\nFauna.\nTra gli animali si possono trovare ad esempio delle lepri e vari volatili come le rondini, i passeri e i merli.\nCi sono anche vari insetti."}
{"id": "1825617", "revid": "1909146", "url": "https://it.wikipedia.org/wiki?curid=1825617", "title": "Giorgio Adorno", "text": "La vita e l'elezione.\nFiglio di Adornino Adorno e Nicolosia della Rocca, e fratello del celebre doge Antoniotto Adorno, nacque nel capoluogo genovese nel 1350. Scarse sono le notizie sulla sua vita privata e gli unici dati certi o ben documentati sono il matrimonio con Pietrina Montaldo, figlia del doge Leonardo Montaldo, e che dall'unione matrimoniale nacquero ben nove figli. Tra questi Raffaele Adorno, doge della Repubblica di Genova dal 1443 al 1447.\nL'elezione alla massima carica dogale - la ventiduesima - avvenne il 27 marzo del 1413 dopo la dedizione di Genova e della sua repubblica alla corte di Carlo VI di Francia, voluta dal fratello Antoniotto Adorno nel 1396 assumendo la carica di governatore a Genova per i Francesi, e dopo la breve giurisdizione del Governo degli otto Rettori dal 21 marzo al 27 marzo 1413.\nSecondo alcune fonti cartacee il popolo e quindi i Rettori, reggenti la Repubblica per riequilibrare la scena politica genovese dopo il dominio francese, scelsero Giorgio Adorno per le sue gesta considerate benevoli e per il forte equilibrio personale nelle varie scelte pubbliche o politiche. Un episodio che certamente lo acclam\u00f2 tra la popolazione genovese fu quando si rec\u00f2 a Savona per rimettere ordine e pace con il locale marchese.\nIl dogato.\nDurante il suo dogato, durato quasi due anni esatti, \u00e8 protagonista assoluto nella vita pubblica della repubblica e le sue riconosciute qualit\u00e0 di mediatore portarono il doge Giorgio Adorno a intraprendere rapporti positivi e accordi con i vicini e confinanti territori. Stipul\u00f2 una pace tra Genova e il Marchesato del Monferrato che port\u00f2 il marchese, dopo aver ricevuto il pagamento di 24\u00a0000 scudi, al rinunciare di tutti i territori occupati nell'area genovese-savonese.\nUna nuova trattativa fu avviata con Firenze che cedette alla Repubblica di Genova, dopo un cospicuo pagamento, i territori di Porto Venere, Lerici, Sarzanello e Falcinello precedentemente ceduti ai Fiorentini durante la devozione francese. Un ulteriore accordo venne stipulato con Lodovico Cane per la restituzione del castello e dei territori di Gavi; l'operazione cost\u00f2 alla Repubblica circa diecimila fiorini in oro. Codesti accordi e cessioni di territorio portarono la Repubblica di Genova ad avere nuovamente dominio sugli antichi possedimenti liguri.\nLa nuova costituzione.\nUn importante passo per la stabilizzazione della repubblica fu la promulgazione di una nuova costituzione che venne stesa durante il dogato di Giorgio Adorno. Si stabil\u00ec che la massima carica repubblicana dovesse essere retta esclusivamente dal doge e solo in caso di tradimento o grave incapacit\u00e0 accertata, che avrebbero potuto inclinare le scelte di governo, la carica sarebbe stata immediatamente revocata. Nella costituzione si dettarono inoltre nuove imposizioni per la nomina dogale: l'eletto doge doveva essere genovese, non avere meno di cinquant'anni, di appartenere alla fazione ghibellina, possibilmente mercante per i cospicui commerci e affari della Repubblica e soprattutto \"popolare\" tra la popolazione genovese.\nIn caso di \"reggenza vacante\" la sovranit\u00e0 della Repubblica spettava al Magistrato dei dodici anziani che, con una stabilita procedura, avrebbe condotto le fasi per la nuova elezione dogale.\nLa guerra civile.\nNella fasi finali del suo dogato tanti furono nel capoluogo genovese gli scontri, alcuni pure armati, tra le varie famiglie nobiliari dell'allora capitale. La forte stima e acclamazione della popolazione per il doge Giorgio Adorno, visti soprattutto i successi per il ritorno degli antichi domini della Repubblica nel Basso Piemonte e nell'estremo levante ligure, se pur pagati ad alto prezzo ma con la quasi assenza di spargimenti di sangue, caus\u00f2 un'intensa lotta con la famiglia Guarco gi\u00e0 protagonista nel potere politico di Genova.\nUn esponente della famiglia, Isnardo Guarco, colui che nel 1436 diverr\u00e0 se pur per sei giorni doge di Genova, tent\u00f2 di organizzare una vera rivolta che part\u00ec dai confini della Toscana alla volta di Genova contro il governo di Giorgio Adorno; gli oppositori furono prontamente sedati e costretti a riparare nuovamente nei pressi del confine toscano.\nSe la rivolta dei Guarco fu in qualche modo evitata, destino diverso avvenne per la personale \"secessione\" di Battista Montaldo. Quest'ultimo, forse smanioso di accedere al potere o per vendetta contro l'Adorno, diede il via nel dicembre del 1414 ad una vera e propria guerra civile alleandosi con le principali famiglie genovesi come gli Spinola, i Vivaldi, i Grilli, i Negroni, i Da Mare e gli Imperiali di entrambe le fazioni guelfe e ghibelline. In aiuto degli Adorno - e quindi del doge - si schierarono i Fregoso, i Giustiniani, i Promontorio, i Soprani e altre personalit\u00e0.\nLa \"guerra di mezzo\", cos\u00ec viene ricordata dagli storici, coinvolse la capitale Genova che fu quindi divisa in due blocchi distinti che portarono ad una sanguinosa guerra tra la popolazione; la citt\u00e0 si trasform\u00f2 in un violento campo da battaglia e ogni vicolo, strada o piazza fu interessata da scontri e uccisioni a volte persino fratricide. Quasi inascoltati furono i tanti appelli del clero genovese nel cessare ogni ostilit\u00e0 e riportare quindi la pace. Le rivolte continuarono anche nei primi mesi del 1415 - nonostante vi fosse stata una breve tregua - causate, come sostengono alcuni storici, dalla caparbiet\u00e0 del doge Adorno che, sostenuto dai figli, non intendeva abbandonare il potere sulla repubblica. Anzi, proprio per rimettere ordine a Genova e affermare forse la sua forza politica, chiam\u00f2 in aiuto il Ducato di Milano che invi\u00f2 circa trecento soldati. La reazione degli anti Adorno fu ben presto immediata con la chiamata in soccorso direttamente al marchese del Monferrato.\nLa cessazione delle ostilit\u00e0 e del dogato.\nCon Genova nuovamente nel terrore per le aspre rivolte, alimentate ora anche da armi straniere da ambe le parti, decisiva fu la riunione nella cattedrale di San Lorenzo di tre personalit\u00e0: Barnaba Guano, Giacomo Giustiniani e Antonio Doria. Soprattutto le forti parole del Guano, colui che verr\u00e0 eletto pochi anni dopo nuovo successore della Repubblica, alle varie persone presenti contro il clima di guerra che imperava in citt\u00e0 convinse entrambe le parti ad arrivare ad una sorta di soluzione pacifica per riportare alla calma.\nI principali accessi e luoghi celebri della citt\u00e0 furono presi in custodia da personalit\u00e0 di ambo gli schieramenti e si concesse al doge una sorta di scadenza obbligata di quindici giorni o ancor meno se avesse voluto. La spontanea rinuncia al dogato di Giorgio Adorno gli avrebbe guadagnato ampi onori, soprattutto per il suo operato passato, con la nomina a console di Caffa e una rendita monetaria a vita di trecento ducati in oro. Il 23 marzo del 1415 Giorgio Adorno cess\u00f2 come da accordi il proprio dogato affidando, in via temporanea, la guida della Repubblica di Genova al Governo dei due Priori quali Tomaso Fregoso e Giacomo Giustiniani."}
{"id": "1825626", "revid": "767487", "url": "https://it.wikipedia.org/wiki?curid=1825626", "title": "Liguria (album)", "text": "Liguria \u00e8 un album in studio del gruppo musicale italiano Buio Pesto, pubblicato il 14 giugno 2008.\nDescrizione.\nIl disco contiene tutte canzoni inedite, eccetto il brano \"Inno del Pesto\", presente gi\u00e0 da tempo al download gratuito sul sito degli autori ma che non era mai stato pubblicato in alcun album della band.\nTutte le canzoni sono cantate in lingua ligure con parecchie inflessioni italiane (molte regole della lingua genovese sono state stravolte), esclusa la canzone \"Furbo\" che, cantata esclusivamente in italiano, costituisce il perno centrale di un concorso indetto dagli stessi Buio Pesto.\nAl disco hanno partecipato anche Enrico Ruggeri, Mietta e Simone Cristicchi, nessuno dei quali \u00e8 ligure ma cantano rigorosamente in genovese un brano ciascuno."}
{"id": "1825627", "revid": "110157", "url": "https://it.wikipedia.org/wiki?curid=1825627", "title": "Malente", "text": "Malente \u00e8 un comune del circondario dell'Holstein Orientale, nello Schleswig-Holstein, in Germania.\nGeografia fisica.\nSi trova 5\u00a0km a nord-ovest di Eutin ed a 35\u00a0km a nord di Lubecca. Il suo territorio \u00e8 attraversato dal fiume \nSchwentine. Fa parte del territorio detto Svizzera dello Holstein. Il territorio della citt\u00e0 condivide le rive del lago Keller con la citt\u00e0 di Eutin, nella sua frazione di Fissau."}
{"id": "1825629", "revid": "14691", "url": "https://it.wikipedia.org/wiki?curid=1825629", "title": "Bustese (territorio)", "text": ""}
{"id": "1825630", "revid": "36426", "url": "https://it.wikipedia.org/wiki?curid=1825630", "title": "Oratorio di San Bartolomeo (San Casciano in Val di Pesa)", "text": "L'oratorio di San Bartolomeo \u00e8 un edificio religioso situato in via Decimo, un tempo via della Corona, a San Casciano in Val di Pesa.\nStoria.\n\u00c8 stato costruito nel 1356, sulle rovine di un preesistente oratorio dedicato a San Giusto, grazie ad una donazione testamentaria fatta da Giannoro di Folco Baroncelli. Fino al XV secolo era di patronato dei Ridolfi che lo cedettero ai frati della Certosa del Galluzzo, i quali posero in facciata lo stemma ancora oggi visibile.\nDescrizione.\nLa chiesa, di piccole dimensioni, \u00e8 ad unica navata.\nL'esterno presenta forme molto semplici e lineari ed in facciata sopra la porta d'ingresso fa bella mostra un oculo e il piccolo campanile a vela. L'interno \u00e8 stato ripristinato in occasione del restauro del 1936 quando la copertura fu rifatta a capriate lignee e furono aggiunte delle decorazioni in pietra serena."}
{"id": "1825631", "revid": "309289", "url": "https://it.wikipedia.org/wiki?curid=1825631", "title": "Samara (fiume)", "text": "La Samara () \u00e8 un fiume della Russia europea sudorientale (Oblast' di Orenburg e di Samara), affluente di sinistra del Volga.\nDescrizione.\nNasce dal versante settentrionale della catena di rilievi collinari dell'Ob\u0161\u010dij Syrt, scorrendo successivamente con direzione mediamente nord-occidentale in una zona di steppa dapprima debolmente rilevata, successivamente pianeggiante; sfocia da sinistra nel Volga a 1\u00a0398\u00a0km dalla foce, nella grande citt\u00e0 omonima, all'estremit\u00e0 meridionale del bacino di Samara. Il fiume ha una lunghezza di 594\u00a0km, l'area del suo bacino \u00e8 di 46\u00a0500\u00a0km\u00b2. I principali affluenti sono il Tok, il Bol'\u0161oj Uran, il Malyj Uran e il Bol'\u0161oj Kinel' dalla destra idrografica, il Buzuluk dalla sinistra.\nIl regime del fiume \u00e8 caratteristico dei corsi d'acqua di queste zone semiaride: gelato all'incirca da fine novembre - inizio dicembre fino all'inizio di aprile, ha il massimo annuo di portata nella stagione primaverile e un minimo annuo molto accentuato in estate, conseguenza del caldo e dell'aridit\u00e0.\nOltre a Samara, altri centri urbani di qualche rilievo toccati nel corso sono Buzuluk e Soro\u010dinsk."}
{"id": "1825634", "revid": "775372", "url": "https://it.wikipedia.org/wiki?curid=1825634", "title": "Partito Comunista del Nepal (Centro d'Unit\u00e0)", "text": "Il Partito Comunista del Nepal (Centro d'Unit\u00e0) era un partito comunista del Nepal.\nIl Congresso di fondazione del PCN (CU) si tenne il 19-20 novembre 1990 e vide l'unificazione di PCN (Mashal), PCN (Quarta Assemblea), il PCN (Janamukhi) e l'Organizzazione Proletaria dei Lavoratori. Successivamente si un\u00ec anche una fazione di maoisti indipendenti guidata da Baburam Bhattarai. L'organizzazione legale del Partito era il Samyukta Janamorcha Nepal.\nL'anno successivo si tenne il primo Congresso del PCN (CU), in cui esso decise di adottare una linea di \"lotta armata di lunga durata verso una rivoluzione di nuova democrazia\" e di rimanere un partito clandestino.\nNel 1992, il governo del Congresso Nepalese non riusc\u00ec a implementare politiche economiche che migliorassero le condizioni di vita del popolo nepalese. Il SJN offr\u00ec proposte rivoluzionarie e vide un certo incremento dei suoi militanti. Inoltre, il PCN (CU) promosse un Comitato Congiunto di Agitazione Popolare, cui si unirono anche il Partito Comunista del Nepal (Mashal), la Lega Comunista del Nepal e il Partito Comunista del Nepal (marxista-leninista-maoista).\nIl CCAP convoc\u00f2 uno sciopero generale per il 6 aprile. La sera prima, tuttavia, avvennero gravi disordini che sfociarono in violenze nella capitale Kathmandu e in altre citt\u00e0; il PCN (CU) chiese un coprifuoco di mezz'ora per impedire il dilagarsi delle violenze. La mattina del 6 aprile, un violento scontro fra attivisti comunisti e agenti di polizia a Pulchok vide la morte di due attivisti.\nNonostante i disordini, il Comitato tenne comunque una manifestazione di massa a Kathmandu, a cui partecip\u00f2 anche il PCN (CU). La polizia tent\u00f2 di disperdere i manifestanti, il che sprofond\u00f2 presto in violenze e disordini; le stazioni di telecomunicazioni furono date alle fiamme dai manifestanti. La polizia quindi apr\u00ec il fuoco; un'organizzazione per i diritti umani del Nepal sostiene che, fra manifestanti e semplici passanti, furono uccise 14 persone.\nAl di l\u00e0 della drammaticit\u00e0 degli eventi, il PCN (CU) vide un incremento dei propri militanti, probabilmente come reazione alla violenza della polizia.\nNel 1994, un gruppo radicale guidato da Puspha Kamal Dahal e Baburam Bhattarai abbandon\u00f2 il PCN (CU) per formare, due anni dopo, il Partito Comunista del Nepal (maoista), dal momento che il PCN (CU) non era d'accordo a lanciare una guerra popolare che non avesse solide e organizzate basi di massa.\nFra il 16 e il 18 dicembre 2001, durante un Congresso a Chitwan, il PCN (Centro d'Unit\u00e0) e il PCN (Mashal) decisero di unirsi. Nel 2002, i due gruppi formarono il Partito Comunista del Nepal (Centro d'Unit\u00e0-Mashal)."}
{"id": "1825635", "revid": "729019", "url": "https://it.wikipedia.org/wiki?curid=1825635", "title": "Il barone di Rocca Antica (Salieri)", "text": "Il barone di Rocca Antica \u00e8 un intermezzo in due atti del compositore Antonio Salieri su libretto di Giuseppe Petrosellini.\nL'opera fu rappresentata per la prima volta il 12 maggio 1772 al Burgtheater di Vienna. Due note testimonianze dell'epoca relativamente alla prima messa in scena di questo lavoro di Salieri ci giungono da Charles Burney e Johann Adolf Hasse. Il dramma giocoso a Burney, a parte il ruolo ricoperto dalla carina interprete principale, non piacque molto: \"la musica era\" secondo la sua opinione \"noiosa e i cantanti mediocri\". Tuttavia egli noto che l'imperatore Giuseppe II durante la rappresentazione era \"molto attento\" e che \"diverse volte il lavoro fu calorosamente applaudito\". Invece ad Hasse Salieri fece una buona impressione, tant'\u00e8 che in una lettera egli scrisse che in questo lavoro vide in Salieri un \"giovane di spirito e promettente assai\".\nOriginalmente il libretto de \"Il barone di Rocca Antica\" fu messo in musica da Carlo Franchi e Pasquale Anfossi nel 1771. Successivamente, nel 1776, il testo venne ripreso anche da Carl Ditters von Dittersdorf."}
{"id": "1825641", "revid": "14691", "url": "https://it.wikipedia.org/wiki?curid=1825641", "title": "Il barone di Rocca Antica (Salierii)", "text": ""}
{"id": "1825642", "revid": "76430", "url": "https://it.wikipedia.org/wiki?curid=1825642", "title": "Il barone di Rocca Antica", "text": "Il barone di Rocca Antica \u00e8 un intermezzo basato su un libretto di Giuseppe Petrosellini messo in musica da diversi compositori:"}
{"id": "1825644", "revid": "38120", "url": "https://it.wikipedia.org/wiki?curid=1825644", "title": "Mhorag", "text": ""}
{"id": "1825649", "revid": "309289", "url": "https://it.wikipedia.org/wiki?curid=1825649", "title": "Tere\u0161ka", "text": "La Tere\u0161ka (; conosciuta anche come \"Bol'\u0161aja Tere\u0161ka\", \"grande Tere\u0161ka\") \u00e8 un fiume della Russia europea sud-orientale (Oblast' di Ul'janovsk e Saratov), affluente di destra del Volga.\nHa origine dal versante orientale delle alture del Volga, scorrendo dapprima con direzione orientale, per curvare poi verso sudovest mantenendo successivamente percorso parallelo a quello del Volga; sfocia nel Volga in corrispondenza del bacino di Volgograd, alcune decine di chilometri a monte di Saratov.\nIl regime del fiume \u00e8 caratteristico dei corsi d'acqua di queste zone semiaride: gelato all'incirca da fine novembre - inizio dicembre fino a fine marzo - primi di aprile, ha il massimo annuo di portata nella stagione primaverile e un minimo annuo molto accentuato in estate, conseguenza del caldo e dell'aridit\u00e0.\nNon incontra centri urbani di rilievo in tutto il suo corso."}
{"id": "1825651", "revid": "287204", "url": "https://it.wikipedia.org/wiki?curid=1825651", "title": "Tereska", "text": ""}
{"id": "1825653", "revid": "80339", "url": "https://it.wikipedia.org/wiki?curid=1825653", "title": "Tereshka", "text": ""}
{"id": "1825659", "revid": "36426", "url": "https://it.wikipedia.org/wiki?curid=1825659", "title": "Oratorio della Concezione (San Casciano in Val di Pesa)", "text": "L'oratorio della Concezione, conosciuto anche come il Chiesino, era un edificio sacro situato a San Casciano in Val di Pesa.\nStoria e descrizione.\nLa piccola chiesa era di forme eleganti e sorgeva in piazza delle Erbe addossata alle mura castellane.\nLa facciata, la cui forma imitava il frontone triangolare, era preceduta da un portico a tre archi e l'interno, ad unica navata, era adorno di stucchi e dorature ma senza possedere opere di particolare pregio.\nEra stato voluto nel 1717 da Pietro di Francesco Mariti, un pio sancascianese, che lo don\u00f2 allo spedale di Santa Maria Nuova di Firenze.\nL'edificio fu distrutto durante il bombardamento del 26 luglio 1944 ed \u00e8 stato l'unico edificio non ricostruito di San Casciano. Di esso rimane, addossato ad un torrione della Porta Senese, il piccolo campanile a vela e all'interno di una nicchia una statua della \"Madonna\"."}
{"id": "1825660", "revid": "76963", "url": "https://it.wikipedia.org/wiki?curid=1825660", "title": "Emily Schulman", "text": "Lasciata l'attivit\u00e0 artistica, ha intrapreso la carriera di agente di commercio. \u00c8 conosciuta soprattutto per aver interpretato il ruolo di Harriet Brindle nel telefilm \"Super Vicki\", andato in onda su Canale 5.\nBiografia.\nEmily fa le sue prime apparizioni davanti alla telecamera all'et\u00e0 di due anni, prendendo parte soprattutto a spot televisivi per importanti brand quali McDonald's, Mattel, Pepsi, ecc. Nel 1984, a soli sei anni, viene scelta per il ruolo di Harriet nell'episodio pilota di \"Super Vicki\". Lavorer\u00e0 in questo show per i successivi quattro anni, per un totale di 96 episodi. Grazie a questo ruolo, Emily vincer\u00e0 per due volte il \"Youth in Film Award\".\nSchulman ha partecipato ad altri programmi televisivi quali \"Hotel\", \"Mr. Belvedere\", \"Alf\" e \"Blue Jeans\". La sua ultima apparizione come attrice \u00e8 stata nella serie TV \"Christy\", in cui ha interpretato il personaggio di Ruby Mae Morrison. Nel 1989 Emily ha preso parte anche a due pellicole per il grande schermo: \"In campeggio a Beverly Hills\" e \"Caddie Woodlawn\".\nVita privata.\nNel 2002 ha sposato Derek Webster, dal quale ha avuto quattro figli: Lasarina (nel 2005), Maev, Colm e Lochlan."}
{"id": "1825661", "revid": "474175", "url": "https://it.wikipedia.org/wiki?curid=1825661", "title": "Oratorio della Concezione", "text": ""}
{"id": "1825669", "revid": "38120", "url": "https://it.wikipedia.org/wiki?curid=1825669", "title": "Sysyphus", "text": "Sysyphus \u00e8 una suite strumentale d'avanguardia in quattro parti scritta dal tastierista Richard Wright della band progressive rock Pink Floyd. La canzone \u00e8 considerata molto sperimentale e psichedelica, con le parti III e IV che suonano quasi come prive di senso. La canzone \u00e8 inclusa nella parte studio di \"Ummagumma\" (ed \u00e8 la canzone che apre l'album in studio). \"Sysyphus\" venne suonata solo quattro volte dal vivo nella storia della band. \nIl pezzo strumentale di Rick Wright \u00e8 stato chiamato come un personaggio della mitologia greca, pi\u00f9 comunemente scritto in inglese \"Sisyphus\" (Mabbett 1995). Differenza ortografica a parte, la canzone \u00e8 chiaramente un'interpretazione musicale della Sfida di Sisifo. La descrizione di Wright di Sisifo che spinge una roccia su una collina scoscesa nell'Ade \u00e8 evidente nelle parti lente e monotone della canzone. Brevi momenti di calma musicale quando Sisifo raggiunge la cima della collina sono seguite dalle porzioni cacofoniche della canzone in cui Wright usa la dissonanza per mostrare la disperazione di Sisifo quando insegue la roccia sull'altro lato del colle. La traccia fu raramente suonata dal vivo nel 1970.\nDivisione interna della suite.\nSono quattro i cambiamenti principali del brano, anche se si mantiene su una rigida struttura ritmica e melodica, scandita da un martellare di timpani, di 4/4. I primi dodici secondi vedono la seguente successione in tonalit\u00e0 di Re minore: Re, Mi bemolle, Do, Re, La, Si bemolle, Sol, Do diesis, Re. Nei successivi dodici secondi la tonalit\u00e0 cambia e va in Fa maggiore: Fa, Do, Re, Si bemolle, Do, La bemolle, Sol. Da 0:24 a 0:36 si ripete la successione melodica dei primi dodici secondi per poi riprendere la seconda serie. Quest'ultima successione, fino a 0:50, si dilunga in un crescere di piatti mantenendo inalterata l'ultima nota, il Sol. Gli ultimi diciotto secondi riprendono la prima serie la cui ultima nota, il Re, si allaccia alla composizione successiva, Sysyphus Part Two.\nRiferimenti.\nThe Complete Guide to the Music of Pink Floyd di Andy Mabbett, 1995, pp.\u00a027\u201328"}
