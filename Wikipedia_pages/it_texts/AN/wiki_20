{"id": "1825672", "revid": "775372", "url": "https://it.wikipedia.org/wiki?curid=1825672", "title": "Partito Comunista del Nepal (Centro d'Unit\u00e0-Mashal)", "text": "Il Partito Comunista del Nepal (Centro d'Unit\u00e0-Mashal) (\u0928\u0947\u092a\u093e\u0932 \u0915\u092e\u094d\u092f\u0941\u0928\u093f\u0937\u094d\u091f \u092a\u093e\u0930\u094d\u091f\u0940 (\u090f\u0915\u0924\u093e\u0915\u0947\u0928\u094d\u0926\u094d\u0930\u00a0\u2013 \u092e\u0938\u093e\u0932)) fu un partito comunista nepalese.\nStoria.\nIl PCN (CU-M) nacque nel 2002 dall'unificazione del Partito Comunista del Nepal (Centro d'Unit\u00e0) (guidato da Prakash) e il Partito Comunista del Nepal (Mashal) (guidato da Ram Singh Shris). Il primo segretario generale del nuovo partito unificato fu lo storico dirigente comunista e maoista Moham Bikran Singh. Il Partito decise di adottare il marxismo-leninismo-pensiero di Mao Zedong come propria linea ideologica, che mantiene tuttora. I due precedenti fronti legali dei due partiti si unirono nel Janamorcha Nepal, che prese anche parte alle elezioni e si un\u00ec all'Alleanza dei Sette Partiti nel 2006.\nIl PCN (CU-M) prese parte alla Conferenza Internazionale dei Partiti e delle Organizzazioni Marxisti-Leninisti, anche se oggi sembra che non vi faccia pi\u00f9 parte, forse per opposizione alla partecipazione del \"nuovo\" PCN (Mashal).\nIl PCN (CU-M) propose subito la convocazione dell'Assemblea Costituente e la proclamazione di una repubblica. Inoltre, pur non simpatizzando per il PCN (maoista) (che giudicava e giudica settario), si oppose al risolvimento armato della guerra civile nepalese.\nDopo la caduta della dittatura monarchica nell'aprile 2006, cui aveva preso parte attiva, il PCN (CU-M) sub\u00ec ben quattro scissioni. La prima fu da parte di Bijaya Kumar, che form\u00f2 il Partito Comunista del Nepal (2006), vicino alle posizioni dei maoisti.\nSuccessivamente, emerse un dibattito fra le posizioni di Moham Bikran Singh e Chitra Bahadur K.C. da una parte (che si opponevano alla partecipazione al governo e preferivano coniugare la lotta parlamentare alla lotta armata) e di Prakash dall'altra (che invece sosteneva la partecipazione al governo). In un evento ancora poco chiaro, il partito si scisse in due gruppi paralleli con lo stesso nome; in marzo, la fazione legata a Singh tenne un \"7\u00ba Congresso straordinario\" e torn\u00f2 a trasformarsi nel Partito Comunista del Nepal (Mashal), mentre i sostenitori di Prakash rimasero Centro d'Unit\u00e0-Mashal.\nPoco dopo, una fazione legata a Ram Singh Shris si un\u00ec ad altri gruppi scissionisti di altri partiti per formare il Partito Comunista del Nepal (unificato).\nA seguito della defezione di Singh, Prakash divenne segretario generale.\nNel 2009 si un\u00ec al PCN (maoista) dando origine al Partito Comunista Unificato del Nepal (maoista)."}
{"id": "1825675", "revid": "223378", "url": "https://it.wikipedia.org/wiki?curid=1825675", "title": "La Roche-Givaudan-Icmesa", "text": ""}
{"id": "1825678", "revid": "1318658", "url": "https://it.wikipedia.org/wiki?curid=1825678", "title": "MobileMe", "text": "MobileMe \u00e8 stata una collezione di servizi online e software sviluppato dalla Apple Inc. Fu annunciato durante la WWDC 2008 e ha sostituito i servizi .Mac il 9 luglio 2008. Tutti gli utenti di .Mac sono stati migrati automaticamente al nuovo servizio MobileMe.\nIl 6 giugno 2011, Apple ha ufficializzato il nuovo servizio gratuito iCloud, che sostituisce MobileMe. Gli account esistenti potevano continuare ad utilizzare i servizi correnti fino al 30 giugno 2012, mentre la nuova offerta di iCloud \u00e8 stata attivata nell'autunno del 2011..\nDifferenze tra .Mac e MobileMe.\nMentre .Mac \u00e8 stato principalmente centrato per i servizi internet per computer desktop e portatili Apple, MobileMe fornir\u00e0 servizi Internet per macOS, iPhone, iPad, iPod touch e per gli utenti Microsoft Windows. Gli utenti non sono pi\u00f9 ristretti ai soli programmi Mac come Mail e iCal e possono accedere ai dati da qualunque computer connesso ad internet che possiedono i servizi MobileMe.\nMolte funzioni .Mac sono perse con la migrazione a MobileMe. Il supporto per Mac OS X Panther \u00e8 stato eliminato come anche i servizi iCards, accesso web ai preferiti e le slide .Mac.\nCaratteristiche.\nArchiviazione.\nErano disponibili 20 GB di archiviazione online con 200 GB di trasferimento mensile. Il \"Family Pack\" includeva questa caratteristica per l'utente principale, con 5 GB di archiviazione e 50 GB di trasferimento per ogni sotto utente (fino a quattro utenti supplementari).\nMail.\nIncludeva un indirizzo e-mail @me.com (i precedenti utenti .Mac mantenevano il loro indirizzo @mac.com, ma potevano usare entrambi gli indirizzi perch\u00e9 erano collegati). Quando si riceveva un messaggio, esso veniva inviato a tutti i dispositivi dell'utente.\nRubrica Indirizzi.\nQuando veniva aggiunto o modificato un contatto, esso veniva automaticamente aggiunto/aggiornato in tutti i dispositivi dell'utente.\nCalendario.\nQuando un appuntamento veniva aggiunto o modificato, esso veniva automaticamente aggiunto/aggiornato in tutti i dispositivi dell'utente.\nGalleria d'immagini.\nLe foto potevano essere caricate in un browser web o sincronizzate da iPhoto su un Mac o inviate da un iPhone, un iPad o un iPod touch. Nel caricarle attraverso iPhoto \u00e8 anche possibile rendere l'album pubblico o privato e autorizzare eventuali ospiti a caricare le proprie foto.\niDisk.\niDisk era accessibile tramite un browser, il Finder su un Mac o come un disco remoto in Microsoft Windows. Con iDisk era possibile condividere file inviando una mail con un link al destinatario. Un'altra caratteristica era quella di poter impostare una scadenza al link e una eventuale password. Ci\u00f2 significa che l'accesso ai file era interrotto dopo un numero di download o una data prestabilita.\nApple, inoltre, ha provveduto a realizzare un'applicazione per iPhone che permetteva l'accesso attraverso rete Wi-Fi oppure Umts. In mobilit\u00e0 era quindi possibile visualizzare i file precedentemente caricati, attivare il collegamento (che rende il file scaricabile da chiunque senza dover conoscere n\u00e9 il nome utente n\u00e9 la password MobileMe, ma semplicemente il link), attivare la password su ogni file e inviare via mail il link per effettuare il download dei file. Se il collegamento veniva disattivato e poi riattivato, il sistema generava un nuovo link.\nWeb 2.0.\nMobileMe usava AJAX per simulare l'aspetto delle applicazioni desktop nel browser web dell'utente.\nBrowser supportati.\nI browser supportati erano: Safari 3 o successivo (Mac + PC), Firefox 2 o successivo (Mac + PC) o Internet Explorer 7 (PC) o successivo.\nGli utenti Mac potevano continuare ad usare MobileMe per ospitare i loro siti creati con iWeb. Gli utenti che possedevano Mac OS X Leopard o successivo potevano usufruire della funzione \"Torna al Mio Mac\".\nPrezzi.\nL'acquisto di una licenza singola per un anno di MobileMe costava \u20ac 79, invece il \"Family Pack\", che includeva un account individuale e quattro account famiglia con uno specifico indirizzo mail per ognuno di essi, costava \u20ac 119 ogni anno. L'account individuale aveva 20 GB, di email combinate e archiviazione file, e 200 GB (100 GB in Europa), di trasferimento dati mensile. Invece, il Family Pack, aveva la stessa archiviazione dell'account individuale, in pi\u00f9 per ogni account aggiuntivo del Pack, 5 GB (2,5 GB in Europa), di e-mail combinate e archiviazione file, e 50 GB i trasferimento dati mensile.\nRilascio.\nI servizi mail di MobileMe sono entrati in funzione, anticipatamente al rilascio ufficiale, il 6 luglio 2008.\nLa partenza del servizio \u00e8 stata caratterizzata da una serie di problemi che hanno impedito l'utilizzo dell'interfaccia web e a volte anche dei software desktop. In particolare, a causa di un problema su uno dei server di posta, alcuni messaggi e-mail hanno subito dei ritardi di consegna di diversi giorni, anche se alla fine sono stati tutti recuperati. Apple si \u00e8 scusata pubblicamente dell'accaduto estendendo gratuitamente di un mese il periodo di abbonamento. Lo stesso Steve Jobs si \u00e8 lamentato in un messaggio ai suoi dipendenti della qualit\u00e0 del servizio non all'altezza degli standard Apple.\nJobs era talmente fuori di s\u00e9 che, un giorno dell'estate del 2008, convoc\u00f2 il team di MobileMe per chiedere spiegazioni sull'insuccesso di quest'ultimo. Alla fine rimosse il capo della squadra di MobileMe e lo rimpiazz\u00f2 con Eddy Cue, responsabile delle attivit\u00e0 internet di Apple. Secondo Steve Jobs \u00e8 stato un errore lanciare MobileMe in largo anticipo assieme all'iPhone 3G, iPhone OS 2 e all'App Store, ritenendo ancora di dover imparare molto sui servizi di cloud computing.\nTecnologia.\nIl servizio segue la filosofia del cloud computing, quindi i dati e le applicazioni sono on-line e possono essere utilizzate senza l'installazione di specifici programmi sul computer. La necessit\u00e0 di realizzare applicazioni complesse e accessibili via internet ha spinto il team di sviluppo a utilizzare il framework SproutCore. Questo framework \u00e8 inizialmente stato sviluppato da Charles Jolley, un programmatore che in seguito \u00e8 stato assunto da Apple per sviluppare il servizio che \u00e8 diventato MobileMe."}
{"id": "1825683", "revid": "775372", "url": "https://it.wikipedia.org/wiki?curid=1825683", "title": "Partito Comunista del Nepal (2006)", "text": "Il Partito Comunista del Nepal (\u0928\u0947\u092a\u093e\u0932 \u0915\u092e\u094d\u092f\u0941\u0928\u093f\u0937\u094d\u091f \u092a\u093e\u0930\u094d\u091f\u0940) \u00e8 stato un partito comunista nepalese di breve durata.\nIl PCN (2006) nacque nel 2006 da un gruppo di filo-maoisti nel Partito Comunista del Nepal (Centro d'Unit\u00e0-Mashal) guidati da Bijaya Kumar, che divenne anche segretario generale del nuovo PCN. Poco dopo la sua fondazione, comunque, il Partito si un\u00ec al Partito Comunista del Nepal (maoista)."}
{"id": "1825684", "revid": "84865904", "url": "https://it.wikipedia.org/wiki?curid=1825684", "title": "Fermentazione eterolattica", "text": "La fermentazione eterolattica \u00e8 una forma di metabolismo energetico svolta da alcuni batteri in assenza di ossigeno. \nConsiste nella trasformazione di una molecola di glucosio (o di un altro zucchero fermentabile)\nin una molecola di acido lattico, una molecola di etanolo o acido acetico, a seconda che il processo avvenga rispettivamente in anaerobiosi o aerobiosi ed una molecola di anidride carbonica in rapporto 1:1:1:\nLa fermentazione etero-lattica si incontra principalmente in un sottoinsieme dei lattobacilli detti per questo eterofermentanti.\nBiochimica.\nA differenza della fermentazione omolattica, la fermentazione eterolattica sfrutta un processo di degradazione del glucosio diverso dalla glicolisi.\nQuesta via, nota come shunt degli esosi monofosfati o via di Warburg-Dickens, consiste nella ossidazione del glucosio-6-fosfato a 6-fosfogluconato (con riduzione di una molecola di NAD); il 6-fosfogluconato viene successivamente decarbossilato producendo uno zucchero a cinque atomi di carbonio.\nQuesto zucchero viene a sua volta trasformato in gliceraldeide-3-fosfato ed acetil-fosfato. La gliceraldeide viene avviata ad acido lattico con le stesse reazioni della seconda parte della glicolisi mentre l'acetil-fosfato viene convertito in etanolo.\nConsiderazioni energetiche.\nDal punto di vista energetico, la fermentazione eterolattica \u00e8 meno efficiente della fermentazione lattica, dal momento che la fosforilazione a livello del substrato che avviene a carico della gliceraldeide-3-fosfato riguarda solo met\u00e0 dello scheletro carbonioso proveniente dal glucosio; in questo modo si producono due molecole di ATP di cui una compensa quella consumata nella prima parte e l'altra rappresenta il guadagno netto."}
{"id": "1825688", "revid": "17204", "url": "https://it.wikipedia.org/wiki?curid=1825688", "title": "Pacman World", "text": ""}
{"id": "1825691", "revid": "767487", "url": "https://it.wikipedia.org/wiki?curid=1825691", "title": "Ninja Scroll", "text": " \u00e8 un film d'animazione del 1993 diretto da Yoshiaki Kawajiri.\nLa pellicola \u00e8 ispirata dai racconti \"Ninp\u016bch\u014d\" di Futaro Yamada; l'anime infatti \u00e8 ambientato nel Giappone feudale e narra delle vicende del ninja Jubei.\nIl film venne proiettato per la prima volta il 5 giugno 1993 in Giappone e il 6 dicembre 1996 negli Stati Uniti.\nDieci anni dopo, nel 2003, \u00e8 stata pubblicata una serie animata di 13 episodi dal medesimo titolo, ancora sotto la supervisione di Yoshiaki Kawajiri (gi\u00e0 noto per \"Wicked City - La citt\u00e0 delle bestie\").\nTrama.\nLa vicenda narra del ninja vagabondo Jubei Kibagami (chiaro omaggio a Yagy\u016b J\u016bbei), guerriero abilissimo con la spada, che si ritrova, suo malgrado, a combattere contro i Demoni di Kimon, guidati dall'immortale Genma il quale \u00e8 alla ricerca di una miniera d'oro che gli servir\u00e0 per creare un enorme esercito di ninja con lo scopo di sottomettere il noto clan Toyotomi e l'intero Giappone.\nPersonaggi.\nEroi.\nIl protagonista dell'anime, un r\u014dnin che fa dell'onest\u00e0 e del sacrificio le sue armi migliori. \u00c8 disinteressato alle vicende politiche che lo circondano, comprese quelle di Dakuan, ma si vede costretto a combattere i Demoni di Kimon anche per prendersi una rivincita su Genma. La sua arma \u00e8 una katana, molto affilata e resistente, che questo r\u014dnin generalmente tiene attaccata ad un cavo molto lungo, sottile e resistente, dandogli la possibilit\u00e0 di estrarre la spada anche se si trova a diversi metri da lui. Jubei, oltre ad essere un combattente abilissimo con la spada, ha anche l'abilit\u00e0 di colpire gli avversari a distanza usando l'energia cinetica tagliente della sua spada.\nAssaggiatrice di veleni nel clan ninja \"Koga\", Kagero \u00e8 di animo gentile, ma tenta di nasconderlo per dimostrarsi forte. S'innamora di Jubei, ma si dichiarer\u00e0 solamente prima di morire per mano di Genma e lo salver\u00e0 dal veleno. Tra le sue armi c'\u00e8 un wakizashi. Ha l'abilit\u00e0 di avvelenare tutti coloro che hanno contatti intimi con lei, inoltre \u00e8 immune a qualsiasi veleno conosciuto.\nSpia del governo Tokugawa. \u00c8 un vecchietto arrivista nella sua professione, che sfrutta le doti di Jubei per arrivare al suo scopo, ovvero evitare il colpo di Stato da parte dei Demoni. Per convincere Jubei nell'intraprendere la lotta ai Demoni di Kimon lo avvelena garantendogli l'antidoto a missione compiuta. Ha diverse abilit\u00e0: capacit\u00e0 manipolative, abile stratega (anche se cinico e senza scrupoli), esperto di veleni, capacit\u00e0 metamorfico-mimetiche e straordinari riflessi (ma con scarse capacit\u00e0 marziali).\nDemoni di Kimon.\nIl capo dei Demoni di Kimon, che vuole divenire il nuovo sh\u014dgun del Giappone. Un tempo collabor\u00f2 proprio con Jubei e lo trad\u00ec, venendo decapitato da Jubei stesso. La sua presenza \u00e8 indice del fatto che \u00e8 immortale, e qualsiasi parte amputatagli si ricollega al corpo automaticamente. \u00c8 abilissimo nelle arti marziali, e sfrutta un braccio di metallo per parare i colpi di spada. Riesce anche a trasformare il proprio volto. A causa dei suoi poteri guaritivi mette Jubei in seria difficolt\u00e0, tuttavia quest'ultimo lo uccider\u00e0 scaraventandolo in un lago d'oro fuso.\nDemone della roccia. \u00c8 un energumeno fisicamente fortissimo che riesce a trasformare il proprio corpo in roccia, rendendo inefficaci le armi bianche. \u00c8 armato con una spada doppia da lancio, che torna indietro come un boomerang. \u00c8 il meno riflessivo ed il pi\u00f9 impulsivo dei demoni. Viene prima avvelenato da Kagero, poi ucciso da Jubei.\nDemone del veleno. \u00c8 una donna che riesce a controllare un gran numero di serpenti che si nascondono nel suo corpo e pu\u00f2 anche fondersi tra loro. Proprio come un serpente, ha doti di ipnosi e riesce a fuggire lasciando sul posto la propria pelle. \u00c8 sempre completamente nuda davanti agli avversari e non prova alcuna vergogna per questo. Ha una relazione puramente sessuale con Gemma. Viene tradita da Yorimaru.\nDemone del vento. Pur non essendo dotato n\u00e9 di particolari poteri n\u00e9 di un gran fisico o tecnica nel combattimento con le armi, Mushizo \u00e8 in grado di controllare sciami di vespe. La sua schiena forellata \u00e8 difatti un enorme alveare dove risiedono parecchie vespe, e la schiena stessa \u00e8 indistruttibile per le lame. Nasconde in bocca un pugnale avvelenato che pu\u00f2 sputare contro i nemici. Buttato da Jubei in acqua, viene dilaniato dalle sue stesse vespe e muore decapitato da Jubei.\nDemone della luce. \u00c8 uno spadaccino dalla tecnica perfetta, con la caratteristica di essere cieco, e di riuscire a percepire gli attacchi avversari con i suoni e gli spostamenti d'aria. La sua spada pu\u00f2 riflettere il sole abbagliando chiunque nelle vicinanze, disturbo che non ha effetto su un cieco. Durante il duello con Jubei sembra avere la meglio, ma la lama di Kagero lo trae in inganno e quindi resta impotente all'attacco del r\u014dnin.\nDemone dell'ombra. \u00c8 il classico ninja totalmente coperto da una veste scura, in grado di sparire nell'ombra. \u00c8 armato con un artiglio munito di una catena, che pu\u00f2 essere lanciato, oltre che con degli shuriken. Pu\u00f2 manipolare i cadaveri, dare l'impressione di moltiplicarsi ed \u00e8 insensibile al dolore. Per sconfiggere Jubei prende in ostaggio Kagero, ma rimane comunque ucciso nel combattimento.\nDemone del fulmine. \u00c8 il pi\u00f9 composto ed intelligente dei demoni, e forse per questo \u00e8 gerarchicamente frapposto tra il capo Genma e gli altri demoni, che gli obbediscono. \u00c8 armato con una serie di cavi estremamente sottili che riesce a posizionare ovunque, anche a diversi chilometri di distanza, riuscendo a tendere trappole in stile ragnatela e a far passare attraverso di essi la corrente elettrica, fulminando cos\u00ec nemici. Riguardo alle sue caratteristiche personali: \u00e8 omosessuale (\u00e8 attratto da Gemma) e non accetta fallimenti da parte dei demoni subordinati. Per questi motivi, un po' per gelosia e un po' per imporre la sua disciplina, uccide Benisato. Viene per\u00f2 a sua volta tradito da Zakuro.\nDemone del fuoco. \u00c8 molto ambiziosa e vorrebbe il posto di vice a scapito di Yorimaru. Sa maneggiare in maniera invidiabile la polvere pirica, imbottendo corpi umani e animali con tale polvere e facendoli esplodere. \u00c8 abile anche con i kunai. Attratta da Yorimaru, ma egli la rifiuta perch\u00e9 attratto da Gemma. Il rifiuto di Yorimaru le creer\u00e0 un certo rancore nei suoi confronti e la porter\u00e0 ad ucciderlo. Cercando di uccidere Dakuan perde la vita rimanendo coinvolta in un'esplosione causata da Jubei.\nDistribuzione.\nIl 27 ottobre 2008, la Warner Bros. ha annunciato di aver acquistato i diritti di produzione cinematografica."}
{"id": "1825692", "revid": "38120", "url": "https://it.wikipedia.org/wiki?curid=1825692", "title": "Erlik Khan", "text": ""}
{"id": "1825697", "revid": "775372", "url": "https://it.wikipedia.org/wiki?curid=1825697", "title": "Partito Comunista del Nepal (unificato)", "text": "Il Partito Comunista del Nepal (unificato) (\u0928\u0947\u092a\u093e\u0932 \u0915\u092e\u094d\u092f\u0941\u0928\u093f\u0937\u094d\u091f \u092a\u093e\u0930\u094d\u091f\u0940 (\u090f\u0915\u093f\u0915\u0943\u0924)) \u00e8 un partito comunista nepalese. Non va confuso con il Partito Comunista del Nepal (marxista-leninista unificato).\nIl PCN(u) nacque nel 2007 a seguito dell'unione di tre gruppi scissionisti:\nIl PCN(u), nonostante la passata affiliazione maoista di molti dei suoi fondatori, dal punto di vista ideologico si rif\u00e0 unicamente al marxismo-leninismo. Il suo segretario generale \u00e8 Ram Singh Shris, precedentemente membro e segretario del PCN (Mashal).\nIl PCN(u) ha preso parte alle elezioni dell'Assemblea Costituente dell'aprile 2008 e ha guadagnato lo 0.50% dei voti, senza ottenere alcun seggio.\nNel 2013 \u00e8 confluito nel Partito Comunista del Nepal (2013)."}
{"id": "1825698", "revid": "643662", "url": "https://it.wikipedia.org/wiki?curid=1825698", "title": "Palmese", "text": ""}
{"id": "1825701", "revid": "1059402", "url": "https://it.wikipedia.org/wiki?curid=1825701", "title": "Alleanza franco-russa", "text": "L'Alleanza franco-russa, o Duplice intesa, fu un patto militare difensivo tra la Francia e la Russia definitosi fra il 1891 e il 1894 in tre fasi.\nFu una risposta al rinnovo della Triplice alleanza tra Germania, Austria e Italia, nonch\u00e9, stante la neutralit\u00e0 della Gran Bretagna, un tentativo di formare un equilibrio strategico in Europa.\nL'alleanza si bas\u00f2 principalmente sul vantaggio territoriale nel contrastare da est e da ovest le nazioni della Triplice alleanza e sulla necessit\u00e0 della Russia di ricevere un sostegno economico.\nRuppe l'isolamento delle due potenze firmatarie e costitu\u00ec il primo gradino su cui, dopo l\"'Entente Cordiale\" e l'Accordo anglo-russo per l'Asia, si form\u00f2 la Triplice intesa. Rimase in vigore fino allo scoppio della Rivoluzione Russa del 1917.\nIl contesto.\nAlla fine del XIX secolo, poche nazioni risultavano cos\u00ec diverse politicamente e socialmente come la Francia e la Russia. La prima era una repubblica con uno degli elettorati pi\u00f9 democratici d'Europa, la seconda era l'ultima delle monarchie assolutiste. Eppure un'alleanza franco-russa appariva sensata, sia dal punto di vista strategico, sia da quello economico. Le due nazioni avevano avversari comuni: la Germania, fra l'una e l'altra, e l'Impero britannico i cui confini erano spesso oggetto di tensione internazionale, sia con la Francia in Africa, sia con la Russia in Asia. Inoltre la Francia era esportatrice di capitali, mentre la Russia, in via di industrializzazione, aveva necessit\u00e0 di prestiti esteri.\nMa c'erano anche altri motivi a favore di un'intesa, non ultimo l'atteggiamento sempre meno amichevole della Germania dopo l'ascesa al trono di Guglielmo II nel 1888 e le dimissioni del cancelliere tedesco Otto von Bismarck due anni dopo. Le intenzioni della Germania di appoggiare l'Austria in caso di guerra contro la Russia, e il suo rifiuto di rinnovare alla Russia il Trattato di controassicurazione, resero infatti le condizioni per un accordo fra Parigi e San Pietroburgo ancora pi\u00f9 favorevoli.\nUna ricorrente instabilit\u00e0 della Borsa di Parigi lasciava per\u00f2 qualche dubbio sulla capacit\u00e0 di fondo della Francia di affrontare le operazioni finanziarie con la Russia su vasta scala. Il Rublo, d'altronde, raggiunger\u00e0 la parit\u00e0 aurea solo nel periodo 1894-1897 e il mercato finanziario francese aveva sempre manifestato diffidenza nei confronti delle obbligazioni russe. Solo dopo una decisa diminuzione dei prezzi fra il 1886 e il 1891 questa diffidenza lasci\u00f2 il posto a una pi\u00f9 durevole fiducia.\nGli antefatti.\nI primi sintomi di un reale riavvicinamento fra le due nazioni ci furono nel maggio 1890, quando lo zar Alessandro III con la sua famiglia visit\u00f2 in modo dimostrativo un'esposizione organizzata a Mosca dai francesi.\nIl giorno 30 dello stesso mese, a Parigi vennero arrestati quattordici nichilisti russi, in contrasto con la consuetudine francese di dar loro protezione.In agosto, il generale Charles de Boisdeffre (1839-1919) assistette alle grandi manovre dell'esercito russo e s'intrattenne con i generali dello Zar a proposito di un possibile accordo militare. Ebbe, per\u00f2, colloqui scoraggianti. I russi avrebbero mobilitato le loro forze solo se la Germania avesse attaccato la Francia, rifiutando comunque una convenzione militare.\nAll'inizio del 1891 la Russia ordin\u00f2 degli armamenti alla Francia e alcune settimane pi\u00f9 tardi, Alessandro III consegn\u00f2 l'onorificenza dell'Ordine di Sant'Andrea al Presidente della Repubblica Francese Sadi Carnot. In marzo, poich\u00e9 lo Zar sembrava ancora indeciso, il governo di Parigi intervenne presso la banca Rothschild per bloccare il collocamento di un prestito alla Russia fino a quando un accordo diplomatico non fosse stato firmato. Inoltre, nel maggio 1891, ci fu il rinnovo anticipato della Triplice alleanza, che cominci\u00f2 ad indirizzare Alessandro verso una vera intesa con la Francia.\nLa risoluzione della Russia a muoversi fu determinata anche da un significativo riavvicinamento fra Germania e Gran Bretagna, i cui rapporti raggiunsero nell'estate del 1890 il pi\u00f9 alto grado di cordialit\u00e0.\nAltrettanto buoni risultavano i rapporti fra Italia e Gran Bretagna, rivali della Francia nel Mediterraneo dove Londra aveva bisogno dell'appoggio della flotta italiana fintanto che Parigi non si fosse rassegnata al controllo britannico sull'Egitto. Tali relazioni, assieme ad alcune, avventate, dichiarazioni del Presidente del Consiglio italiano Antonio di Rudin\u00ec, fecero supporre una vicinanza delle posizioni britanniche alla Triplice alleanza maggiore di quanto non fosse realmente.\nIn Russia intanto, nel 1891, il popolo si trov\u00f2 minacciato da un raccolto disastroso e il governo di San Pietroburgo nella necessit\u00e0, ad ogni costo, del denaro francese. A met\u00e0 luglio, lo stato maggiore russo comunic\u00f2, cos\u00ec, a Boisdeffre che avrebbe acconsentito ad un'intesa.\nLo Zar e la Marsigliese.\nIl 23 dello stesso luglio 1891, una squadra navale francese al comando dell'ammiraglio Albert Gervais (1837-1921) giunse nel porto della citt\u00e0 russa di Kron\u0161tadt dove fu accolta entusiasticamente dalla popolazione e dagli equipaggi delle navi russe. Il Granduca Alessio Alexandrovic, grande ammiraglio e comandante supremo della flotta, offr\u00ec uno splendido pranzo all'ammiraglio Gervais, al suo stato maggiore e ai comandanti delle navi francesi. Lo Zar e la zarina Dagmar visitarono la nave ammiraglia \"Marengo\".\nAd un pranzo che ebbe luogo a Peterhof in onore della squadra ospite, Alessandro III brind\u00f2 al presidente francese Sadi Carnot; quindi l'orchestra russa suon\u00f2 la Marsigliese, l'inno rivoluzionario proibito in Russia, che tuttavia lo Zar ascolt\u00f2 rispettosamente in piedi e a capo scoperto.\nIn un telegramma al Presidente Sadi Carnot, Alessandro parl\u00f2 delle \"profonde simpatie\" che univano la Francia alla Russia.\nL'accordo del 1891.\nNonostante le premesse, i negoziati iniziarono con difficolt\u00e0, perch\u00e9 i russi spingevano per un'alleanza anti-britannica e i francesi per una antitedesca.\nIl ministro degli Esteri russo Nikolaj Karlovi\u010d Girs, inoltre, storico amico della Germania, era sostanzialmente contrario all'alleanza. Egli tuttavia non aveva speranze di spuntarla di fronte allo zar Alessandro la cui volont\u00e0 prevalse quando, a dimostrazione di un miglioramento dei rapporti fra Londra e Parigi (e quindi di un possibile e pericoloso accordo alternativo a quello russo-francese), il primo Ministro inglese Salisbury invit\u00f2 la flotta francese di ritorno da Kron\u0161tadt a visitare Portsmouth.\nA San Pietroburgo tra il 9 e il 21 agosto 1891, fu concluso un primo, seppur vago, accordo. I rappresentanti dei due Paesi furono: per la Russia il ministro degli Esteri Girs, per la Francia l'ex ambasciatore a San Pietroburgo Antoine de Laboulaye.\nGli atti di questo primo accordo iniziano cos\u00ec: \u00abLa situazione creata in Europa dal rinnovamento manifesto della Triplice alleanza e l'adesione pi\u00f9 o meno probabile della Gran Bretagna alle mire politiche che questa alleanza persegue, ha motivato [...] uno scambio di idee tendente a definire l'atteggiamento che [...] potrebbe meglio convenire ai nostri Governi rispettivi, i quali, rimasti all'infuori di ogni lega, sono tuttavia sinceramente desiderosi di assecondare il mantenimento della pace e delle pi\u00f9 efficaci garanzie\u00bb.\nAll'articolo 1 si stabilisce che \u00abi due Governi dichiarano che si concerteranno su ogni questione suscettibile di mettere in causa la pace generale\u00bb, e all'articolo 2: \u00abPer il caso [...] in cui l'una delle due Parti fosse minacciata da un'aggressione, le due Parti convengono di intendersi sulle misure la cui adozione immediata e simultanea [...] sarebbe imposta da questa eventualit\u00e0\u00bb.\nC'\u00e8 un impegno a concertarsi in caso di pericolo, quindi, e un'intenzione di mutua difesa, ma non vengono stabiliti i modi e l'impegno di un eventuale intervento armato.\nL'alleanza del 1892.\nNell'intento di impedire che l'intesa assumesse un carattere anti-britannico, il ministro degli Esteri francese Alexandre Ribot spinse per una dettagliata convenzione militare. Girs non era d'accordo, ma Alessandro si impose.\nRibot chiese che i russi concentrassero almeno met\u00e0 delle loro forze contro la Germania, e Boisdeffre, quando si rec\u00f2 di nuovo in Russia nell'agosto 1892, port\u00f2 con s\u00e9 un abbozzo di convenzione che proponeva l'intervento della Russia anche nel caso in cui la Francia fosse stata attaccata dalla sola Germania; ma escludeva il coinvolgimento della Francia nel caso in cui l'Austria avesse da sola attaccato la Russia.\nDi fronte a queste prospettive i militari russi inizialmente rifiutarono, ma presto si arriv\u00f2 ad un compromesso.I francesi ottennero che, qualora la Francia fosse stata attaccata dalla Germania, circa un terzo dell'esercito dello Zar sarebbe stato impiegato contro i tedeschi. In cambio acconsentirono a mobilitare le loro forze (ma non necessariamente ad entrare in guerra) anche se solo l'Austria avesse mobilitato.\nIl secondo accordo sanc\u00ec, quindi, un'alleanza vera e propria. Fu concordato in segreto dai rispettivi stati maggiori e perdur\u00f2 fino allo scoppio della Rivoluzione Russa del 1917. Si tratt\u00f2 di una convenzione militare a firma del generale Nikolaj Obru\u010dev (1830-1904) per la Russia e del generale Boisdeffre, che abbiamo gi\u00e0 visto impegnato nei negoziati, per la Francia. L'accordo fu firmato il 18 agosto 1892 e si componeva di sette articoli.\nLe ratifiche del 1893-1894.\nL'accordo del 1892 era, per ora, solo un disegno accettato dai generali dei singoli Paesi. Esso necessitava della ratifica di Alessandro III e del governo francese. Ribot, che intanto era divenuto presidente del Consiglio, sperava ancora di modificarne il testo in misura tale da evitare alla Francia almeno di essere coinvolta in una guerra nei Balcani, ma Girs, in vacanza ad Aix-les-Bains, riusc\u00ec ad evitare di pronunciarsi sulla proposta.\nNell'autunno 1892 scoppi\u00f2 in Francia lo scandalo di Panama e Ribot fu costretto a lasciare il potere. Alessandro III, ora pi\u00f9 titubante, colse il pretesto per una nuova dilazione della ratifica. Lo Zar inoltre, all'inizio del 1893, costrinse il presidente Sadi Carnot a porgere le sue scuse in riferimento a voci di parte francese secondo cui l'ambasciatore russo Mohrenheim sarebbe stato coinvolto nello scandalo.\nTuttavia anche a Parigi si ebbero difficolt\u00e0 per la ratifica. Ben quattro governi (presidenti del consiglio: Loubet, Ribot, Dupuy e Casimir-Perier) dovettero fare i conti con il carattere segreto del trattato e quindi con la sua incostituzionalit\u00e0, cos\u00ec come dovettero considerare la clausola che imponeva la mobilitazione generale anche in caso di mobilitazione della sola Austria. Atto che avrebbe quasi sicuramente portato alla mobilitazione di Germania e Italia.Ma dopo l'invio di una squadra navale russa a Tolone, trionfalmente accolta, ci fu finalmente il 27 dicembre 1893 da parte della Russia la prima ratifica del trattato; seguita qualche giorno dopo dalla ratifica francese, il 4 gennaio 1894.\nLa ratifica da parte russa venne favorita anche dalla constatazione che, per quanto la situazione con la Germania sarebbe potuta migliorare, in ogni relazione la Russia sarebbe stata il partner minore e per molti aspetti un postulante. Nel caso della Francia, invece, erano i russi ad essere cercati come soluzione al problema dell'isolamento. Essi erano ritenuti necessari e, di conseguenza, era consentito loro un grado maggiore di libert\u00e0 e di possibilit\u00e0 di scelta. Le cose stavano cos\u00ec anche se i legami finanziari che si svilupparono tra i due alleati resero la Russia fortemente debitrice nei confronti della Francia.\nNonostante la segretezza dell'accordo, \u00abnessuno in Europa dubit\u00f2 che in quei giorni erano stati conclusi un trattato d'alleanza franco-russa ed analoghe convenzioni militari\u00bb. Solo a quel punto le banche tedesche vennero vigorosamente incoraggiate dal ministero degli Esteri di Berlino a partecipare ai prestiti russi del 1894 e del 1896. Troppo tardi. Alla fine del secolo, nessuna relazione diplomatica poteva dirsi pi\u00f9 solida dell'alleanza franco-russa."}
{"id": "1825706", "revid": "109875496", "url": "https://it.wikipedia.org/wiki?curid=1825706", "title": "Ram Singh Shris", "text": "Biografia.\nUsando il nome di battaglia di Rajbir, Ram Singh Shris sostenne le posizioni del \"leader\" maoista Moham Bikran Singh, \"alfiere\" dell'unit\u00e0 dei comunisti nepalesi, e si un\u00ec al suo Partito Comunista del Nepal (Mashal), divenendone dirigente. Ad un certo punto, Singh dovette recarsi in esilio in India e lasci\u00f2 la carica di segretario a Rajbir, pur mantenendo una considerevole influenza.\nNel 2001, Rajbir avvi\u00f2 le trattative per l'unificazione del Mashal con il Partito Comunista del Nepal (Centro d'Unit\u00e0), che portarono, l'anno successivo, alla fondazione del Partito Comunista del Nepal (Centro d'Unit\u00e0-Mashal). Sia lui sia Narayan Kaji Shrestha, segretario del Centro d'Unit\u00e0, rinunciarono alle loro cariche per fare Singh segretario del nuovo partito unificato.\nRajbir si allontan\u00f2 progressivamente dalle proprie posizioni vicine al maoismo. Nel 2006 guid\u00f2 una fazione del PCN(CU-M) ad uscire dal partito e formare, con altri gruppi scissionisti, il Partito Comunista del Nepal (unificato), di cui fu eletto segretario generale. "}
{"id": "1825714", "revid": "123924854", "url": "https://it.wikipedia.org/wiki?curid=1825714", "title": "Paifang", "text": "Il paifang\" (traslitterazione alternativa: paaifong), chiamato anche pailou (o in alternativa: paailau\"), \u00e8 un'architettura tradizionale cinese a forma di arco.\nLa parola pai-fang (\u724c\u574a), in origine, era un termine usato per descrivere i due livelli pi\u00f9 elevati della suddivisione amministrativa delle citt\u00e0 cinesi: la suddivisione pi\u00f9 ampia nelle antiche citt\u00e0 cinesi era il \"fang\" (\u574a), l'equivalente di un attuale quartiere, ogni \"fang\" era circondato da mura e le porte d'accesso venivano chiuse e sorvegliate ogni notte. I fang erano a loro volta suddivisi in vari \"pai\" (\u724c), ciascuno dei quali, a sua volta, era composto da svariati \"hutong\". Questo sistema di suddivisioni amministrative raggiunse un elevato livello durante la dinastia Tang, e perdur\u00f2 sotto le dinastie successive. Ad esempio, durante la dinastia Ming, Pechino era suddivisa in 36 fang (\u574a).\nInizialmente, quindi, il \"paifang\" era la porta d'accesso del fang, ma a partire dalla dinastia Song si evolse in un monumento puramente decorativo.\nI \"paifang\" si presentano sotto molteplici forme. Una delle pi\u00f9 tipiche \u00e8 caratterizzata da pilastri lignei posizionati sopra un basamento di pietra e collegati tra loro da travi in legno. Questo tipo di arco \u00e8 riccamente decorato: i pilastri solitamente sono colorati di rosso, le travi sono arricchite da intricati disegni e da calligrafie cinesi e il tetto \u00e8 coperto da tegole colorate e bestie mitologiche.\nUn altro tipo di paifang \u00e8 quello strutturato come un vero e proprio arco di pietre o mattoni, coi muri dipinti in bianco o rosso o decorati da tegole colorate.\nUn altro tipo ancora, costruito perlopi\u00f9 su terreni sacri o cimiteri, consiste di pilastri e travi in pietra bianca senza tegole di copertura o decorazioni, se non elaborate incisioni prodotte dai mastri scalpellini.\nFuori dalla Cina, il Paifang \u00e8 spesso il simbolo delle Chinatown."}
{"id": "1825715", "revid": "767487", "url": "https://it.wikipedia.org/wiki?curid=1825715", "title": "2 Minutos", "text": "I 2 Minutos o Dos Minutos sono un gruppo punk rock argentino di Valent\u00edn Alsina, nella Grande Buenos Aires. Fortemente influenzati da gruppi come i Los Violadores e gli Attaque 77, sono considerati tra i maggiori e pi\u00f9 influenti gruppi del genere ad essere riusciti ad emergere in Argentina negli anni novanta, popolari nella scena punk di lingua spagnola e statunitense."}
{"id": "1825729", "revid": "75421", "url": "https://it.wikipedia.org/wiki?curid=1825729", "title": "Dos Minutos", "text": ""}
{"id": "1825734", "revid": "39884", "url": "https://it.wikipedia.org/wiki?curid=1825734", "title": "Draghi di komodo", "text": ""}
{"id": "1825735", "revid": "295403", "url": "https://it.wikipedia.org/wiki?curid=1825735", "title": "Marco V\u00e9lez", "text": ""}
{"id": "1825737", "revid": "151034", "url": "https://it.wikipedia.org/wiki?curid=1825737", "title": "Civilization revolution", "text": ""}
{"id": "1825739", "revid": "1985436", "url": "https://it.wikipedia.org/wiki?curid=1825739", "title": "Villi Hermann", "text": "Nei suoi tre lungometraggi ha diretto, tra gli altri, Omero Antonutti (\"Matlosa\" e \"Bankomatt\"), Alessandro Haber (\"Innocenza\"), Enrica Maria Modugno (\"Innocenza\"), Francesca Neri (\"Bankomatt\") e Bruno Ganz (\"Bankomatt\"). Produttore dei suoi film, \u00e8 anche attivo con la sua Imago Film di Lugano, fondata nel 1981, come produttore di cortometraggi e lungometraggi scritti e diretti da giovani autori. Vive a Malcantone.\nNel 2011 gli \u00e8 stato assegnato il Premio Cinema Ticino alla 64\u00aa edizione del Festival di Locarno e nel 2021 le Giornate del cinema svizzero di Soletta gli hanno dedicato il programma speciale \"Rencontre\" ."}
{"id": "1825740", "revid": "1442080", "url": "https://it.wikipedia.org/wiki?curid=1825740", "title": "Maurice Edu", "text": "Carriera.\nClub.\nCresciuto nell'Universit\u00e0 del Maryland, dopo tre anni ai Maryland Terrapins, in cui \u00e8 stato nomitato All-American nel 2006, \u00e8 stato la prima scelta assoluta del SuperDraft MLS 2007, andando a giocare per il Toronto FC, squadra della Major League Soccer americana, nell'anno in cui \u00e8 stato eletto MLS Rookie of the Year. Il 18 agosto 2008 i Rangers di Glasgow ufficializzano l'acquisto di Edu dal Toronto FC: il contratto \u00e8 di durata quinquennale.\nA causa del fallimento del club nel 2012, manifesta l'intenzione di cambiare squadra.\nDi fatto, il 25 agosto 2012 si trasferisce allo Stoke City ma qui non trova spazio e nel mercato di Gennaio viene mandato in prestito al Philadelphia Union."}
{"id": "1825743", "revid": "339392", "url": "https://it.wikipedia.org/wiki?curid=1825743", "title": "Bet zera", "text": ""}
{"id": "1825748", "revid": "110157", "url": "https://it.wikipedia.org/wiki?curid=1825748", "title": "Oceano (album Lisa)", "text": "Oceano \u00e8 un album pubblicato nel 2003 della cantante Lisa, dopo aver cambiato casa discografica e dopo alcuni anni di silenzio in Italia.\nDescrizione.\nLisa ha riscosso successi soprattutto in Francia, dove, con la versione italiana di \"Sempre\", resta alcune settimane al primo posto in classifica. Da questo album escono come singoli \"Adesso\", \"Vivo qui\" (o \"Vivre ici\"), \"Chi sei\" e \"Oceano\".\nTracce.\nTesti e musiche di Mauro Malavasi."}
{"id": "1825750", "revid": "767487", "url": "https://it.wikipedia.org/wiki?curid=1825750", "title": "Phil Kelso", "text": "Biografia.\nDopo il ritiro dal calcio Kelso gest\u00ec un paio di pub nell'Hammersmith e fu presidente della Football League Managers and Secretaries Association.\nKelso mor\u00ec a Londra, nel 1935, a 64 anni.\nCarriera.\nKelso allen\u00f2 per una stagione l'Hibernian, prima di diventare allenatore della neopromossa Woolwich Arsenal nel 1904. Allen\u00f2 la squadra per quattro anni, durante questi arriv\u00f2 in semifinale di FA Cup due stagioni di fila; mentre la posizione pi\u00f9 alta raggiunta in campionato fu il settimo posto, nel 1906-07.\nIl Woolwich in seguit\u00f2 precipit\u00f2 in difficolt\u00e0 finanziarie, e grazie ad una serie di risultati in calo Kelso nel 1908 si dimise, e torn\u00f2 in Scozia per gestire un hotel; ma un anno dopo torn\u00f2 ad allenare, precisamente il Fulham. Allen\u00f2 la squadra ininterrottamente per 15 anni, diventando l'allenatore seduto per pi\u00f9 tempo sulla panchina dei \"Cottagers\"."}
{"id": "1825751", "revid": "1793900", "url": "https://it.wikipedia.org/wiki?curid=1825751", "title": "Rifugio Lambertenghi-Romanin", "text": "Il rifugio Lambertenghi-Romanin \u00e8 un rifugio alpino, che si trova nel territorio del comune di Forni Avoltri, in provincia di Udine, alle pendici del monte Coglians (2.780\u00a0m) e monte Volaia, a pochi metri dal confine con l'Austria (Carinzia).\nStoria.\nNacque nel 1935 grazie all'opera di Antonio Del Regno che ristruttur\u00f2 un vecchio edificio militare della prima guerra mondiale e fu dedicato alla memoria dei tenenti Lambertenghi e Romanin. Il comune di Forni Avoltri ne rilev\u00f2 la propriet\u00e0 sul finire degli anni settanta, venendo poi restaurato ed ampliato nel 1982 e nel 2002.\nAccessi.\nDa Forni Avoltri \u00e8 facilmente raggiungibile attraverso una comoda strada asfaltata che dalla frazione di Collina porta al rifugio Tolazzi (1.350 ) con ampio parcheggio; da l\u00ec proseguendo sulla strada sterrata e poi con un sentiero (segnavia CAI n\u00ba 144) si raggiunge il rifugio in circa 2 ore di cammino."}
{"id": "1825754", "revid": "1100311", "url": "https://it.wikipedia.org/wiki?curid=1825754", "title": "Kriszti\u00e1n Vad\u00f3cz", "text": "Biografia.\nNei primi anni 2000 era considerato come uno dei giovani talenti pi\u00f9 promettenti del calcio magiaro.\nCarriera.\nClub.\nNato a Kispest XIX Circoscrizione della periferia di Budapest cresce con la squadra locale dell'Honv\u00e9d dove fa tutta la trafila nelle giovanili fino a debuttare in prima squadra, dove nell'arco di tre stagioni diventa il beniamino della tifoseria collezionando 72 presenze e 7 reti. Nell'agosto del 2005 passa ai francesi dell'Auxerre che lo inseriscono nella squadra B riuscendo in una stagione e mezza a segnare 2 reti in 32 presenze, nel gennaio 2007 viene mandato in prestito per sei mesi agli scozzesi del Motherwell dove scende in campo in 11 occasioni senza mai andare a segno. Rientrato dal prestito viene acquistato dal N.E.C., con la squadra olandese riuscir\u00e0 a giocare un ottimo campionato, aiutando la squadra ad arrivare all'ottavo posto e a qualificarsi per la Coppa UEFA 2008-2009 con 28 presenze e 2 gol. Le buone prestazioni gli valgono la chiamata dell'Osasuna club militante nella massima serie spagnola, dove nelle tre stagioni disputate con la maglia della squadra di Pamplona diventa uno dei titolari inamovibili e giocatori chiave del centrocampo facendo segnare 9 reti in 64 incontri disputati. La stagione 2010-11 lo vede ritornare al N.E.C. dove in una sola annata col club olandese giocher\u00e0 31 partite segnando una rete rimanendo svincolato al termine della stagione, il 6 settembre 2012 si accasa ai danesi dell'Odense dove in due stagioni torna a disputare ottimi risultati con 9 reti in 36 presenze. Dopo un periodo da svincolato il 14 novembre 2014 accetta la proposta del Pune City club militante nel neonato campionato indiano allenato dall'italiano Franco Colomba. Il 16 febbraio 2015 passa agli svizzeri del Grasshopper dove raccoglie 15 presenze e 2 reti, mentre per la stagione 2015-16 ritorna in Spagna firmando un contratto con l'Alav\u00e9s ma dopo 3 presenze e 0 gol, a gennaio 2016 cambia di nuovo maglia passando agli australiani del Perth Glory chiudendo la stagione con un gol in 10 presenze. Nel luglio 2016 ritorna nuovamente in India per giocare il campionato locale 2016 con la maglia del Mumbai City dove con 14 presenze e 3 reti aiuter\u00e0 la squadra a piazzarsi 1\u00ba nella stagione regolare, ma fermandosi alle semifinali per la lotta scudetto. L'11 gennaio 2017 cambia nuovamente squadra andando a giocare questa volta con il Kitchee formazione leader della massima serie di Hong Kong risultando il suo ottavo club al livello continentale, confermandosi un vero e proprio giramondo. Nelle due stagioni passate in oriente diventa l'idolo del campionato, venendo premiato come giocatore dell'anno e vincendo ben 7 trofei con la squadra di Caolun con un bilancio di 10 reti messe a segno in 27 incontri disputati. Il 4 luglio 2018 a distanza di 13 anni dall'ultima volta ritorna al suo paese natale firmando nuovamente con l'Honv\u00e9d scatenando la gioia dei tifosi, esordisce pochi giorni dopo nell'andata del 1\u00ba turno di qualificazione all'Europa League contro i macedoni del Rabotnicki. Il 28 agosto dopo soli 6 incontri disputati in campionato lascia la squadra ungherese rimanendo svincolato. Pochi giorni dopo accetta la proposta dei Kitchee tornando cos\u00ec a distanza di pochi mesi ad Hong Kong firmando un contratto annuale, riesce a vincere la coppa nazionale e la Coppa di Lega. Il 13 settembre torna nuovamente all'Honv\u00e9d squadra del suo quartiere natale da cui ha fatto tutta la trafila nelle giovanili fino ad esordire ufficialmente, facendo cos\u00ec il terzo ritorno in carriera, firmando anche qui un contratto annuale. In tutte le competizioni \u00e8 titolare dimostrando le 11 presenze in campionato su altrettanti incontri e le 3 partite di Coppa d'Ungheria dove il 4 dicembre nella sfida vinta 3-1 contro il riesce anche a segnare una rete. Il 6 gennaio 2020 con ancora un contratto valido sei mesi lascia l'Ungheria per accettare la proposta del Pe\u00f1arol confermandosi un vero e proprio giocatore giramondo toccando cos\u00ec dopo Francia,Scozia,Olanda,Spagna,Danimarca,India,Svizzera ed Hong Kong il decimo paese ovvero l'Uruguay.\nNazionale.\nDal 2004 fa parte della Nazionale ungherese dove in alcune occasioni ha indossato la fascia da capitano, mentre dal 2004 al 2006 si \u00e8 alternato con l'Nazionale Under-21 giocando 3 incontri.\nStatistiche.\nPresenze e reti nei club.\n\"Statistiche aggiornate al 9 gennaio 2020\"."}
{"id": "1825755", "revid": "767487", "url": "https://it.wikipedia.org/wiki?curid=1825755", "title": "Narayan Kaji Shrestha", "text": "Biografia.\nQuinto di sei fratelli, a 16 anni fu arrestato per avere guidato una protesta studentesca. Nel 1980 si avvicin\u00f2 al movimento comunista nepalese e si un\u00ec al Partito Comunista del Nepal (Mashal) di Vaidya, abbracciando le posizioni del maoismo. Nel 1986 venne nuovamente arrestato per la sua militanza politica. In questo periodo assunse lo pseudonimo di Prakash (\"luce\" in indiano).\nDopo la fondazione del Partito Comunista del Nepal (Centro d'Unit\u00e0), Prakash ne divenne un dirigente secondario, anche se in questo periodo moder\u00f2 le proprie posizioni, restando maoista ma criticando le vedute a suo dire settaria di Prachanda. Questo port\u00f2 la fazione pi\u00f9 estremista a rompere con il PCN(CU) nel 1994 e formare il PC del Nepal (maoista), che avvier\u00e0 una guerra popolare nel 1996. Pur essendole contrario, Prakash la sostenne passivamente in alcune occasioni.\nA seguito della defezione dei maoisti legati a Prachanda, Prakash divenne il segretario generale del Partito. Nel 2001 avvi\u00f2 le trattative con il Partito Comunista del Nepal (Mashal) che portarono alla fondazione del Partito Comunista del Nepal (Centro d'Unit\u00e0-Mashal) nel 2002.\nPur non essendone segretario, Prakash ne era il dirigente pi\u00f9 importante dopo Moham Bikran Singh. La sua mediazione fu molto importante per favorire l'accordo fra il PCN (maoista) e l'Alleanza dei Sette Partiti. Prakash sostenne inoltre che tutte le forze politiche, indistintamente dall'ideologia, che lottavano per la repubblica democratica avrebbero dovuto unirsi.\nNel 2006 sorsero delle divergenze con Singh, specialmente riguardo alla partecipazione al governo \"ad interim\", sostenuta da Prakash e opposta da Singh. A seguito della ricostituzione, da parte di quest'ultimo, del Mashal, Prakash assunse la guida del PCN(CU-M).\nIl 27 maggio 2008, Prakash usc\u00ec ufficialmente dalla clandestinit\u00e0 dopo 18 anni. Ai festeggiamenti per questo evento, erano presenti anche Prachanda e Baburam Bhattarai."}
{"id": "1825757", "revid": "438678", "url": "https://it.wikipedia.org/wiki?curid=1825757", "title": "Matlosa", "text": "Matlosa \u00e8 un film del 1981 diretto da Villi Hermann,\npresentato in concorso al Festival di Venezia nel 1981 e al Festival di Locarno nel 1982.\nTrama.\nUna famiglia ticinese parte per un weekend in montagna, dove Alfredo, il protagonista, ha vissuto l'infanzia. Ma il viaggio in valle, che moglie e figli subiscono, pi\u00f9 che un'evasione \u00e8 un rito ossessivo che il protagonista rinnova di settimana in settimana alla ricerca del suo passato. Alcuni oggetti o circostanze fanno affiorare i ricordi nella mente di Alfredo: egli si vede bambino alle prese con la realt\u00e0 contadina, poi adolescente insicuro e costretto a vivere l'esperienza del collegio fuori cantone.\nAnche in citt\u00e0, sul lavoro, Alfredo non \u00e8 sereno: la mancata promozione fa riemergere antiche umiliazioni che si collegano a quella attuale. L'equilibrio di Alfredo, incapace di conciliare un'infanzia vissuta in un mondo contadino oramai snaturato con un presente frustrante e ripetitivo, lo porta ad una crisi. Ma in questa frattura tra passato e presente si aggiunge una seconda contraddizione: il tentativo di ritrovare l'infanzia \u00e8 complicato dalla ricerca di un padre, sia esso reale o simbolico, che \u00e8 stato un \"Matlosa\": in dialetto ticinese (masc'l\u00f6sa), un venditore ambulante, ombrellaio, arrotino, cestaio o cordaio, ma anche senza casa, senza patria, senza fissa dimora, un emarginato."}
{"id": "1825763", "revid": "729019", "url": "https://it.wikipedia.org/wiki?curid=1825763", "title": "Jean-Baptiste Drouet d'Erlon", "text": "Biografia.\nFiglio e nipote di carpentieri, si arruol\u00f2 volontario nel 1792. Serv\u00ec negli eserciti della Rivoluzione e dell'Impero.\nServ\u00ec, in qualit\u00e0 di aiutante di campo del generale Lefebvre, nelle campagne del 1793, 1794, 1795 e 1796 nell'\"Armata della Mosella\" e nell'\"Armata di Sambre e Mosa\".\nServ\u00ec quindi nell'\"Armata di Hannover\" come generale di brigata, fu nominato generale di divisione nel 1803, mettendosi in luce a Jena, alla presa di Halle (1806), a Friedland, dove, capo di Stato Maggiore del corpo d'armata del maresciallo Lannes, ricevette una ferita.\nNello stesso anno fu decorato col titolo di grand'ufficiale della Legion d'onore. Creato conte, ebbe il comando di una divisione del I Corpo d'armata del maresciallo Bernadotte nel 1805 e partecip\u00f2 alla battaglia di Austerlitz.\nNel 1809 contribu\u00ec in maniera importante alla conquista del Tirolo.\nServ\u00ec sotto Massena in Spagna, resistendo alle truppe britanniche sino all'ultimo. Dal 1810 al 1814 combatt\u00e9 in Spagna e Portogallo dove ottenne numerosi successi. Dopo la battaglia di Vitoria, dove comandava un corpo d'armata, divenne uno dei luogotenenti del maresciallo Soult e prese parte alle battaglie di Aire-sur-l'Adour, di Orthez e di Tolosa.\nSotto la Prima Restaurazione, Drouet fu nominato cavaliere di San Luigi, gran cordone della Legione d'onore, e comandante della 16\u00aa Divisione militare. Fu uno dei pi\u00f9 ferventi sostenitori di Napoleone al ritorno dall'Elba.\nDurante i Cento Giorni fu nominato pari di Francia e ricevette il comando del I Corpo d'armata dell'\"Armata del Nord\". Durante la campagna del 1815 non pot\u00e9 partecipare n\u00e9 alla battaglia di Ligny n\u00e9 a quella di Quatre Bras, il 16 giugno, a causa di ordini contraddittori di Napoleone e di Ney, dal cui comando dipendeva il suo corpo d'armata.\nPer converso il suo corpo d'armata fu incaricato di condurre l'attacco principale a Waterloo il 18 giugno, senza successo; comp\u00ec prodigi di valore, cionondimeno, disse Napoleone, \u00absi rese inutile\u00bb.\nDopo la capitolazione di Parigi, Drouet d'Erlon si port\u00f2 col suo corpo d'armata al di l\u00e0 della Loira. \nColpito dall'ordinanza del 24 luglio, esiliato e condannato a morte in contumacia nel 1816, pass\u00f2 il confine trovando asilo in Prussia a Bayreuth. Pi\u00f9 tardi impiant\u00f2 un birrificio nei dintorni di Monaco di Baviera.\nGraziato da Carlo X durante l'incoronazione, rientr\u00f2 in Francia nel 1825, trascorrendo vita riservata sino alla Rivoluzione del 1830.\nNel 1834 fu nominato governatore generale dell'Algeria. Adott\u00f2 alcune utili misure, creando i \"bureaux arabes\" e introducendo la struttura amministrativa municipale. Ma, non avendo dimostrato contro Abd el-Kader il vigore necessario, fu richiamato in patria nel \n1835 e fu nominato comandante della divisione militare di Nantes.\nPer ordinanza reale del 9 aprile 1843 fu elevato alla dignit\u00e0 di maresciallo di Francia, qualche mese prima della morte.\nFu sepolto al Cimeti\u00e8re du Nord a Reims; il suo nome \u00e8 iscritto sul lato est dell'Arco di Trionfo di Parigi."}
{"id": "1825777", "revid": "767487", "url": "https://it.wikipedia.org/wiki?curid=1825777", "title": "!!Destroy-Oh-Boy!!", "text": "!!Destroy-Oh-Boy!! \u00e8 l'album di debutto dei New Bomb Turks, prodotto nel 1993 dall'etichetta Crypt."}
{"id": "1825780", "revid": "599013", "url": "https://it.wikipedia.org/wiki?curid=1825780", "title": "Todd Dunivant", "text": ""}
{"id": "1825782", "revid": "438678", "url": "https://it.wikipedia.org/wiki?curid=1825782", "title": "Innocenza (film)", "text": "Innocenza \u00e8 un film del 1986 diretto da Villi Hermann presentato al Festival di Venezia nel 1986 e al Festival di Locarno nel 1987."}
{"id": "1825787", "revid": "562499", "url": "https://it.wikipedia.org/wiki?curid=1825787", "title": "Ignis Novara", "text": ""}
{"id": "1825792", "revid": "466539", "url": "https://it.wikipedia.org/wiki?curid=1825792", "title": "Nam Dinh", "text": "Nam \u0110\u1ecbnh \u00e8 una citt\u00e0 nel Delta del fiume Rosso a nord del Vietnam. \u00c8 la capitale della Provincia di Nam Dinh che un tempo faceva parte della Provincia di Nam Ha finch\u00e9 non furono nuovamente divise nel 1996, tornando ad essere due province separate. Nam Dinh dista circa 90 km dalla capitale del Vietnam, Hanoi."}
{"id": "1825794", "revid": "599013", "url": "https://it.wikipedia.org/wiki?curid=1825794", "title": "Tyrone Marshall", "text": ""}
{"id": "1825798", "revid": "767487", "url": "https://it.wikipedia.org/wiki?curid=1825798", "title": "Bankomatt", "text": "Bankomatt \u00e8 un film del 1989 diretto da Villi Hermann presentato al Festival di Berlino nel 1989."}
{"id": "1825807", "revid": "780783", "url": "https://it.wikipedia.org/wiki?curid=1825807", "title": "Tyler Rosenlund", "text": ""}
{"id": "1825813", "revid": "123849762", "url": "https://it.wikipedia.org/wiki?curid=1825813", "title": "Marvell Wynne", "text": "Avendo corso i 100m nel tempo di 10\"39 secondi durante gli anni collegiali \u00e8 il calciatore pi\u00f9 veloce di sempre sulla distanza. Tuttavia, non giocando in club di prestigio le sue doti fisiche sono state spesso trascurate.\nCaratteristiche tecniche.\n\u00c8 un giocatore estremamente veloce che pu\u00f2 ricoprire anche il ruolo di centrale difensivo.\nVisto il risultato ottenuto sui 100m piani si pu\u00f2 dedurre che la sua velocit\u00e0 massimale sia di 41.3\u00a0km/h. Non si hanno dati della sua velocit\u00e0 di punta con palla al piede."}
{"id": "1825817", "revid": "228587", "url": "https://it.wikipedia.org/wiki?curid=1825817", "title": "Original Hit Collection", "text": "Original Hit Collection \u00e8 un album raccolta di Joan Jett, pubblicato nel 1993 per l'etichetta discografica Alex Records."}
{"id": "1825818", "revid": "287204", "url": "https://it.wikipedia.org/wiki?curid=1825818", "title": "Marco Velez", "text": ""}
{"id": "1825820", "revid": "287204", "url": "https://it.wikipedia.org/wiki?curid=1825820", "title": "Rene Higuita", "text": ""}
{"id": "1825823", "revid": "767487", "url": "https://it.wikipedia.org/wiki?curid=1825823", "title": "NEOS", "text": ""}
{"id": "1825826", "revid": "599013", "url": "https://it.wikipedia.org/wiki?curid=1825826", "title": "Jeff Cunningham", "text": "Carriera.\nClub.\nComincia a giocare nella prima squadra dei Columbus Crew a ventidue anni. Senza lasciarsi perdere d'animo, Jeff trova spazio, il mister lo nota e conquista i tifosi della squadra, totalizzando 182 presenze e 62 goal in sei stagioni. A fine stagione del 2005-2006, il club americano decide di svincolarlo, quando lui aveva un'et\u00e0 pari a ventott'anni. Per ritornare in campo dovr\u00e0 aspettare a luglio 2005.\nCome citato sopra, Jeff viene acquistato il 3 luglio 2005 dai Colorado Rapids, vestendo la maglia numero 11. Con questa squadra trova un gran spazio (segnando 12 reti in 26 partite), ma il presidente, a dicembre, non \u00e8 soddisfatto della sua prestazione e, dato che nessuna squadra era interessata al suo acquisto, viene svincolato per la seconda volta e, per rivedere il campo, dovr\u00e0 attendere fino a settembre 2006.\nNel settembre 2006, Cunningham trova la fortuna di ritornare in campo, venendo acquistato dal Real Salt Lake, dove nella stagione 2006-2007 realizza 32 presenze e 19 goal. Nello stesso anno, molte squadre europee cominciano a seguirlo, tra cui Palermo e Udinese.\nNel maggio 2007, Cunningham viene acquistato a titolo definitivo dal Toronto FC, dove totalizza 32 presenze e 9 reti. Da questo periodo, Jeff comincer\u00e0 a trovare sempre meno spazio, tanto che verr\u00e0 ceduto ai Dallas.\nCome citato sopra, Jeff viene acquistato dai Dallas dove gioca due stagioni (2008-2009 e 2009-2010), ma non trovando la continuit\u00e0 che possedeva, tanto da realizzare solo 11 presenze e 2 reti, nonostante sia allenatore che presidente lo abbiano voluto a titolo definitivo. Da queste stagioni ricaver\u00e0 un altro svincolamento.\nDopo 7 anni, Jeff Cunningham viene acquistato dal Columbus Crew, dove vestir\u00e0 la maglia numero 33, quindi facendo ritorno l\u00ec dove aveva iniziato la sua carriera. \nNazionale.\nCunningham ha cominciato a giocare in nazionale giamaicana il 3 febbraio, in un'amichevole contro gli USA. Da quella partita (nel 1999), e gli USA cominciano a seguirlo, dato che possiede il passaporto statunitense.\nDal 2001 al 2010, Jeff gioca per la nazionale statunitense, dove realizza 14 presenze e una rete."}
{"id": "1825827", "revid": "773636", "url": "https://it.wikipedia.org/wiki?curid=1825827", "title": "Chiesa di Santa Maria (Bagnano)", "text": "La chiesa di Santa Maria a Bagnano si trova nella omonima localit\u00e0, nel comune di Certaldo, in provincia di Firenze, arcidiocesi della medesima citt\u00e0, sulla strada che dal capoluogo comunale conduce a Barberino Val d'Elsa, passando per Petrognano. \nStoria.\nLa prima notizia certa risale al 1427, ma molto probabilmente un edificio di culto esisteva gi\u00e0 nel corso del XIV secolo. \nNel XVII secolo l'edificio sub\u00ec dei rimaneggiamenti e in questa occasione la sua dedicazione pass\u00f2 da Santo Stefano a Santa Maria, quella attuale. \nIl fabbricato, a pianta rettangolare, si presenta intonacato in tutte le sue pareti.\nOpere gi\u00e0 in loco.\nDa questa chiesa provengono le opere pi\u00f9 belle e interessanti della collezione permanente del Museo di arte sacra di Certaldo. Ricordiamo:\nInoltre da questa chiesa proviene una splendida \"Pianeta\", databile al terzo quarto del XVIII secolo, di probabile manifattura orientale, sempre al Museo di arte sacra di Certaldo. "}
{"id": "1825828", "revid": "41857608", "url": "https://it.wikipedia.org/wiki?curid=1825828", "title": "Premium Calcio 24", "text": ""}
{"id": "1825830", "revid": "295403", "url": "https://it.wikipedia.org/wiki?curid=1825830", "title": "Andrea Lombardo", "text": "Carriera.\nClub.\nHa giocato una partita in Serie B con l'Atalanta ed in MLS a Toronto.\nSi \u00e8 ritirato nel 2012.\nNazionale.\nHa partecipato ai Mondiali Under-20 del 2005 ed a quelli del 2007."}
{"id": "1825832", "revid": "92723", "url": "https://it.wikipedia.org/wiki?curid=1825832", "title": "Ipotesi di Bernoulli", "text": "Nella Scienza delle Costruzioni l'ipotesi di Bernoulli o di Bernoulli-Navier \u00e8 alla base dello studio delle travi inflesse.\nTale ipotesi ipotizza che durante l'inflessione della trave, le sezioni trasversali rimangano piane e normali alle fibre longitudinali deformate.\nLa teoria fu dimostrata esatta da de Saint Venant nella trazione semplice e nella flessione semplice, ed \u00e8 confermata dall'esperienza. \nQuando invece la flessione \u00e8 accompagnata dal taglio, che poi \u00e8 il caso pi\u00f9 comune, l'ipotesi non \u00e8 pi\u00f9 vera poich\u00e9 per effetto delle tensioni tangenziali \u03c4 le fibre longitudinali della trave subiscono degli scorrimenti \u03b3 legati alle corrispondenti tensioni tangenziali dalla legge di Hooke: \u03c4=G\u03b3 (dove G rappresenta il modulo di elasticit\u00e0 tangenziale).\nPoich\u00e9 lungo la sezione retta le tensioni tangenziali variano, lo scorrimento risulta diverso per le diverse fibre.\nPerci\u00f2 le sezioni rette non possono conservarsi piane, ma diventano gobbe, in modo che le loro tracce si deformino secondo degli \"S\".\nL'influenza del taglio sul valore delle tensioni normali \u03c3 calcolate nell'ipotesi di flessione semplice, utilizzando la nota equazione di Navier, \u00e8 funzione del rapporto altezza/lunghezza della trave.\nPer altezza della trave piccola rispetto alla sua lunghezza, l'effetto del taglio \u00e8 trascurabile e pertanto anche nel caso di travi soggette all'azione combinata di taglio e momento flettente, l'ipotesi di Bernoulli si pu\u00f2 ritenere ancora valida. \nNel caso di travi parete in cui altezza e lunghezza sono dello stesso ordine di grandezza l'ipotesi di Bernoulli non \u00e8 pi\u00f9 applicabile, ma in questo caso non sono pi\u00f9 valide neanche le classiche formule della scienza delle costruzioni per il calcolo delle tensioni normali (equazione di Navier) e delle tensioni tangenziali (equazione di Jourawsky).\nNella letteratura anglosassone le strutture o le parti di strutture in cui \u00e8 valida l'ipotesi di Bernoulli sono chiamate B regions, quelle in cui non \u00e8 applicabile D regions."}
{"id": "1825835", "revid": "767487", "url": "https://it.wikipedia.org/wiki?curid=1825835", "title": "Egidio Dall'Oglio", "text": "Biografia.\nIl padre, Bartolomeo, era amministratore dei beni dei conti Brandolini e le sue disponibilit\u00e0 economiche permisero a Egidio di trasferirsi nel 1725 a Venezia dove frequent\u00f2 la bottega di Giambattista Piazzetta. Qualche anno dopo, divenuto ormai un pittore affermato, torn\u00f2 a Cison e spos\u00f2 Giovanna Antonia Bella (1736) che gli diede due figli, Bartolomeo (1737) e Graziosa (1738).\nNella terra natale Dall'Oglio fu soprattutto al servizio dei Brandolini e oper\u00f2 a Castelbrando e nella villa di Solighetto. Lavor\u00f2, comunque, anche per altre famiglie (per esempio i Darbi) e fu impiegato nella decorazione di varie chiese sparse tra il Bellunese, il Friuli e il Trevigiano (per alcuni periodi soggiorn\u00f2 a Villarazzo presso il fratello Francesco, parroco del paese).\nArte.\nProbabilmente fu inizialmente influenzato da Mathias Gremsel, pittore austriaco che si era trasferito a Cison da Graz nel 1680. L'apporto pi\u00f9 significativo fu per\u00f2 quello conseguente al soggiorno veneziano presso il Piazzetta.\nOpere.\nDi seguito \u00e8 riportato un elenco parziale delle opere del Dall'Oglio:"}
{"id": "1825838", "revid": "599013", "url": "https://it.wikipedia.org/wiki?curid=1825838", "title": "Hugo Su\u00e1rez", "text": ""}
{"id": "1825839", "revid": "58775", "url": "https://it.wikipedia.org/wiki?curid=1825839", "title": "Laser Doppler imager", "text": ""}
{"id": "1825840", "revid": "363629", "url": "https://it.wikipedia.org/wiki?curid=1825840", "title": "Laser Doppler", "text": "La velocimetria laser Doppler (LDV, dall'inglese \"Laser Doppler velocimetry\"), chiamata anche anemometria laser Doppler, \u00e8 una tecnica utilizzata per rilevare la velocit\u00e0 di un fluido utilizzando luce laser. Valuta la variazione di lunghezza d'onda o di frequenza dei fotoni che hanno \"colpito\" dei corpuscoli in movimento (effetto Doppler).\nTecnica.\nIl tipo solitamente usato \u00e8 un laser a ioni di Argon o Elio-Neon, con una potenza che varia dai 10mW ai 20W.\nMinore \u00e8 la lunghezza d'onda, minore \u00e8 la profondit\u00e0 di rilevazione del segnale. Con la lunghezza d'onda , cio\u00e8 780 nanomentri, la profondit\u00e0 di lettura \u00e8 di circa 1\u00a0mm.\nPro e contro.\nL'indubbio vantaggio di questa tecnica \u00e8 la possibilit\u00e0 di misurare la velocit\u00e0 senza alcun contatto con il materiale anche se \u00e8 necessaria una sufficiente trasparenza dello stesso per permettere al raggio laser di raggiungere il ricevitore. L'altro vantaggio a differenza delle altre tecniche \u00e8 la risposta in frequenza molto elevata anche se la precisione della misura \u00e8 particolarmente dipendente dal corretto allineamento tra la sorgente e il fotoricettore.\nIl costo di questa tecnologia risulta essere ancora molto elevata, limitandone di fatto l'uso ad applicazioni molto particolari. Il costo \u00e8 causato spesso dalla necessit\u00e0 di avere sofisticati calcolatori per elaborare in tempo rapido tutti i dati\nUso in medicina.\nIn medicina, il laser Doppler \u00e8 in pratica un \"Doppler del microcircolo\", che consente di valutare la funzionalit\u00e0 del distretto microcircolatorio. La tradizionale e pi\u00f9 diffusa ecografia Doppler consente di valutare la velocit\u00e0 di flusso intravascolare nel distretto macrocircolatorio, ma non fornisce alcuna informazione sul microcircolo. La lunghezza d'onda della luce laser utilizzata varia, a seconda del produttore, da 620 a 820 nanometri (tra rosso e infrarosso). Sperimentalmente si utilizzano talvolta lunghezze d'onda inferiori.\nIn medicina viene definito \"fluss\u00ecmetro laser Doppler\", e non velocimetro, in quanto il segnale analizzato non rappresenta soltanto la velocit\u00e0, ma anche la massa dei globuli rossi che con il loro movimento hanno provocato l'effetto Doppler. Il laser Doppler legge quindi la \"perfusione\" dei tessuti, secondo la formula semplificata: Perfusione = Vel X CMBC (Concentration of Moving Blood Cells: Concentrazione delle cellule ematiche in movimento).\n che la componente nutritizia capillare rilevata dal laser Doppler non \u00e8 superiore al 10% del segnale totale. Il resto del segnale proviene da arteriole, venule, anastomosi arteriolo-venulari e in breve dalla componente del microcircolo considerata preposta alla termoregolazione.\nL'utilit\u00e0 clinica del laser Doppler in medicina \u00e8 discussa. Viene utilizzato ad esempio nel monitoraggio postoperatorio dei lembi in chirurgia ricostruttiva per rilevare precocemente un problema ischemico, e nella patologia vascolare periferica per completare le informazioni fornite da altre metodiche.\nTipico esempio \u00e8 l'uso combinato con l'ossimetria transcutanea (tcpO2). La tcpO2 potrebbe risultare falsamente bassa a causa di edema, e non di ischemia grave. In questo modo il laser Doppler potrebbe meglio orientare il tipo di terapia (conservativa o demolitiva), scelto dal medico ed eventualmente aiutare nella determinazione del livello di amputazione. Consente inoltre di valutare in modo oggettivo l'efficacia di tutte le terapie mirate ad un ripristino della adeguata perfusione dei tessuti.\nIl laser Doppler viene utilizzato anche per valutare la disfunzione endoteliale, osservando la risposta del microcircolo cutaneo a stimoli come il riscaldamento locale, l'iperemia reattiva post-occlusiva, l'applicazione con iontoforesi di sostanze vasoattive come l'acetilcolina.\nIn ricerca, \u00e8 uno strumento essenziale per la valutazione in vivo dell'angiogenesi.\nLaser Doppler Imager.\nIl principio del laser Doppler consiste nella valutazione dell'effetto Doppler manifestato dalla luce laser quando i fotoni colpiscono i globuli rossi in movimento. Nel laser Doppler imager (a differenza del pi\u00f9 diffuso laser Doppler a fibra ottica, nel quale la luce laser viene trasportata al tessuto da una sonda a fibre ottiche), non c'\u00e8 alcun contatto tra sorgente laser e tessuto in esame. Il raggio laser effettua una scansione dell'area stabilita, e la luce riflessa viene raccolta da un fotorilevatore posto nel dispositivo di scansione. La distanza tra dispositivo di scansione e tessuto pu\u00f2 variare da 15 a 50\u00a0cm. L'elaborazione dei dati prodotti dalla luce riflessa, ed in particolare della componente che ha subito un effetto Doppler, genera una mappa colorata che rappresenta la distribuzione della perfusione ematica della superficie del tessuto scansionato.\nIl laser Doppler imager viene utilizzato in particolare per studi sull'angiogenesi, sulla disfunzione endoteliale, sulle ulcere cutanee, per la valutazione di prodotti farmaceutici o cosmetologici ad applicazione locale, per lo studio delle ustioni."}
{"id": "1825841", "revid": "4711", "url": "https://it.wikipedia.org/wiki?curid=1825841", "title": "Aleksandar Djordjevi\u0107", "text": ""}
{"id": "1825846", "revid": "125868421", "url": "https://it.wikipedia.org/wiki?curid=1825846", "title": "Arrigo Polillo", "text": "Biografia.\nEsordi.\nSi laure\u00f2 in legge a Milano, dove per alcuni anni esercit\u00f2 la professione forense prima di diventare dirigente (fino al 1968) della casa editrice Mondadori. Fu redattore capo della rivista \"Musica Jazz\" sin dalla sua fondazione, avvenuta nel 1945, e ne \u00e8 stato dal 1965 fino alla morte il direttore.\nOrganizzatore di molti festival del jazz (fra cui il Festival Internazionale del Jazz di Sanremo, 1956-1965, primo del genere in Europa) e di centinaia di concerti, ha scritto diversi libri sul jazz e in particolare \"Jazz \u2013 La vicenda e i protagonisti della musica afro-americana\" (Mondadori, 1975) ristampato da allora molte volte, tradotto in diverse lingue e tutt'oggi il lavoro di storiografia jazzistica pi\u00f9 importante in lingua italiana. Oltre che su \"Musica Jazz\", suoi articoli sono comparsi in grande numero su \"Il Giorno\", \"Epoca\", \"Panorama\" e altri periodici italiani e stranieri. Notevole anche la sua attivit\u00e0 radiofonica e televisiva. Non aveva alcuna formazione musicale.\nAttivit\u00e0.\nScrittore e polemista arguto, sempre per Mondadori pubblic\u00f2 nel 1978 un libro di memorie jazzistiche, \"Stasera Jazz\", ristampato nel 2007 dalla casa editrice fondata dal figlio nel 1995, la Marco Polillo Editore.\nRiconoscimenti.\nIl premio che la rivista \"Musica Jazz\" assegna ogni anno al miglior disco di jazz italiano \u00e8 a lui intitolato.\nCentro Nazionale Studi sul Jazz presso Siena Jazz.\nLe sue raccolte di libri e dischi sono state donate alla Associazione Siena Jazz e hanno formato il primo nucleo del Centro Nazionale Studi sul Jazz a lui dedicato, il Centro Nazionale Studi sul Jazz \"Arrigo Polillo\" fondato nel 1989."}
{"id": "1825849", "revid": "115433146", "url": "https://it.wikipedia.org/wiki?curid=1825849", "title": "Prealpi Bellunesi", "text": "Le Prealpi Bellunesi (dette anche \"Prealpi Venete Orientali\" oppure \"Prealpi Trevigiane\" o \"Prealpi Pordenonesi\" a seconda del versante) sono, secondo la classificazione SOIUSA, quella sottosezione delle Prealpi Venete che divide la provincia di Belluno da quelle di Treviso, Pordenone e, in parte, di Vicenza, separando nello specifico la Val Belluna dal Bassanese, dall'Asolano, dalla Vallata e dalla Val Lapisina e l'Alpago dalla Val Cellina.\nClassificazione.\n \nSecondo la Partizione delle Alpi del 1926 le Prealpi Bellunesi erano parte della pi\u00f9 ampia sezione delle Prealpi Trivenete.\nSecondo la SOIUSA le Prealpi Bellunesi sono una sottosezione alpina con la seguente classificazione:\nL'AVE vede in modo separato il Massiccio del Grappa e la Catena Cavallo-Visentin. Il Massiccio del Grappa viene inserito con le Dolomiti nel gruppo n. 52 mentre la Catena Cavallo-Visentin viene nel gruppo 57b denominato \"S\u00fcdliche Karnische Alpen\" (Alpi Carniche del sud).\nDelimitazioni.\nConfinano:\nSuddivisione.\nIn accordo con le definizioni della SOIUSA le Prealpi Bellunesi si suddividono in due supergruppi, tre gruppi e sette sottogruppi:\nVette.\nLa prima cima che si incontra, andando da Ovest ad Est, \u00e8 il monte Grappa (1.775 m,); tra gli altri rilievi notevoli, il monte Cesen (1.570\u00a0m), lambito dal fiume Piave, il Col Visentin (1.768\u00a0m), il monte Pizzoc (1.565\u00a0m), il Millifret (1.581\u00a0m); infine, dopo l'altopiano Cansiglio e il Piancavallo, la catena si dirige verso nord e termina con il Col Nudo (2.472\u00a0m), la vetta pi\u00f9 alta.\nUn elenco delle vette principali \u00e8 il seguente:\nValichi.\nEsistono tre valichi stradali che mettono in comunicazione i due versanti: sempre da ovest, il passo di Praderadego (910\u00a0m), il passo San Boldo (707\u00a0m) e la Sella di Fadalto (488\u00a0m); il primo era gi\u00e0 utilizzato dagli antichi in quanto vi passava la via Claudia Augusta Altinate. Le due zone sono collegate anche tramite le strade che passano per le cime del Monte Tomba, del Grappa e del Cansiglio. C'\u00e8 anche da dire che la catena \u00e8 interrotta dal corso del Piave, il quale crea un ampio corridoio tra la Valbelluna e la zona di Valdobbiadene."}
{"id": "1825850", "revid": "91533", "url": "https://it.wikipedia.org/wiki?curid=1825850", "title": "Mai dire goal", "text": ""}
{"id": "1825852", "revid": "124123", "url": "https://it.wikipedia.org/wiki?curid=1825852", "title": "Chitra Bahadur K.C.", "text": "Biografia.\nChitra Bahadur K.C. partecip\u00f2 inizialmente alle elezioni del 1994 come indipendente, raccogliendo voti.\nSuccessivamente, si un\u00ec al Partito Comunista del Nepal (Mashal) e divenne dirigente del suo fronte legale, il Rashtriya Janamorcha. Partecip\u00f2 alle elezioni del 1999 come candidato del Fronte nella circoscrizione 2 di Banglung, ottenendo voti e ottenendo un seggio nella Pratinidhi Sabha, il parlamento nepalese.\nNel 2002 il PCN (Mashal) e il PCN (CU) si unificarono e altrettanto fecero i fronti egemonizzati dai due partiti, rispettivamente il Rashtriya Janamorcha e il Samyukta Janamorcha Nepal, costituendo il Janamorcha Nepal (JMN), di cui Chitra Bahadur divenne dirigente. Nel 2006, si cre\u00f2 una spaccatura fra il segretario generale Moham Bikran Singh e l'importante dirigente Narayan Kaji Shrestha, che si riflesse anche nel JMN. Quando il Partito si spacc\u00f2 in due, altrettanto avvenne per il JMN; Chitra Bhadur guid\u00f2 la fazione vicina a Singh.\nIl 25-26 maggio 2006 si tenne a Butwal una conferenza della JMN di Chitra Bhadur; questi venne nominato presidente dell'organizzazione. Nel 2007, per differenziarla dalla fazione rimasta con Prakash, la fazione di Chitra Bhadur torn\u00f2 a chiamarsi Rashtriya Janamorcha.\nChitra Bahadur partecip\u00f2 alle elezioni per l'Assemblea Costituente del 2008 nella circoscrizione 2 di Baglung. Ottenne voti, conquistando il seggio."}
{"id": "1825855", "revid": "56620", "url": "https://it.wikipedia.org/wiki?curid=1825855", "title": "Jean Charles de Lacretelle", "text": ""}
{"id": "1825863", "revid": "74801", "url": "https://it.wikipedia.org/wiki?curid=1825863", "title": "Margaret Tyzack", "text": "Carriera.\nAttiva in televisione, nel cinema e nel teatro, lavor\u00f2 con la prestigiosa Royal Shakespeare Company, in Inghilterra, in particolare nel dramma \"Chi ha paura di Virginia Woolf?\", che and\u00f2 in scena nel 1981 al Royal National Theatre e le valse il Laurence Olivier Award alla miglior attrice. \nNel 1970 si aggiudic\u00f2 il BAFTA televisivo come miglior attrice per il ruolo della regina Anna di Gran Bretagna nella miniserie \"The First Churchills\".\nNel 1990 vinse il Tony Award per la sua performance nella pi\u00e8ce di Broadway \"Amanda Amaranda\" di Peter Shaffer. Prese parte alla rivoluzionaria serie \"La saga dei Forsyte\" (1967), che introdusse al pubblico mondiale il canale inglese BBC, e alla miniserie \"Io Claudio imperatore\" (1976), nel quale interpret\u00f2 Antonia, la madre dell'imperatore romano Claudio, poi apparve in \"Le avventure del giovane Indiana Jones\" (1992-1993), in cui recit\u00f2 nei panni dell'insegnante di Indiana Jones.\nTra i suoi lavori cinematografici figurano: \"\" (1968), \"Arancia meccanica\" (1971), entrambi di Stanley Kubrick, e \"Match Point\" (2005) di Woody Allen.\nDal 1958 fino alla morte fu sposata con il professore di matematica Alan R. Stephenson da cui ebbe un figlio, Matthew (1964).\n\u00c8 morta di cancro nel 2011, all'et\u00e0 di 79 anni.\nDoppiatrici italiane.\nNelle versioni in italiano dei suoi film, Margaret Tyzack \u00e8 stata doppiata da:"}
{"id": "1825872", "revid": "767487", "url": "https://it.wikipedia.org/wiki?curid=1825872", "title": "Ah! Se fossi ricco", "text": "Ah! Se fossi ricco (\"Ah! Si j'\u00e9tais riche\") \u00e8 un film del 2002 diretto da G\u00e9rard Bitton e Michel Munz.\nTrama.\nAldo Bonnard sta per divorziare da Alice, che lo sta tradendo col suo nuovo capo, G\u00e9rard. Proprio il giorno in cui scopre che la moglie gli sta mettendo le corna, per\u00f2, ha la fortuna di vincere 10 milioni di euro al Lotto. Immediatamente pensa quindi di tenere la vincita nascosta, portare a termine il divorzio e in seguito iniziare una nuova vita grazie ai suoi soldi, ma in seguito cambier\u00e0 idea e decider\u00e0 di spartire la somma con la moglie."}
{"id": "1825873", "revid": "295403", "url": "https://it.wikipedia.org/wiki?curid=1825873", "title": "San Francisco Seals", "text": "Il San Francisco Seals \u00e8 una societ\u00e0 calcistica statunitense fondata nel 1992. I Seals militano nella Premier Development League (PDL) e giocano gli incontri casalinghi di campionato al Negoesco Stadium, presso il campus dell'Universit\u00e0 di San Francisco (California).\nStoria.\nIl San Francisco United Soccer Club (SFUSC) nacque nel 1985 come club calcistico giovanile, divenendo ben presto uno dei team pi\u00f9 forti di tutta la California. Nel 1990 il SFUSC vinse il campionato californiano giovanile (\"California Youth Soccer Associations state championship\"). Negli anni, lo strapotere di club come il SFUSC o i San Diego Nomads convinse la California Youth Soccer Associations (CYSA) a varare sempre nuovi regolamenti per limitare i loro continui successi sul campo. Il SFUSC, dinanzi a questo atteggiamento della CYSA, decise di abbandonare il settore giovanile e di iscriversi alla U.S. Interregional Soccer League (USISL), oggi nota come United Soccer Leagues.\nNel 1992 il SFSCU form\u00f2 la sua squadra per partecipare al campionato USISL: venne scelto il nome di San Francisco All-Blacks (il nome derivava dalla loro uniforme completamente nera). Nel 1994 la squadra cambi\u00f2 il nome in San Francisco United e vinse la Pacific Conference (vincer\u00e0 la Conference anche nel 1995 e nel 1997). Nel 1996 mut\u00f2 ulteriormente la denominazione del club, che divenne ora noto come San Francisco Bay Seals. Nel 1997, i Bay Seals giunsero fino alle semifinali della US Open Cup, eliminando lungo il percorso due club di Major League Soccer (i Kansas City Wiz e i San Jose Clash) e i detentori del trofeo, i Seattle Sounders. Questa fantastica cavalcata fu interrotta a un passo dalla finale dal D.C. United, che s'impose sui californiani col punteggio di 2-1.\nNel 1998 i Seals si iscrissero alla A-League (l'attuale USL First Division), la lega calcistica pi\u00f9 importante degli Stati Uniti dopo la Major League Soccer. In questo campionato il club di San Francisco si tolse ben poche soddisfazioni, mancando per due volte in tre anni l'accesso ai play-off. Nel 2000 il SFSCU vendette i Bay Seals a una nuova propriet\u00e0, che rinomin\u00f2 la squadra in Bay Area Seals. Ad ogni modo, i Bay Area Seals vennero sciolti alla fine di quello stesso anno.\nSei anni dopo, nel 2006, i primi proprietari del club rifondarono la squadra, iscrivendola alla PDL con il nome di San Francisco Seals. La stagione 2006, come del resto quella successiva, fu caratterizzata da risultati altalenanti, che non permisero ai Seals di qualificarsi per i playoff."}
{"id": "1825879", "revid": "121837", "url": "https://it.wikipedia.org/wiki?curid=1825879", "title": "Ab\u016b Rayh\u0101n al-B\u012br\u016bn\u012b", "text": ""}
{"id": "1825884", "revid": "729019", "url": "https://it.wikipedia.org/wiki?curid=1825884", "title": "PT-91", "text": "Il PT-91 \u00e8 un carro armato da combattimento sviluppato in Polonia sulla base del carro armato di fabbricazione sovietica T-72M1.\nDescrizione.\nIl PT-91 \u00e8 un MBT a cavallo fra la II e la III generazione. Lo scafo del PT-91 \u00e8 composto da piastre di acciaio saldate. La corazza frontale, come sul T-72M1, \u00e8 di tipo composito e raggiunge i 220\u2013230\u00a0mm di spessore, che uniti alla particolare inclinazione della corazza fanno s\u00ec che un proiettile debba attraversare l'equivalente di 500\u2013600\u00a0mm di acciaio e materiale composito. La resistenza della corazza viene ulteriormente elevata con l'adozione della corazza reattiva ERAWA. La corazza laterale, di 80\u00a0mm di spessore, \u00e8 in grado di proteggere il carro dai proiettili di armi di calibro medio piccolo. I cingoli sono protetti da piastre di acciaio, e sulla parte anteriore anche da \"mattonelle\" di corazza reattiva.\nIl \"power pack\" (motore cambio e trasmissione) si trova nella parte posteriore del carro.\nL'alloggio dell'autista \u00e8 equipaggiato con un visore grandangolare che di notte viene sostituito dal visore PNK-72 \"Radomka\".\nArmamento.\nIl PT-91 \u00e8 equipaggiato con un cannone da 125\u00a0mm con un alzo massimo di +15\u00b0 e uno minimo di -5\u00b0. Sotto la canna \u00e8 fissata la mitragliatrice coassiale PKT da 7,62\u00a0mm. La precisione del puntamento \u00e8 affidata dallo stabilizzatore elettroidraulico 2E28M, che tuttavia \u00e8 un sistema obsoleto che pecca in affidabilit\u00e0. Sulla cima della torretta \u00e8 installata la mitragliatrice antiaerea NSWT cal. 12,7 x 107\u00a0mm. Infine sui lati del carro sono installati i tubi per il lancio delle granate fumogene Tellur e i sensori del sistema antipuntamento Obra\nIl cannone 2A46 \u00e8 caricato da un sistema automatico (come avviene nel T-72), in grado di alloggiare 22 munizioni. Ulteriori 20 munizioni sono contenute nella santabarbara, localizzata nella torretta del carro."}
{"id": "1825886", "revid": "767487", "url": "https://it.wikipedia.org/wiki?curid=1825886", "title": "Il mio sogno pi\u00f9 grande", "text": "Il mio sogno pi\u00f9 grande (\"Gracie\") \u00e8 un film del 2007 diretto da Davis Guggenheim.\nIl film ruota attorno alla passione di una quindicenne, interpretata da Carly Schroeder, per il calcio.\nIl film \u00e8 stato distribuito in Italia a partire dal 18 luglio 2008.\nTrama.\nLa quindicenne liceale Gracie Bowen, si sente poco apprezzata nella sua famiglia composta prevalentemente da uomini. Figlia di un ex calciatore professionista e con tre fratelli legati dalla passione per il calcio, l'unico per cui prova una smisurata stima \u00e8 il maggiore dei fratelli, Johnny.\nMa una tragedia immane si abbatte sulla famiglia Bowen, Johnny, con una carriera promettente di fronte, perde la vita in un incidente stradale, gettando la famiglia nella disperazione. Gracie non si far\u00e0 abbattere e grazie alla sua tenacia, combatter\u00e0 contro il parere di amici e genitori per realizzare il sogno del fratello scomparso, cos\u00ec si sottoporr\u00e0 ad estenuanti allenamenti, per sconfiggere ogni pregiudizio, sul fatto che una ragazza possa competere in un ambito sportivo prevalentemente maschile.\nGracie, anche a rischio di compromettere il suo rendimento scolastico, combatter\u00e0 per realizzare il sogno del fratello di entrare in prima squadra e segnare il gol della vittoria sulla squadra rivale."}
{"id": "1825887", "revid": "757396", "url": "https://it.wikipedia.org/wiki?curid=1825887", "title": "Ko\u0161arka\u0161ki klub Vojvodina Novi Sad", "text": "Il Ko\u0161arka\u0161ki klub Vojvodina \u00e8 una societ\u00e0 cestistica avente sede nella citt\u00e0 di Novi Sad, in Serbia.\nFondata nel 1948, disputa il campionato serbo.\nGioca le partite interne nella struttura della Spens Sports Center, la cui capacit\u00e0 \u00e8 di 11.000 posti a sedere."}
{"id": "1825888", "revid": "110157", "url": "https://it.wikipedia.org/wiki?curid=1825888", "title": "Cananea (Messico)", "text": "Cananea \u00e8 una delle pi\u00f9 importanti citt\u00e0 minerarie del Messico. Sorge a 40 chilometri dal confine con l'Arizona, nello stato di Sonora.\nGli importanti giacimenti di oro e argento, vennero scoperti da missionari gesuiti alla fine del diciassettesimo secolo. Nel 1899 vi venne fondata la compagnia \"Cananea Consolidated Copper Company\" che nel 1906 fu coinvolta in un duro scontro con 5360 lavoratori messicani, che guadagnavano 3.5 pesos al giorno contro i 5 pagati ai 2200 lavoratori americani. Durante gli sconti vennero uccise 23 persone. I proprietari della miniera soffocarono la sommossa facendo intervenire i \"rangers\", del vicino stato dell'Arizona. Questo evento fu un precursore della rivoluzione messicana del 1910.\nGiacimento minerario.\nLe prime notizie di sfruttamento minerario nella regione risalgono al 1765 quando venne fondata la \"Royal Mine\" ma l'ostilit\u00e0 dei nativi Apache rese difficile operare nella regione. Nel 1820, Joe Smith Arizpe riapre un'attivit\u00e0 mineraria ma incontr\u00f2 gli stessi problemi con i nativi. Nel 1865 con la costruzione da parte dello stato di Sonora del \"Forte Apaches San Pedro\" fornito di una grande guarnigione militare, le attivit\u00e0 minerarie decollarono. Dopo varie vicissitudini nel 1899 si aprirono le miniere di \"Ju\u00e1rez\", \"Que Esperanzas\", \"La Quintera\", \"Elenita\" e \"Alfrede\u00f1a\". L'apertura di queste miniere con l'utilizzo di nuove tecnologie e macchinari fece di Cananea una delle pi\u00f9 importanti miniere del mondo di allora. Negli anni quaranta dello scorso secolo si inizi\u00f2 a sfruttare i giacimenti a cielo aperto con la \"Colorada Tago\". Nel 1964 vennero chiuse le ultime miniere sotterranee. Nel 1989 la societ\u00e0 \"miniere di Cananea\" fallisce. Nel novanta con asta fallimentare diventa proprietaria dei giacimenti la \"Mexicana de Cananea SA\" che ancora oggi sfrutta i giacimenti, con miniere a cielo aperto.\nOggi.\nLa miniera a cielo aperto di Cananea \u00e8 una delle pi\u00f9 grandi miniere di rame del mondo, essa ha prodotto del 2006 164000 tonnellate di rame. Il rame e l'oro vengono estratti da rocce di porfido formatosi durante la risalita di magma da strati profondi. Durante questa risalita il raffreddamento che ne segue permette la cristallizzazione del magma in granito. Le fratture che fanno seguito a questa cristallizzazione permisero la circolazione di fluidi caldi. Questa alterazione idrotermale \u00e8 la causa della deposizione di minerali come il rame e l'oro nella roccia primaria. La miniera a cielo aperto viene scavata con una serie concentrica di anelli che scendono nel sottosuolo e permettono l'asportazione di enormi masse di roccia. Sul fondo della miniera si trova un lago. L'acqua del lago viene pompata e portata in un bacino di decantazione, dove attraverso l'evaporazione si concentra il minerale che poi viene asportato per la successiva lavorazione."}
{"id": "1825890", "revid": "729019", "url": "https://it.wikipedia.org/wiki?curid=1825890", "title": "2MASS", "text": "Con la sigla 2MASS (che sta per l'inglese Two Micron All-Sky Survey) si designa una serie di rilevamenti astronomici, iniziati nel 1997 e completati nel 2001, che hanno interessato l'intera volta celeste.\nI rilevamenti sono stati compiuti da due telescopi: l'Osservatorio Whipple sul monte Hopkins in Arizona e Osservatorio di Cerro Tololo in Cile, che avevano il compito di monitorare rispettivamente l'emisfero boreale e quello australe. I dati ottenuti sono stati resi pubblici nel 2003.\nL'intera volta celeste \u00e8 stata studiata tramite sistemi fotometrici che si servivano di tre camere infrarosse che captavano le lunghezze d'onda prossime a 2 micron (formula_1m): J (1,25 formula_1m), H (1,65 formula_1m) e Ks (2,17 formula_1m).\nGli obiettivi della \"survey\" infrarossa includevano:\nQuest'ultimo obiettivo \u00e8 stato raggiunto in maniera ammirevole. Il catalogo delle sorgenti puntiformi (stelle, pianeti ed asteroidi) e delle strutture estese (galassie e nebulose) \u00e8 stato eseguito dai programmi di computer automatici fino ad un limite medio nella magnitudine apparente di circa +14. Sono stati catalogati oltre 300 milioni di sorgenti puntiformi e circa 1 milione di strutture estese.\nNel novembre 2003, un gruppo di scienziati ha annunciato la scoperta della Galassia Nana Ellittica del Cane Maggiore, all'epoca la galassia satellite conosciuta pi\u00f9 vicina alla Via Lattea, grazie all'analisi dei rilevamenti stellari 2MASS.\nLa survey 2MASS \u00e8 patrocinata dalla Universit\u00e0 del Massachusetts (conosciuta anche come \"UMass\", da cui trae origine in parte il nome della survey), dall\"Infrared Processing and Analysis Center\" (IPAC, lanciata dal JPL e dalla Caltech), dalla NASA e dalla NSF.\n2MASS ha prodotto un catalogo astronomico con oltre 300 milioni di oggetti osservati, inclusi pianeti minori del Sistema Solare, nane brune, stelle di piccola massa, nebulose, ammassi stellari e galassie. Inoltre, 1 milione di oggetti sono stati catalogati nel \"catalogo di sorgenti estese 2MASS\" ( \"2MASX\" ). Gli oggetti catalogati sono designati rispettivamente con un prefisso \"2MASS\" e \"2MASX\"."}
{"id": "1825893", "revid": "16798160", "url": "https://it.wikipedia.org/wiki?curid=1825893", "title": "Imbros", "text": ""}
{"id": "1825895", "revid": "4711", "url": "https://it.wikipedia.org/wiki?curid=1825895", "title": "KK Vojvodina", "text": ""}
{"id": "1825900", "revid": "121837", "url": "https://it.wikipedia.org/wiki?curid=1825900", "title": "Two Micron All-Sky Survey", "text": ""}
{"id": "1825905", "revid": "1652134", "url": "https://it.wikipedia.org/wiki?curid=1825905", "title": "Verenahof", "text": "Verenahof (toponimo tedesco, ) \u00e8 un piccolo rione del comune svizzero di B\u00fcttenhardt, nel Canton Sciaffusa.\nStoria.\nFino al 4 ottobre 1967 la localit\u00e0, costituita da tre case, , \u00e8 stata un'exclave tedesca in Svizzera geograficamente separata dal territorio tedesco da qualche centinaia di metri di territorio elvetico; amministrativamente era governata dal comune di Wiechs am Randen (successivamente inglobato in quello di Tengen). Pass\u00f2 alla Svizzera nel 1967 assieme col trattato di B\u00fcsingen firmato nel 1964."}
{"id": "1825906", "revid": "158813", "url": "https://it.wikipedia.org/wiki?curid=1825906", "title": "\u00bfC\u00f3mo Te Llama?", "text": ""}
{"id": "1825909", "revid": "56620", "url": "https://it.wikipedia.org/wiki?curid=1825909", "title": "Charles Lasegue", "text": ""}
{"id": "1825913", "revid": "122246", "url": "https://it.wikipedia.org/wiki?curid=1825913", "title": "Serie A (pallavolo femminile)", "text": "La Serie A italiana di pallavolo femminile \u00e8 oggi l'espressione dei massimi livelli del campionato italiano di pallavolo femminile.\nNata nel 1946 per iniziativa della Federazione Italiana Pallavolo (FIPAV), la Serie A rappresent\u00f2 fino al 1977 il massimo campionato italiano femminile. Fu successivamente ampliata e suddivisa in due categorie:\nLa vincitrice della Serie A1 \u00e8 detentrice dello scudetto e del titolo di Campione d'Italia. Organizzata dalla Lega Pallavolo Serie A femminile secondo le direttive della FIPAV, la competizione \u00e8 giunta, con l'inizio della stagione 2012-13, alla sua 68\u00aa edizione."}
{"id": "1825914", "revid": "124123", "url": "https://it.wikipedia.org/wiki?curid=1825914", "title": "Jeff Dowd", "text": "\u00c8 stato in carcere per breve tempo a seguito delle violenze per la protesta contro la guerra del Vietnam.\nIn seguito si \u00e8 spostato a Los Angeles ed \u00e8 diventato un produttore indipendente; ha prodotto il primo film dei fratelli Coen, \"Blood Simple - Sangue facile\", e anni dopo ha ispirato loro il personaggio principale del cult movie \"Il grande Lebowski\"."}
{"id": "1825920", "revid": "767487", "url": "https://it.wikipedia.org/wiki?curid=1825920", "title": "Aria di paese", "text": "Aria di paese \u00e8 un film comico del 1933 diretto da Eugenio De Liguoro e interpretato da Erminio Macario. La pellicola porta sullo schermo, in piena era fascista, disoccupati, sconfitti e antieroi.\nTrama.\nUn povero orfano vagabondo che vive in un dormitorio pubblico, nel disperato tentativo di trovare un buon lavoro per ritagliarsi un posto in societ\u00e0, prova a fare svariati mestieri arrivando a spingersi fin nelle campagne romane. Gli insuccessi e le disavventure lo accompagnano sempre e quando a questi si unisce anche l'allontanamento di una giovane fanciulla, della quale si era invaghito, non gli rimane altro che tornare al dormitorio.\nProduzione.\nRegia.\nLa regia \u00e8 affidata al napoletano Eugenio De Liguoro gi\u00e0 noto a quei tempi nel mondo dello spettacolo come attore. De Liguoro \u00e8 anche autore della sceneggiatura scritta a quattro mani con il comico torinese Macario.\nCast.\nNel cast spicca su tutti Erminio Macario qui alla sua prima pellicola da protagonista dopo aver debuttato nel cinema nel 1929 con una piccola parte nel film \"Sole\" di Alessandro Blasetti. A quei tempi il comico era gi\u00e0 molto popolare per via dei vari spettacoli di variet\u00e0 teatrali da lui interpretati. La pellicola segna il debutto cinematografico per Laura Adani all'epoca ventisettenne.\nRiprese.\nLe riprese del film sono avvenute a Roma negli studi situati alla Farnesina.\nPromozione.\n\"Macario l'irresistibile comico ben noto al nostro pubblico, sar\u00e0 il protagonista del primo film comico italiano: Aria di paese\" \u00e8 lo slogan usato per pubblicizzare il film sulle pagine dei quotidiani dell'epoca.\nDistribuzione.\nIl film venne distribuito nelle sale cinematografiche italiane il 16 aprile del 1934.\nAccoglienza.\nLa pellicola non ebbe successo e Macario non si dedic\u00f2 pi\u00f9 al cinema fino al 1939."}
{"id": "1825921", "revid": "287204", "url": "https://it.wikipedia.org/wiki?curid=1825921", "title": "Tom Henning Ovrebo", "text": ""}
{"id": "1825924", "revid": "287204", "url": "https://it.wikipedia.org/wiki?curid=1825924", "title": "Peter Frojdfeldt", "text": ""}
{"id": "1825925", "revid": "300067", "url": "https://it.wikipedia.org/wiki?curid=1825925", "title": "Marco Crespi", "text": "Carriera.\nAllenatore.\nNell'agosto 1983 viene chiamato da Toni Cappellari ad allenare il settore giovanile dell'Olimpia Milano.\nNel giugno 1985 conquista il titolo italiani Allievi, battendo in finale l'Auxilium Torino.\nDalla stagione 1990-91 \u00e8 assistente di Mike D'Antoni (conquistando una Coppa Korac) Dopo quattro stagioni con D'Antoni e per due stagioni assistente di Bogdan Tanjevi\u0107, conquistando nel 1995-96 scudetto e coppa Italia.\nDiventa assistente di Tanjevi\u0107 in Nazionale dall'estate 1997, partecipando ai Mondiali di Atene nel 98, agli Europei di Parigi nel 99 (con la conquista della medaglia d'oro) e alle Olimpiadi di Sydney nel 2000.\nTorna all'Olimpia Milano come capo allenatore nel biennio 1998-2000.\nNell 2000-01 allena la Fila Biella, conquistando la promozione nella massima serie e viene nominato Allenatore dell'Anno.\nDopo un'esperienza nel campionato spagnolo nel 2001-02 con il Siviglia, nel 2002-03 inizia ad allenare la Scavolini Pesaro, ma ad aprile viene sostituito da Stefano Cioppi. Il 6 dicembre 2004 torna sulla panchina adriatica per sostituire Phil Melillo, partecipando all'Eurolega e conquistando i quarti di finale, sorpassando il gruppo di Top 16, con avversari CSKA Mosca, Real Madrid e Barcelona.\n\u00c8 stato Director of international scouting con i Boston Celtics e i Phoenix Suns, dall'ottobre 2003 all'agosto 2006.\nDal 2006 al 2012 ha allenato la Junior Casale Monferrato, conquistando la promozione per il Club piemontese il 23 giugno 2011.\nIn seguito, viene ingaggiato come viceallenatore di Luca Banchi alla Mens Sana Basket, con cui firma un contratto biennale.\nDopo la conquista dell'ottavo scudetto, causa la crisi finanziaria dello sponsor principale, l'allenatore di Mens Sana, Luca Banchi passa all'Olimpia Milano. Il nuovo allenatore \u00e8 Marco Crespi che conduce Siena alla finale play-off proprio contro Milano persa poi in gara-7.\nUna stagione speciale e Crespi scrive un libro, \"Something different\", per ricordare una storia da raccontare.\nDopo Siena, Crespi firma un contratto biennale con il Saski Baskonia. Viene esonerato dopo solo 6 giornate di campionato e cinque di Eurolega, nel novembre 2014.\nNella stagione 2015-16 ha allenato la Scaligera Basket Verona.\nNell\u2019agosto 2017 diventa commissario tecnico della nazionale italiana femminile nell'agosto 2017, con l\u2019incarico di guidarla fino agli Europei 2019.\nNell'ottobre 2017 Gianni Petrucci, Presidente della Federazione Italiana Pallacanestro, lo nomina Allenatore Benemerito d'Eccellenza.\nDal 1 ottobre 2019 \u00e8 l'allenatore della Nazionale Svedese femminile.\nTelecronista.\nDall'ottobre 2016 collabora con Sky Italia come opinionista per il basket. Realizza telecronache e rubriche per il campionato italiano, le competizioni Fiba e la NBA."}
{"id": "1825928", "revid": "40552", "url": "https://it.wikipedia.org/wiki?curid=1825928", "title": "Repubblica Carelo-Finnica", "text": ""}
{"id": "1825929", "revid": "16798707", "url": "https://it.wikipedia.org/wiki?curid=1825929", "title": "Lingua inglese semplificata", "text": ""}
{"id": "1825934", "revid": "76963", "url": "https://it.wikipedia.org/wiki?curid=1825934", "title": "Carly Schroeder", "text": "Biografia.\nNata nello stato dell'Indiana, fin da bambina ha lavorato nel mondo dello spettacolo, lavorando come baby modella e comparendo in svariati spot pubblicitari. Nel 1997 viene scritturata dalla American Broadcasting Company per il ruolo di Serena Baldwin nella soap opera \"Port Charles\", spin-off della soap opera \"General Hospital\". Nella soap ha lavorato dal 1997 al 2003 ricevendo nomination agli Young Artist Award.\nDopo aver prestato la sua voce per i film \"Babe va in citt\u00e0\" e \"Toy Story 2 - Woody e Buzz alla riscossa\", appare in due episodi di \"Dawson's Creek\" e interpreta la parte di Melina Bianco in una dozzina di episodi di \"Lizzie McGuire\", ruolo che interpreta anche nel film tratto dalla serie \"\".\nNel 2004 recita nel film indipendente \"Mean Creek\" e appare nell'episodio 6 della seconda stagione del telefilm \"Cold Case\", dove interpreta una ragazzina, mentre nel 2006 interpreta la figlia di Harrison Ford in \"Firewall - Accesso negato\". Nel 2007 recita nel thriller/horror \"Prey - La caccia \u00e8 aperta\" ed \u00e8 protagonista del film drammatico/sportivo \"Il mio sogno pi\u00f9 grande.\"\nNel gennaio 2019, ha annunciato su Instagram la decisione di ritirarsi dalla carriera di attrice e arruolarsi nell'Esercito degli Stati Uniti, iscrivendosi a un corso per allievi ufficiali, ottenendo il grado di tenente.."}
{"id": "1825937", "revid": "775372", "url": "https://it.wikipedia.org/wiki?curid=1825937", "title": "Partito Comunista del Nepal (Marxista-Leninista)", "text": "Il Partito Comunista del Nepal (marxista-leninista) \u00e8 stato un partito comunista del Nepal.\nStoria.\nFra il 26 dicembre 1978 e il 1\u00ba gennaio 1979, il Comitato di Coordinamento Comunista Rivoluzionario di tutto il Nepal (marxista-leninista) tenne il congresso di fondazione del Partito Comunista del Nepal (marxista-leninista), che assunse il marxismo-leninismo e il pensiero di Mao Zedong come propria linea ideologica. Segretario generale del PCN(ml) fu Chandra Prakash Mainali. Il Partito era fortemente ispirato dal Partito Comunista d'India (marxista-leninista), in particolare dalla fazione legata a Vinod Mishra che si evolver\u00e0 nel PCI(ml)-Liberation.\nPer un certo periodo di tempo, il PCN(ml) fu il pi\u00f9 grande partito comunista del Nepal. Pubblicava \"Varg-Sangarsh\" (Lotta di classe) e \"Mukti Morcha\" (Fronte di Liberazione). Inizi\u00f2 una lotta armata contro la monarchia, ottenendo alcuni successi che lo portarono a radicarsi profondamente.\nNel 1982, concorrentemente alla fase finale dell'ascesa al potere di Deng Xiaoping in Cina e all'apertura al libero mercato, la fazione moderata, sostenuta anche dal PCI(ml)-Liberation, riusc\u00ec a costringere C.P. Mainali a rassegnare le dimissioni ed imporre Jhala Nath Khanal come segretario generale. Khanal abbandon\u00f2 la strategia della lotta armata e cerc\u00f2 di trasformare il PCN (ml) in un partito di massa, avanzando rivendicazioni democratiche.\nNel 1986, Madan Kumar Bhandari venne eletto segretario generale per accelerare il processo di moderatizzazione del Partito. Questo abbandon\u00f2 la prospettiva del socialismo, preferendo concentrarsi sulla democrazia multipartitica.\nNel 1990, il PCN(ml) si un\u00ec al Fronte Unito della Sinistra; nell'ambito del Fronte, consolid\u00f2 i suoi legami con il Partito Comunista del Nepal (marxista), unendosi al quale fond\u00f2, nel 1991, il Partito Comunista del Nepal (marxista-leninista unificato)."}
{"id": "1825945", "revid": "1005847", "url": "https://it.wikipedia.org/wiki?curid=1825945", "title": "Segretario generale del partito comunista", "text": ""}
{"id": "1825947", "revid": "28592", "url": "https://it.wikipedia.org/wiki?curid=1825947", "title": "Segretario Generale", "text": ""}
{"id": "1825950", "revid": "100326802", "url": "https://it.wikipedia.org/wiki?curid=1825950", "title": "Edo Bertoglio", "text": "Dopo il diploma di regia e montaggio al \"Conservatoire Libre du Cinema Francais\" di Parigi si trasferisce prima a Londra e poi a New York nel 1976 dove ove rimane stabilmente per quattordici anni. Ha lavorato come fotografo con Interview magazine di Andy Warhol e ha documentato la vita artistica e musicale dei personaggi della Downtown scene di New York degli anni settanta e ottanta, tra i quali Jean-Michel Basquiat, Deborah Harry, John Lurie. In quegli anni fu fidanzato con Maripol, la famosa stilista che co-produsse Downtown 81 assieme a Glenn O'Brien.\n\u00c8 rientrato a Lugano nel 1990 e oggi continua l'attivit\u00e0 di fotografo e di regista di documentari. \u00c8 sposato con Viviana Queirolo Bertoglio.\nHa diretto \"Downtown 81\" e \"Face Addict\". Sette sue opere sono conservate nel Museo cantonale d'arte di Lugano:"}
{"id": "1825953", "revid": "110157", "url": "https://it.wikipedia.org/wiki?curid=1825953", "title": "On Monsieur's Departure", "text": "On Monsieur's Departure \u00e8 un poema inglese elisabettiano composto dalla stessa regina Elisabetta I. \u00c8 scritto in forma di meditazione sul fallimento delle negoziazioni di matrimonio con Francesco di Valois, duca d'Alen\u00e7on e d'Angi\u00f2. \nL'Et\u00e0 elisabettiana vide l'emersione del Rinascimento inglese e conseguentemente quella di figure insigne come Edmund Spenser, Sir Francis Bacon e William Shakespeare.\nElisabetta I, regina d'Inghilterra, venne insolitamente ben educata per una donna del suo tempo e scrisse diversi poemi, che sembrano essere basati sulla sua vita, in un'era in cui l'amor cortese era tradizione europea. \"\"On Monsieur's Departure\" \u00e8 una storia nella quale la protagonista \u00e8 caduta vittima di un amore non corrisposto.\nAnalisi.\nNella prima stanza Elisabetta intende dire che nasconde una forte infelicit\u00e0 e l'amore (di Angi\u00f2) in favore di un aspetto di calma e antipatia. Questa apparenza pu\u00f2 essere adottata per piacere ai suoi cittadini o per salvare il suo orgoglio (perch\u00e9 il suo amore non era corrisposto?). Ad ogni modo, \u00e8 mutata (o sta mutando) dal suo io (o comportamento) precedente (e pi\u00f9 naturale) a qualcosa di differente.\nLa seconda stanza \u00e8 incentrata sulla sua infelicit\u00e0. \u00c8 la sua fedele compagna che non \u00e8 mai stata capace di mandare via e sente che solamente la morte potrebbe scacciarla.\nNella terza stanza Elisabetta chiede di avere dei sentimenti meno intensi, dicendo di essere fragile. Vorrebbe che Angi\u00f2 fosse meno bello cosicch\u00e9 possa vincere i propri sentimenti pi\u00f9 facilmente. Il quarto verso significa o che lei desidera poter sentirsi bene o male, che sembrerebbe contraddire il primo verso, o che desidera poter mostrare (e render noto) questi sentimenti del tutto. Alla fine dice che vorrebbe morire, se non pu\u00f2 essere in qualche modo pi\u00f9 felice, cosicch\u00e9 i pensieri d'amore non la tormentino pi\u00f9. Dubita di mai poter essere soddisfatta in termini d'amore. Se avesse veramente voluto morire o l'avesse detto solo per effetto drammatico non \u00e8 chiaro e di certo la sincerit\u00e0 complessiva del poema \u00e8 anch'essa incerta.\nConfronti.\nQuesto poema differisce dai poemi come \"My Lute, Awake!\", scritto da Sir Thomas Wyatt durante lo stesso periodo. Entrambi descrivono l'amore non corrisposto, ma lo fanno in modi diversi. Elisabetta condivide la responsabilit\u00e0 con il suo amante e conosce persino il suo dolore. Invece, in \"My Lute, Awake!\"\", l'autore lascia tutta la colpa alla donna che desidera e a cui non augura ogni bene.\nTema.\nElisabetta I esprime una sensazione di dolore che affiora da questa disillusione, ma comprende anche la prospettiva dell'altra persona. Il suo dilemma sta soffocando le sue emozioni. Il poema viene esposto con un tono mesto, perci\u00f2 suscitando un senso di piet\u00e0 nel lettore, particolarmente nel verso conclusivo, \"Or die and so forget what love ere meant\" (18)."}
{"id": "1825954", "revid": "1833487", "url": "https://it.wikipedia.org/wiki?curid=1825954", "title": "Tr\u00eas Cora\u00e7\u00f5es", "text": "Tr\u00eas Cora\u00e7\u00f5es (pronuncia portoghese , letteralmente \"Tre cuori\") \u00e8 un comune del Brasile nello Stato del Minas Gerais, parte della mesoregione del Sul e Sudoeste de Minas e della microregione di Varginha.\nLa citt\u00e0, fondata nel 1760, presenta un toponimo che deriva dal nome della cappella dei \"Sant\u00edssimos Cora\u00e7\u00f5es de Jesus, Maria e Jos\u00e9\" (\"Santissimi Cuori di Giuseppe, Maria e Ges\u00f9\"), la cui costruzione fu iniziata dal cercatore d'oro portoghese Tom\u00e9 Martins da Costa e completata dal capitano Domingos Dias de Barros nel 1790.\nSport.\nNoto per essere il paese natale del calciatore Pel\u00e9"}
{"id": "1825955", "revid": "832933", "url": "https://it.wikipedia.org/wiki?curid=1825955", "title": "La secchia rapita (Salieri)", "text": "La secchia rapita \u00e8 un dramma eroicomico in tre atti del compositore Antonio Salieri su libretto di Gastone Boccherini, basato a sua volta sull'omonimo poema di Alessandro Tassoni.\nL'opera fu rappresentata per la prima volta il 21 ottobre 1772 al Burgtheater di Vienna. Pi\u00f9 tardi il lavoro fu messo in scena a Mannheim (1774), Dresda (1775) e a Modena (1787).\nInusualmente la strumentazione di questo lavoro si mostra assai vivace: Salieri inser\u00ec nella partitura tra gli altri numerosi effetti musicalmente descrittivi e passaggi strumentali estesi e sorprese impiegando per la prima volta nella storia della musica tre timpani anzich\u00e9 gli usuali due.\nSuccessivamente il librettista Angelo Anelli revision\u00f2 il testo, il quale venne quindi musicato da Nicola Antonio Zingarelli nel 1793 e da Giuseppe Francesco Bianchi nel 1794. Un'ulteriore e pi\u00f9 moderna messa in musica del libretto, revisionato da Renato Simoni, vide la firma di Giulio Ricordi, sotto lo pseudonimo di Jules Burgmein, nel 1910.\nRappresentazione in tempi moderni e registrazione.\nL'unica ripresa de \"La secchia rapita\" dal Novecento in poi ebbe luogo il 27 dicembre 1990 al Teatro Comunale di Modena sotto la direzione di Frans Br\u00fcggen e con Daniela Lojarro nel ruolo di Renoppia.\nL'ouverture e un'aria dell'opera (quest'ultima interpretata dal mezzosoprano Cecilia Bartoli) sono disponibili in commercio in alcune distribuzioni CD."}
{"id": "1825957", "revid": "76430", "url": "https://it.wikipedia.org/wiki?curid=1825957", "title": "Giuseppe Francesco Bianchi", "text": ""}
{"id": "1825962", "revid": "757396", "url": "https://it.wikipedia.org/wiki?curid=1825962", "title": "Ko\u0161arka\u0161ki klub Crvena zvezda", "text": "Il Ko\u0161arka\u0161ki klub Crvena zvezda \u00e8 una squadra di pallacanestro serba avente sede nella capitale Belgrado. \nFondato nel 1945, disputa la Lega Adriatica e il campionato nazionale serbo di massima divisione, la Ko\u0161arka\u0161ka liga Srbije. Gioca le partite interne nella struttura della Hala Aleksandar Nikoli\u0107, la cui capacit\u00e0 \u00e8 di 8.150 posti a sedere.\nFa parte della polisportiva Sportsko Dru\u0161tvo Crvena zvezda.\nStoria.\nLa formazione e i 10 titoli consecutivi.\nLa Stella Rossa venne fondata il 4 marzo 1945 come sezione cestistica della societ\u00e0 polisportiva Sportsko Dru\u0161tvo Crvena zvezda.\nDopo il primo campionato del dopoguerra, la Stella Rossa fece suoi, consecutivamente dal 1946 al 1955, i primi dieci campionati jugoslavi annoverando tra le sue file campioni indiscussi come Tullio Rochlitzer, Aleksandar Gec, Ladislav Dem\u0161ar e Sr\u0111an Kalember, sotto la guida di Neboj\u0161a Popovi\u0107.\nErano pionieri nel gioco del basket jugoslavo, raggiungendo risultati sorprendenti, intrattendo il pubblico - tra i quali il Premio Nobel per la letteratura Ivo Andri\u0107 - con il loro stile di gioco avanzato per l'epoca.\nIl declino, la risalita e i successi europei.\nDopo le dieci vittorie consecutive nel 1956 il campionato venne vinto dal Proleter Zrenjanin, e per tutti gli anni 1960 il titolo fu faccenda tra l'OKK Belgrado e l'A\u0160K Olimpija, con la formazione biancorossa a lottare dapprima per le zone alte della classifica, e poi, via via, nelle zone basse.\nDopo una lunga attesa, nella stagione 1968-1969 la formazione guidata in panchina da Milan Bjegojevi\u0107, con in campo campioni come Vladimir Cvetkovi\u0107, Dragan Kapi\u010di\u0107, Ljubodrag Simonovi\u0107 e Zoran Slavni\u0107, fece suo l'11\u00ba titolo dopo un lungo testa a testa con i bi-campioni consecutivi dello Zadar.\nQuelli furono anche gli anni della prima partecipazione ad una competizione europea: la Coppa dei Campioni 1969-1970, dove la formazione biancorossa dopo aver sconfitto lo Sparta Bertange e il Panathinaikos, venne eliminata nella successiva fase a gironi.\nIn ambito nazionale, la Stella Rossa riusc\u00ec a far proprio il campionato 1971-1972 dopo lo spareggio vinto per 75 a 70 contro la Jugoplastika Spalato; e di tre Coppe di Jugoslavia (1971, 1973, 1975).\nLe maggiori soddisfazioni e successi vennero conquistati in ambito europeo. Dapprima il raggiungimento della finale, persa contro la Simmenthal Milano della Coppa delle Coppe 1971-1972; cui seguirono le semifinali della Coppa dei Campioni 1972-1973 e la vittoria, l'anno successivo, della Coppa delle Coppe 1973-1974 sconfiggendo in finale i cecoslovacchi dello Spartak ZJ\u0160 Brno, sotto la guida di Aza Nikoli\u0107.\nAnche la stagione successiva la formazione biancorossa raggiunse la finale della Coppa delle Coppe 1974-1975, non riuscendo a bissare il successo, a causa della sconfitta contro lo Spartak Leningrado che annoverava tra le sue file giocatori del calibro di Aleksandr Belov e Jurij Pavlov.\nGli anni bui.\nDa allora la squadra non riusc\u00ec a ritornare ai fasti del passato. In ambito casalingo la squadra inizi\u00f2 a viaggiare a centro classifica, e nemmeno l'introduzione dei play-off a partire dalla stagione 1981-1982 miglior\u00f2 la situazione, con i biancorossi che raggiunsero la finale per il titolo in quattro occasioni, ma vennero sconfitti dal Cibona Zagabria (due volte), dal Partizan Belgrado e dalla Jugoplastika Spalato.\nIn ambito europeo invece la formazione biancorossa raggiunse per ben quattro volte le semifinali della Coppa Kora\u0107 (nel 1980-1981, 1981-1982, 1984-1985 e 1987-1988), e nella stagione 1983-1984 perse la finale di Parigi contro il Pau-Orthez per 73 a 97.\nIl ritorno al successo.\nDopo la dissoluzione della Jugoslavia il nuovo campionato divenne sostanzialmente una corsa a tre squadre: Partizan Belgrado, Budu\u0107nost Podgorica e appunto la Stella Rossa.\nLa prima edizione del nuovo campionato venne vinta a sorpresa. sul Partizan grazie all'apporto di giocatori del calibro di Sa\u0161a Obradovi\u0107, Predrag Stojakovi\u0107 e Dejan Toma\u0161evi\u0107, sotto la guida di Vladislav Lu\u010di\u0107.\nIl successo venne bissato anche nella stagione successiva, ma da allora iniziarono i primi problemi economici del club, che culminarono con una quasi retrocessione nella stagione 1996-1997, chiusa al 12\u00ba posto. La stagione successiva la squadra non solo vinse il campionato ma raggiunse anche la finale della Coppa Kora\u0107 persa poi per soli 3 punti di scarto contro la Mash Verona di Mike Iuzzolino e Randolph Keys: il mix di giovani giocatori come Milenko Topi\u0107, Vladimir Kuzmanovi\u0107 (entrambi provenienti dal defunto BFC Beo\u010din) e di veterani come Jovo Stanojevi\u0107 e Igor Rako\u010devi\u0107 rappresentarono la miglior formazione biancorossa del decennio.\nLa nuova crisi sportiva ed economica.\nAll'inizio del 2002 imprenditori ed esponenti politici legati al Partito Democratico serbo, quali \u017divorad An\u0111elkovi\u0107, Goran Vesi\u0107, e Igor \u017de\u017eelj si avvicinarono al club lanciando il progetto \"\"Evropska ZVEZDA\" (srb. \"Europa Stella Rossa\"\") per riportare la formazione biancorossa nella massima competizione europea, l'Eurolega. Tuttavia, se si escludono le due vittorie della Coppa di Serbia e Montenegro (2004 e 2006), il progetto si concluse con un sostanziale insuccesso.\nCon l'ulteriore scioglimento della Serbia e Montenegro, le squadre serbe si trasferirono nella Ko\u0161arka\u0161ka liga Srbije ma il club non miglior\u00f2 i risultati sportivi, nemmeno con l'arrivo in panchina di Svetislav Pe\u0161i\u0107 e con l'arrivo di buono giocatori come Nemanja Bjelica, Vladimir \u0160timac, Lawrence Roberts, Marko Ke\u0161elj; mentre i problemi finanziari del club si facevano sempre pi\u00f9 pressanti. La crisi culmin\u00f2 nel 2010 con la dimissione dell'intero consiglio di amministrazione, preludio alla procedura fallimentare. Nell'ottobre dello stesso anno venne sanciato dal tribunale amministrativo di Belgrado che la Stella Rossa, in qualit\u00e0 di ente sportivo, poteve evitare la bancarotta.\nLa fusione con il FMP \u017deleznik, e i nuovi successi.\nNell'estate del 2011 con un debito di 15 milioni di dollari, la sopravvivenza della squadra era assai incerta. Il 12 agosto 2011 la Stella Rossa e FMP \u017deleznik si integrarono e venne nominato nuovo Presidente Neboj\u0161a \u010covi\u0107, gi\u00e0 Primo ministro della Serbia e Sindaco di Belgrado. Il nuovo Presidente var\u00f2 immediatamente un programma di consolidamento economico e di rilancio sportivo, richiamando Svetislav Pe\u0161i\u0107, anche se i risultati non furono quelli aspettati.\nLa stagione successiva la squadra venne rinforzata dal ritorno - per la terza volta - di Igor Rako\u010devi\u0107 e dagli innesti di DeMarcus Nelson, Elton Brown, Ra\u0161ko Kati\u0107 e Boris Savovi\u0107, riuscendo a vincere, sotto la guida di Vlada Vukoi\u010di\u0107 la Coppa di Serbia 2013, e a raggiungere la finale della Lega Adriatica 2012-2013, persa poi contro il Partizan per 63 a 71, ma che valse la qualificazione per l'Eurolega 2013-2014 dopo quindici anni di assenza.\nUlteriormente rinforzata dagli arrivi di Charles Jenkins, Blake Schilb, Jaka Bla\u017ei\u010d e Boban Marjanovi\u0107, la formazione biancorossa, guidata da Dejan Radonji\u0107 venne eliminata nella fase a gironi, ma ripescata in Eurocup 2013-2014, raggiungendo le semifinali, poi perse contro i russi dell'UNICS Kazan'. Nuovamente sconfitta nelle finali per il titolo dai cugini del Partizan, la formazione biancorossa pot\u00e9 consolarsi grazie alla vittoria della seconda Coppa di Serbia consecutiva.\nSu un nucleo gi\u00e0 altamente competitivo, gli arrivi di Marcus Williams, e dei nazionali serbi Nikola Kalini\u0107 e Stefan Jovi\u0107 fecero fare il definitivo salto di qualit\u00e0 alla formazione biancorossa che fece suoi il campionato serbo-2014-2015 - dopo il lungo dominio del Partizan -, la Lega Adriatica 2014-2015, e la Coppa di Serbia 2015. Anche in Eurolega 2014-2015 la formazione di Radonji\u0107 si fece valere arrivando dietro all'Olympiacos Pireo, e davanti al Laboral Kutxa Vitoria e al Galatasaray Liv Hospital Istanbul nella prima fase, e venendo poi eliminata alle TOP 16.\nNella stagione 2016-2017, guidata dal confermato tecnico Dejan Radonji\u0107, ottiene numerosi successi. La squadra vince la Coppa di Serbia battendo in finale il Partizan. \nVince la Lega Adriatica battendo in finale per tre partite a zero il Cedevita Zagabria.\nIn campionato si qualifica per i play off dove elimina in semifinale per due partite a zero il Ko\u0161arka\u0161ki klub Mega Leks Beograd e in finale per tre partite a zero il Ko\u0161arka\u0161ki klub FMP Beograd vince il titolo nazionale.\nRoster 2021-2022.\n\"Aggiornato al 17 agosto 2021.\"\nAllenatori.\nIl primo allenatore del club fu Neboj\u0161a Popovi\u0107 che guid\u00f2 la squadra per dieci stagioni in cui vinse altrettanti titoli. Milan Bjegojevi\u0107 vinse il campionago jugoslavo 1968-1969, mentre Bratislav \u0110or\u0111evi\u0107 quello 1971-1972.\nL'unico titolo internazionale, la Coppe delle Coppe 1973-1974 venne vinta sotto la guida Aza Nikoli\u0107.\nVladislav Lu\u010di\u0107 ha guidato la formazione biancorossa nella vittoria di tre YUBA liga (1992-2006).\nAza Nikoli\u0107 \u00e8 dal 1998 membro della Hall of Fame. Lo stesso Nikoli\u0107 con Ranko \u017deravica sono nella FIBA Hall of Fame.\nSempre Aza Nikoli\u0107 \u00e8 tra i \"50 contributori pi\u00f9 importanti della storia dell'Eurolega\".\nCestisti.\nTantissimi sono i campioni che hanno vestito la maglia della Stella Rossa, e che hanno ricevuto premi, onorificenze e riconoscimenti con la maglia biancorossa.\nZoran Slavni\u0107 \u00e8 dal 2013 nella FIBA Hall of Fame.\nStelle della Stella Rossa.\nNella lunga tradizione della Stella Rossa, \u00e8 stato istituito il titolo di \"Stella della Stella Rossa\" (\"Zvezdina zvezda\") per quei giocatori che hanno onorato la storia del club, e che con il loro gioco e talento hanno reso famosa la squadra in tutto il mondo. In totale, sono solo otto i giocatori che ufficialmente hanno ricevuto tale onorificenza:\nTifoseria.\nI \"Delije\" (serbo: \"\u0414\u0435\u043b\u0438\u0458\u0435\", ovvero \"Gli eroi\") sono i tifosi della sezione calcistica della polisportiva della Stella Rossa, anche se generalmente con tale appellativo vengono identificati tutti i tifosi della Stella Rossa.\nLa pi\u00f9 accesa rivalit\u00e0 a livello nazionale \u00e8 quella con il Partizan Belgrado, accentuata dalle differenze politiche tra le due tifoserie che provocano episodi violenti in occasione degli incontri tra le due squadre (denominati \"Derby eterno\")."}
{"id": "1825964", "revid": "4711", "url": "https://it.wikipedia.org/wiki?curid=1825964", "title": "KK Stella Rossa", "text": ""}
{"id": "1825966", "revid": "4711", "url": "https://it.wikipedia.org/wiki?curid=1825966", "title": "KK Crvena zvezda", "text": ""}
{"id": "1825968", "revid": "77594", "url": "https://it.wikipedia.org/wiki?curid=1825968", "title": "Guildhall Library", "text": "L'antica Guildhall Library fu fondata attorno al 1420 per volont\u00e0 di Richard Whittington. Oggi Guildhall \u00e8 una biblioteca tra le pi\u00f9 importanti nel Regno Unito specializzata nella Storia della City of London. Le preziose collezioni custodite nella biblioteca sono di interesse nazionale ed internazionale. \u00c8 situata nel complesso di Guildhall.\nLa biblioteca \u00e8 suddivisa in tre sezioni:"}
{"id": "1825969", "revid": "4711", "url": "https://it.wikipedia.org/wiki?curid=1825969", "title": "KK Crvena Zvezda", "text": ""}
{"id": "1825973", "revid": "984922", "url": "https://it.wikipedia.org/wiki?curid=1825973", "title": "Piavesella di Nervesa", "text": "La Piavesella di Nervesa \u00e8 un corso d'acqua della provincia di Treviso.\n\u00c8 una delle tre diramazioni (le altre due sono il canale della Vittoria e il canale della Vittoria di Ponente) del breve canale che, all'altezza di Nervesa della Battaglia, preleva circa 25\u00a0m\u00b3 di acqua al secondo dal Piave, da cui il nome. Confluisce nel Botteniga poco prima del centro storico di Treviso. Poich\u00e9 non \u00e8 un fiume di risorgiva, appare visibilmente torbido sicch\u00e9 lo stesso Cagnan Grande, diramazione del Botteniga, gettandosi poco dopo nel Sile, crea un interessante fenomeno per cui le acque limacciose dell'uno a fatica si mescolano con quelle trasparenti dell'altro.\nLa realizzazione del canale fu decretata l'8 agosto 1447 per irrigare le aride terre tra Treviso e il Piave. Tuttavia, fu sfruttata anche per il trasporto del legname e, soprattutto, per muovere mulini, segherie e opifici e, a partire dal Novecento, venne potenziata e vi furono installate anche alcune centrali elettriche. Ancora nel 1913 rappresentava il secondo corso d'acqua della provincia, dopo la Brentella, per la presenza di attivit\u00e0 industriali con 22 impianti idraulici e 42 industrie che davano lavoro a circa 1.600 operai. Non a caso, ancor oggi attraversa alcune zone industriali (quelle di Nervesa della Battaglia, Arcade, Spresiano, Villorba). Attualmente \u00e8 utilizzata soprattutto per la pesca sportiva."}
{"id": "1825975", "revid": "31886", "url": "https://it.wikipedia.org/wiki?curid=1825975", "title": "Liphistiidae", "text": "Liphistiidae , 1869 \u00e8 una famiglia di ragni appartenente al sottordine Mesothelae.\nQuesti ragni sono ortognati in quanto hanno i cheliceri dalla punta rivolta verso il basso, come gli altri ragni appartenenti al sottordine Mygalomorphae; non vi \u00e8 comunque relazione diretta dal punto di vista sistematico. Si pensa che l'antenato comune di tutti i ragni era un Orthognatha, e che, di tutti i sottordini susseguitisi, solamente gli Araneomorphae cambiarono il loro allineamento dei cheliceri, mentre i migalomorfi trattennero come caratteristica i cheliceri simplesiomorfi.\nCaratteristiche.\nGli appartenenti a questa famiglia di ragni hanno il carapace di grandezza normale che copre il prosoma, ma in cui l'addome si distingue chiaramente per essere segmentato.\nQuesti ragni sono lunghi da 1 a 3,5 centimetri, e hanno due paia di polmoni in forma di fogli sottilissimi ripiegati come un libro indice di una certa primitivit\u00e0 e di un basso livello di attivit\u00e0. Il loro opistosoma ha una caratteristica punteggiatura.\nComportamento.\nHanno la tana in tubi nel terreno profondi fino a 60 centimetri e con i loro cheliceri tengono chiuso l'ingresso del cunicolo con una \"porta-trappola\" alquanto rudimentale. Tutt'intorno all'apertura tessono fili molto sottili in modo da accorgersi se qualche preda si sta avvicinando e, nel breve tempo che vi rimane attorcigliata, balzano fuori e la catturano. Sono attivi anche di notte e vivono per molti anni anche in cattivit\u00e0. Le femmine fanno la muta dopo la maturit\u00e0. Mentre le femmine sono stanziali nei pressi del nido, i maschi vagano intorno alla ricerca di prede.\nDistribuzione.\nSono ragni rinvenuti nell'Asia sud-orientale, nella Cina meridionale e nel Giappone meridionale. Tre specie del genere Liphistius della Malaysia sono endemiche di grotte e caverne e in genere prediligono luoghi molto umidi.\nTassonomia.\nAttualmente, a novembre 2020, si compone di 8 generi e 138 specie:"}
{"id": "1825981", "revid": "2184720", "url": "https://it.wikipedia.org/wiki?curid=1825981", "title": "Il mondo che vorrei (singolo Vasco Rossi)", "text": "Il mondo che vorrei \u00e8 un singolo di Vasco Rossi, pubblicato il 14 marzo 2008 per anticipare la pubblicazione dell'album intitolato proprio \"Il mondo che vorrei\".\nIl brano ha raggiunto la prima posizione per tre settimane. \u00c8 stato frequentemente trasmesso in radio, raggiungendo la posizione numero 1 dell'airplay.\nInoltre, del singolo \u00e8 uscita un'edizione limitata di 2.000 copie numerate in vinile (a cui se ne sono aggiunte altre 2.500 per il gran numero inaspettato di richieste), e cos\u00ec pure dell'album sono state stampate 4.000 copie in vinile.\nIl riscontro nelle classifiche della canzone \u00e8 stato sorprendente: in pochi giorni, il nuovo brano di Vasco Rossi \u00e8 salito in testa ad ogni classifica digitale e le copie in vinile stampate sono andate esaurite gi\u00e0 a poche ore dall'uscita.\nIl video del brano, girato a Los Angeles, \u00e8 diretto da Marco Ponti; il regista della seconda unit\u00e0 era invece Jess Hill, figlio di Terence. Nel video, utilizzando una scala antincendio, Vasco e la sua band scalano un palazzo di 15 piani, per poi mettersi a suonare sul tetto.\nGli autori de \"Il mondo che vorrei\" sono Vasco Rossi per il testo e Tullio Ferro per la musica.\nVideo musicale.\nIl videoclip \u00e8 stato pubblicato il 13 settembre 2009 si vede Vasco che cammina per le vie di una citt\u00e0, e ad un certo punto inizia a salire le scale esterne di un palazzo insieme alla sua band; giunti in cima, allestiscono il \"palco\" e quindi si esibiscono."}
{"id": "1825986", "revid": "89688", "url": "https://it.wikipedia.org/wiki?curid=1825986", "title": "Santa Sabina all'Aventino", "text": ""}
{"id": "1825987", "revid": "1573940", "url": "https://it.wikipedia.org/wiki?curid=1825987", "title": "Certosa di Valmanera", "text": "Il monastero di San Giacomo di Valleombrosa in Valmanera ad Asti, noto pi\u00f9 semplicemente come Certosa d'Asti o Certosa di Valmanera \u00e8 un edificio situato nel Borgo San Pietro nel parco comunale della Certosa nella zona periferica a nord-ovest della citt\u00e0 di Asti conosciuta come Valmanera.\nIl complesso monasteriale, ora sconsacrato e in parte adibito a funzioni scolastiche ed in parte a sede del laboratorio di restauro noto come Arazzeria Scassa, fu un tempo la sede dei monaci vallombrosani ed in seguito dei monaci certosini fino alla venuta di Napoleone, che confisc\u00f2 l'edificio e nel 1801 ne soppresse le funzioni religiose.\nI monaci vallombrosani.\nVennero fondati da san Giovanni Gualberto, un eremita che visse tra l'eremo di Camaldoli e di Vallombrosa a pochi chilometri da Firenze. In questo luogo, intorno al 1039, fond\u00f2 il monastero del suo Ordine detto dei vallombrosani.\nL'ordine, che seguiva la regola benedettina, vestiva in origine un abito bigio (scuro) che intorno al XVI secolo si mut\u00f2 in bianco ed infine in nero.\nNel corso di un secolo l'ordine si svilupp\u00f2 in tutta Italia creando pi\u00f9 di 50 monasteri tra cui quello astigiano.\nI certosini.\nDi preciso non \u00e8 noto quando il monastero pass\u00f2 all'Ordine dei certosini fondato da san Bruno di Colonia. Il primo atto che parla di questo passaggio, appartiene ad un lascito di Bartolomeo Garetti del 1391 con cui si dichiara devoluta una parte dell'eredit\u00e0 al \u00ab...convento e chiesa di San Filippo e Giacomo presso Asti, dell'Ordine dei certosini, gi\u00e0 detto di San Giacomo di Valleombrosa\u00bb.\nSotto la loro conduzione, il monastero si ampli\u00f2: oltre ai molteplici edifici, comprendeva anche una peschiera e un terreno coltivato parte a vigna e parte ad orto di circa 60 giornate a levante, prospiciente il rio Valmanera e cintato da un muro di mattoni, come ne d\u00e0 esempio la carta secentesca del Theatrum Statuum Sabaudiae.\nGli edifici in totale coprivano un'area di quasi 6000 metri quadri, l'ingresso era a sud con tre ingressi: al centro si entrava nella foresteria, a sinistra si accedeva ad un porticato e a destra vi era il rustico.\nOltre queste tre costruzioni, a nord si trovava un grande chiostro quadrangolare su cui si affacciavano le casette dei frati che ne occupavano tre lati su quattro. Una parte dell'area del chiostro, secondo l'uso certosino, era destinata a camposanto per i monaci.\nA nord, tra il porticato e le costruzioni precedenti, si innalzava la chiesa con la facciata rivolta a ponente, a sua volta preceduta da un secondo chiostro di minori dimensioni.\nLa chiesa era dedicata ai santi apostoli Filippo e Giacomo: di dimensioni imponenti, conservava la struttura gotica del tardo Trecento, parzialmente modificata ed ammodernata alla fine del XV secolo e, per quanto riguarda la facciata, alla met\u00e0 del XVIII. L'interno, a tre navate coperte da volte ogivali, era suddiviso in due parti: una pi\u00f9 ridotta per i fedeli, l'altra per i monaci. Oltre all'altar maggiore, che dal 1498 fu decorato dalla monumentale \"Pala con la Madonna in gloria\" dipinta da Macrino d'Alba, vi erano cinque altari laterali dedicati rispettivamente a san Brunone, alla Madonna del Rosario, a san Filippo, a san Giacomo ed al loro istitutore san Gerolamo.\nIl bellissimo, grande coro dei monaci, preziosamente intarsiato, venne costruito entro il 1496 dall'intagliatore cremonese Paolo Sacca insieme con il padre Tommaso e il fratello Imerio, su commissione del priore Bartolomeo De Murris. La struttura era composta da ben quaranta stalli, decorati da altrettanti intarsi di aggiornatissimo gusto rinascimentale (\"quadraginta tabulas varia et subtili arte elaborata\"). Lo stesso priore De Murris avvi\u00f2 una vasta campagna di aggiornamento stilistico degli arredi e delle decorazioni, alla quale si dovettero anche gli affreschi del chiostro grande e dell'appartamento priorale, ancora descritti ed elogiati al momento della soppressione.\nIl declino del monastero.\nLa Certosa, prima durante le guerre gallo-ispaniche ed in seguito quelle napoleoniche, venne pi\u00f9 volte occupata dalle truppe.\nNel 1615 il governatore Ynoiosa, comandante generale delle truppe spagnole, prese alloggio nel convento della Certosa.\nNel 1745 il barone Leutrum, comandante delle truppe savoiarde, con sette battaglioni sferr\u00f2 un'offensiva contro le truppe francesi alloggiate alla Certosa. A questo proposito, il vescovo Giuseppe Felissano scriveva che\nIl 20 marzo 1801, il governo napoleonico sopprimeva ogni funzione religiosa del monastero, distogliendone la comunit\u00e0 che in parte si aggreg\u00f2 ala Certosa di Casotto ed in parte si ritir\u00f2 a vita privata.\nIl 3 agosto 1801, l'Incisa testimoni\u00f2 il completo sacco di tutti gli arredi della Certosa, compresi gli infissi. Molte statue ed altari vennero trasferiti in altre chiese della citt\u00e0: per esempio l'altare della Madonnina venne trasferito in cattedrale e le statue rappresentanti Filippo e Giacomo sono presenti sulla facciata della chiesa di San Martino. La grande pala d'altare con la Madonna in gloria ed i santi Giovanni Battista, Giacomo, Gerolamo e Ugone \u00e8 oggi alla Galleria Sabauda di Torino. Una seconda pala d'altare del XVII secolo, con santi certosini ed una bella veduta della Certosa nella sua interezza, \u00e8 custodita a Grana, non lontano da Asti. Tuttavia, un enorme patrimonio di arte e di cultura spar\u00ec in mille rivoli senza lasciare traccia.\nLo stabile cos\u00ec spogliato venne messo in vendita e pass\u00f2 in diverse mani: dal generale Ratti al signor Lorenzo di Mongardino ed infine all'avvocato Guido Fornaris di Torino.\nDella primitiva Certosa non rimase che una parte del loggiato. Una quarantina di anni fa si cominci\u00f2 il restauro ed il recupero del superstite corpo di fabbrica per dare origine ad una zona museale e al centro manifatturiero noto come Arazzeria Scassa.\nL'Arazzeria, disposta in cinque sale distribuite su due piani, presenta una collezione di arazzi ottenuti da bozzetti di quadri di importanti pittori italiani e stranieri: Cagli, Capogrossi, Casorati, De Chirico, Guttuso, Mastroianni, Basaldella, Spazzapan, Tadini, Turcato, Vedova, Zancanaro, Dal\u00ed, Ernst, Kandinsky, Klee, Matisse e Mir\u00f3.\nNella zona adiacente al museo \u00e8 presente il laboratorio di tessitura."}
{"id": "1825993", "revid": "661526", "url": "https://it.wikipedia.org/wiki?curid=1825993", "title": "Fumo e cenere", "text": "Fumo e cenere \u00e8 un brano musicale interpretato dal gruppo italiano Finley, pubblicato come b-side del singolo \"Sole di settembre\" il 23 ottobre 2006. In seguito \"Fumo e cenere\" \u00e8 diventato il quinto e l'ultimo singolo estratto dal primo album della band \"Tutto \u00e8 possibile\", di cui costituisce la terza traccia.\nLa versione in inglese \"Driving to Nowhere\" \u00e8 contenuta nell'album \"Adrenalina 2\", del quale costituisce la quinta traccia.\n\"Fumo e cenere\" \u00e8 inoltre cantata nel Medley live dei Finley, dove precede \"Tutto \u00e8 possibile\" e \"Diventerai una star\". Il Medley \u00e8 la diciannovesima traccia di \"Adrenalina 2\". Il video dura 4 min e 34 s.\nIl video ufficiale su YouTube ha raggiunto 1.718.888 visualizzazioni."}
{"id": "1825994", "revid": "1089707", "url": "https://it.wikipedia.org/wiki?curid=1825994", "title": "Specie di Liphistiidae", "text": "Di seguito sono descritte tutte le 90 specie della famiglia di ragni Liphistiidae note al giugno 2012:\nHeptathela.\n\"Heptathela\" \nLiphistius.\n\"Liphistius\" \nRyuthela.\n\"Ryuthela\" "}
{"id": "1825998", "revid": "87777454", "url": "https://it.wikipedia.org/wiki?curid=1825998", "title": "Teatro delle marionette", "text": ""}
{"id": "1826000", "revid": "118834", "url": "https://it.wikipedia.org/wiki?curid=1826000", "title": "Marionettista", "text": ""}
{"id": "1826003", "revid": "89688", "url": "https://it.wikipedia.org/wiki?curid=1826003", "title": "Basilica di Santa Sabina all'Aventino", "text": ""}
{"id": "1826004", "revid": "125818982", "url": "https://it.wikipedia.org/wiki?curid=1826004", "title": "Ayelet Zurer", "text": "Nel corso della sua carriera ha vinto il premio come miglior attrice al Jerusalem Film Festival del 2003, \u00e8 stata candidata tre volte all'Israeli Academy Award, vincendo nel 2004 per il ruolo di protagonista nella drammedia \"Ha-Asonot Shel Nina\", ed ha avuto due nomine all'Israeli Television Academy Awards vincendo nel 2006 per la serie televisiva \"BeTipul\".\nBiografia.\nPrimi anni.\nNata e cresciuta a Tel Aviv, Israele, da una coppia di immigrati di origini ebraiche, il padre \u00e8 un funzionario governativo, mentre la madre \u00e8 una casalinga e ha passato la Seconda Guerra Mondiale rifugiandosi in un convento nell'allora Cecoslovacchia. Una volta terminato il servizio militare obbligatorio nelle Forze di difesa israeliane, Ayelet Zurer si trasferisce a New York, iscrivendosi alla New Actors Workshop School al fine di iniziare una carriera come attrice.\nLa carriera.\nLa Zurer ritorna in Israele nel 1991 e, un anno pi\u00f9 tardi, ottiene un ruolo da comprimaria nella serie televisiva \"Inyan Shel Zman\". Nel 1993, \u00e8 protagonista nel film israeliano \"Nikmato Shel Itzik Finkelstein\"; durante questo periodo, partecipa anche allo show televisivo via via cavo \"Yetziat Hirum\". Quattro anni pi\u00f9 tardi, nel 1997, interpreta il ruolo di Shira Steinberg nella serie TV di Channel 2 \"Florentin\" e, l'anno seguente, le viene assegnato il ruolo della protagonista del film \"Ahava Asura\" con Moshe Ivgy.\nNel 1999 la Zurer illustra il libro \"Badulina\" dell'autore israeliano Gabi Nitzan. Nel 1999 recita nella serie televisiva israeliana \"Zinzana\", mentre nel 2001 \u00e8 protagonista nel film \"Laila Lelo Lola\", l'anno seguente compare nelle serie TV israeliane \"Shalva\" e \"Ha'block\". Nel 2003 partecipa al film \"Kikar Ha'Halomot\" e interpreta uno dei suoi ruoli pi\u00f9 noti in patria, la protagonista della drammedia di Savi Gabizon \"Ha-Asonot Shel Nina\", una giovane neo-vedova di nome Nina che tenta di ricostruire la propria vita in seguito del dramma familiare. Per tale interpretazione la Zurer ha vinto l'Israeli Academy Award come migliore attrice del 2004.\nAgli inizi del 2005, la Zurer partecipa alla popolare serie TV israeliana, \"BeTipul\", incentrata su di uno psicologo e i suoi pazienti; l'attrice interpreta la conturbante Na'ama Lerner, paziente con cui il protagonista, interpretato da Assi Dayan, ha un flirt. Il ruolo le vale, nel 2006, la vittoria dell'Israeli Television Academy Awards come miglior attrice, inoltre la serie raggiunge un tale successo da portare alla realizzazione di un remake statunitense su HBO: \"In Treatment\".\nContemporaneamente inizia a comparire sempre pi\u00f9 di frequente in film statunitensi interpretando la moglie di Avner Kaufman (Eric Bana) in \"Munich\" di Steven Spielberg e una terrorista nell'action/thriller di Pete Travis \"Prospettive di un delitto\", al fianco di Dennis Quaid, William Hurt e Sigourney Weaver. Nel 2007 partecipa a \"Fugitive Pieces\", con Rade \u0160erbed\u017eija, mentre l'anno successivo interpreta un'infermiera che si innamora del protagonista del film drammatico \"Adam Resurrected\".\nNel 2009 \u00e8 coprotagonista, assieme a Tom Hanks e Ewan McGregor, del film di Ron Howard \"Angeli e demoni\", prequel de \"Il codice da Vinci\" dove interpreta il ruolo della scienziata Vittoria Vetra. Nel 2011 interpreta la protagonista femminile del film di Chris Eyre \"Hide Away\" al fianco di Josh Lucas mentre, nel 2013, compare nei panni della madre di Superman, Lara Lor-Van, nel film \"L'uomo d'acciaio\", reboot della serie cinematografica dedicata al supereroe. Nel 2015 entra nel cast della serie Netflix \"Marvel's Daredevil\" nel ruolo di Vanessa Marianna, proprietaria di una galleria d'arte e interesse sentimentale di Wilson Fisk/Kingpin (Vincent D'Onofrio), tale serie fa parte del Marvel Cinematic Universe.\nVita privata.\nZurer \u00e8 sposata dal 2003 con l'imprenditore Gilad Lewandowski e, nel 2005, ha dato la luce suo figlio, Liad. Dal 2007 lei e la sua famiglia vivono in California.\nDoppiatrici italiane.\nNelle versioni in italiano dei suoi film, Ayelet Zurer \u00e8 stata doppiata da:"}
{"id": "1826012", "revid": "729019", "url": "https://it.wikipedia.org/wiki?curid=1826012", "title": "Abd al-Salam Arif", "text": "Biografia.\nDi ideali panarabisti, divenne membro dell'organizzazione clandestina degli Ufficiali Patriottici dell'Iraq e nel 1948 partecip\u00f2 alla guerra arabo-israeliana in Palestina. Al ritorno in patria entr\u00f2 a fa parte del Comando generale delle forze armate irachene.\nIl 14 luglio 1958 partecip\u00f2 con ruolo attivo al colpo di Stato che abbatt\u00e9 la monarchia hascemita. Divenuto Primo Ministro dell'Iraq repubblicano il Gen. \u02bfAbd al-Kar\u012bm Q\u0101sim (Kassem),\u02bf\u0100rif fu nominato vice Primo ministro e ministro degli Interni.\nQuando Kassem fu rovesciato dal violento colpo di stato del febbraio 1963, egli venne eletto Presidente dell'Iraq per via della vasta popolarit\u00e0 di cui godeva. Fu in principio sostenuto dal partito Ba'th che tuttavia gli divenne in seguito ostile quando \u02bf\u0100ref, che nutriva sentimenti nasseriani, port\u00f2 avanti un brusco tentativo di disfarsi dell'ipoteca ba'thista sul finire del 1963.\nDa tre anni al potere, il 13 aprile 1966 rimase vittima di un incidente aereo che vide l'elicottero su cui era a bordo schiantarsi in una zona tra Bassora e al-Qurna, una tragica circostanza che aliment\u00f2 sospetti su un complotto a suo danno.\nSuo fratello \u02bfAbd al-Rahm\u0101n \u02bf\u0100rif, anch'egli militare di carriera, lo sostitu\u00ec alla Presidenza della Repubblica.\nOperato.\nIl Presidente \u02bf\u0100rif cerc\u00f2 di implementare la costruzione di un Iraq pi\u00f9 moderno ma il suo regime, sostanzialmente autoritario, fin\u00ec per corroborare un sistema di potere clientelare (per lo pi\u00f9 a base clanica) poggiato sulle cospicue entrate petrolifere, pregiudicando le possibilit\u00e0 di sviluppo dell'Iraq. \u02bf\u0100rif si fece attuatore di accordi con le multinazionali straniere del petrolio, in particolare con l'Iraq Petroleum Company, che in cambio di maggiori royaties potevano mantenere il monopolio sull'estrazione e sulla produzione del greggio, determinandone prezzi e quantit\u00e0. Nel 1964 decret\u00f2 la nazionalizzazione di banche e maggiori industrie del paese, misura che tuttavia pales\u00f2 l'inadeguatezza tecnica e amministrativa degli apparati statali e che in sostanza si concluse in un fallimento."}
{"id": "1826013", "revid": "721104", "url": "https://it.wikipedia.org/wiki?curid=1826013", "title": "Regioni di discontinuit\u00e0", "text": "Nella Scienza delle Costruzioni si indicano come regioni di discontinuit\u00e0 le strutture, o parti di queste, in cui non risulta applicabile l'ipotesi di Bernoulli. Nella letteratura anglosassone vengono chiamate D regions. La \"D\" sta per Deep Beams, Discontinuity, Disturbed, Detail infatti si tratta di zone interessate da fenomeni diffusivi, ovvero da stati di sforzo bi/tridimensionali.\nLe regioni di discontinuit\u00e0 possono essere intere strutture come le travi parete, le mensole tozze e i plinti o sottosistemi di membrature quali le zone di introduzioni di carichi concentrati e dove avvengono brusche variazioni di sezione.\nNelle D regions non \u00e8 valido il regime alla de Saint Venant e per tanto non valgono i risultati semplificati forniti dalle teorie classiche (de Saint Venant per le strutture monodimensionali, Germain - Lagrange per le piastre inflesse, ecc.).\nLe zone di discontinuit\u00e0 sono caratterizzate da singolarit\u00e0 di tipo geometrico e/o statico.\nQuelle di tipo geometrico possono essere le brusche variazioni di sezione e di direzione dell'asse di una trave, le aperture, le nicchie, le mensole tozze, ecc. mentre quelle di natura statica possono essere i carichi concentrati attivi e reattivi, forze di precompressione, ecc.\nIn una stessa struttura, come succede in una trave, si possono individuare B regions e D regions le cui sezioni di separazione possono essere assunte ad una distanza pari a circa l'altezza dell'elemento strutturale a partire dall'origine del disturbo.\nTale regola si basa sul principio di de Saint Venant e perci\u00f2 non \u00e8 precisa, ma non \u00e8 necessaria alcuna precisione poich\u00e9 la regola d\u00e0 solo un aiuto qualitativo per la determinazione dell'estensione delle D regions. \nIn passato la progettazione delle zone di discontinuit\u00e0 avveniva sulla base di formulazioni empiriche suffragate da prove sperimentali.\nL'affidamento prevalente a criteri empirici per l'analisi delle regioni D era dovuto alla scarsa importanza che in passato si dava alle zone di disturbo.\nSolo negli ultimi decenni si \u00e8 potuto definitivamente accertare la grande influenza che la corretta progettazione delle regioni di discontinuit\u00e0 ha sul comportamento (non solo allo stato limite ultimo) degli organismi strutturali; anche quando queste sono localizzate e di limitata estensione come ad esempio negli angoli dei telai (i nodi trave - pilastro). \nGli attuali orientamenti mirano a limitare l'impiego di tali formulazioni, ed a trarre dalle prove sperimentali ispirazione per la costruzione di modelli sempre pi\u00f9 affinati quali lo strut and tie model, che non di procedure empiriche.\nAttualmente in Italia il D.M. del 14.01.2008, al p.to 4.1.2.1.5, permette di condurre le verifiche di sicurezza di elementi tozzi, nelle zone diffusive e nei nodi, con riferimento a schematizzazioni basate sull'individuazione di tiranti e puntoni. \nIl traliccio equivalente per le D regions in letteratura viene definito anche strut and tie model (STM).\nUna generica zona D pu\u00f2 essere comunque studiata con lo \"strut and tie method\" sia in fase non fessurata (fase I) che in fase fessurata (fase II); i due tralicci che si otterranno, a causa dell'insorgere delle fessure, saranno per\u00f2 tra loro differenti infatti nel primo caso la trave equivalente si pu\u00f2 ricavare dall'analisi in campo lineare elastico, mentre nel secondo caso, ad esempio, mediante il \"load path method\"."}
{"id": "1826014", "revid": "110157", "url": "https://it.wikipedia.org/wiki?curid=1826014", "title": "Partito Comunista del Nepal (marxista-leninista unificato)", "text": "Il Partito Comunista del Nepal (marxista-leninista unificato) (in inglese \"Communist Party of Nepal (Unified Marxist\u2013Leninist)\" - CPN (UML)) \u00e8 stato un partito politico nepalese di ispirazione marxista democratica fondato nel gennaio 1991 dall'unificazione di due distinti soggetti politici:\nNel periodo della Guerra civile nepalese (1995-2005) si \u00e8 sempre schierato a favore di negoziati tra il governo di Kathmandu e i maoisti di Prachanda.\nHa fatto parte del \"Loktantra Andolan\" (o \"Jana Andolan II\"), l'insurrezione che nell'aprile del 2005 ha costretto il re Gyanendra Bir Bikram Shah Dev a cedere i poteri avviando il processo di transizione democratica in corso.\nHa fatto quindi parte dell\"'Alleanza dei sette partiti\" che ha governato il Nepal dal 2006 al 2008, nella fase di transizione verso l'elezione di un'Assemblea Costituente.\nAlle elezioni parlamentari del 2008 ha subito una storica sconfitta, superato sia dal Partito Comunista Unificato del Nepal (maoista) sia dal Partito del Congresso Nepalese. A seguito di questa sconfitta, il leader storico del partito Madhav Kumar Nepal si \u00e8 dimesso e al suo posto si \u00e8 insediato Amrit Kumar Bohara.\nAlle successive elezioni parlamentari del 2013 si \u00e8 piazzato al secondo posto, dopo il Congresso Nepalese, ottenendo il 23,7% dei voti con 175 seggi.\nStoria.\nPrime attivit\u00e0.\nIl PCN(UML) nacque il 6 gennaio 1991 dall'unificazione del Partito Comunista del Nepal (marxista-leninista) e del Partito Comunista del Nepal (marxista), che insieme ad altri partiti comunisti e al Congresso Nepalese avevano sostenuto la rivolta popolare del 1990. Manmohan Adhikari fu eletto presidente, Madan Bhandari fu segretario generale. Il Partito assunse come propria linea ideologica il marxismo-leninismo, sviluppando rapporti amichevoli con i partiti comunisti al potere in Cina, Cuba, Vietnam, Laos e Corea del Nord.\nNel 1993 si tenne il I Congresso del Partito (anche se fu indicato come il V Congresso, in quanto l'UML si riteneva la continuazione del Partito Comunista del Nepal). Il Congresso riconferm\u00f2 il presidente e il segretario; tuttavia, Bhandari mor\u00ec nello stesso anno e fu sostituito da Madhav Kumar Nepal.\nPartecipazione ai governi e atteggiamento verso la monarchia.\nNel dicembre 1994 il PCN(UML) form\u00f2 un governo di minoranza, con Manmohan Adhikari come primo ministro e Madhav Kumar Nepal viceprimo ministro e ministro degli Esteri. Nel 1997 prese parte al governo del Partito Rashtriya Prajatantra e del Partito Nepal Sadbhavana, l'unico senza il Congresso Nepalese.\nNel marzo 1998, per il sostegno al Trattato del Mahakali con l'India, l'UML sub\u00ec alcune scissioni, fra cui quella del Partito Comunista del Nepal (marxista-leninista). Alle elezioni del 1999 riusc\u00ec a raggiungere comunque un considerevole successo, ottenendo il 31,61% dei voti, ma senza essere in grado di battere il Congresso Nepalese. La scissione con il PCN(ml) fu sanata nel 2002.\nManmohan Adhikari mor\u00ec nel 1999 e la posizione di presidente fu di fatto abolita. Madhav Kumar Nepal implement\u00f2 una linea orientata verso la conquista della democrazia multipartitica e la monarchia costituzionale, venendo criticato per non rivendicare la convocazione di un'Assemblea Costituente che abolisse la monarchia.\nIl VII Congresso del Partito (Janakpur, febbraio 2003) riafferm\u00f2 la \"leadership\" di Madhav Kumar Nepal, abolendo ufficialmente la carica di presidente e accettando i suoi orientamenti politici e programmatici.\nDopo la caduta della monarchia.\nQuando Gyanendra, nel 2003, depose il primo ministro Sher Bahadur Deuba e sciolse il parlamento, l'UML si un\u00ec al movimento di protesta contro la monarchia e riusc\u00ec ad egemonizzarlo per un certo periodo. A seguito della marcia indietro di Gyanendra, che torn\u00f2 a nominare Sher Bahadur Deuba primo ministro, l'UML si un\u00ec al governo provvisorio, che venne disciolto il 19 maggio.\nDopo che Gyanendra ebbe dissolto il parlamento e il governo nel 2005, il PCN(UML) si un\u00ec all'Alleanza dei Sette Partiti e nel 2006 entr\u00f2 nel governo \"ad interim\", dopo la caduta della dittatura monarchica, sostenendo Girija Praisad Koirala come primo ministro. L'UML svolse inoltre un importante ruolo nel promuovere la pace con i maoisti di Prachanda.\nNelle elezioni del 2008 per l'Assemblea Costituente, Madhav Kumar Nepal si rifiut\u00f2 di allearsi con il Partito Comunista del Nepal (maoista), temendo che l'UML fosse messo in ombra. Tuttavia, questo si rivel\u00f2 un errore: i maoisti ottennero il 30,52%, mentre l'UML si arrest\u00f2 al 21,63% dei voti; inoltre, perse la tradizionale \"roccaforte\" di Kathmandu e lo stesso Kumar Nepal fu sconfitto dal candidato di Prachanda.\nA maggio, Madhav Kumar Nepal rassegn\u00f2 le proprie dimissioni in favore di Amrit Kumar Bohara; in seguito, l'UML abbandon\u00f2 il governo, affermando che il verdetto popolare si era espresso in favore del PCN (maoista) e non dell'UML.\nIl 17 maggio 2018 si fonde con il Partito Comunista del Nepal (centro maoista), con il quale nel frattempo ha vinto le elezioni, per creare il Partito Comunista Nepalese.\nOrganizzazioni affiliate.\nIl PCN (UML) egemonizza alcune organizzazioni di massa.\nL'Unione Libera Nazionale degli Studenti di tutto il Nepal e la Federazione Giovanile Nazionale Democratica, due estese organizzazioni di giovani e studenti progressisti, sono entrambe controllate dall'UML.\nLa Federazione Generale dei Sindacati Nepalesi, bench\u00e9 sia composto anche da membri di altri partiti, \u00e8 a sua volta strettamente legata all'UML."}
{"id": "1826018", "revid": "1573940", "url": "https://it.wikipedia.org/wiki?curid=1826018", "title": "Prays oleae", "text": "La tignola dell'olivo (Prays oleae ) \u00e8 un lepidottero appartenente alla famiglia Praydidae. Specie fitofaga associata all'olivo, rappresenta una delle pi\u00f9 importanti avversit\u00e0 di questa coltivazione.\nImportanza e diffusione.\nNell'ambito dei fitofagi associati all'olivo, l'importanza della Tignola \u00e8 seconda solo a quella della pi\u00f9 nota Mosca delle olive. La reale entit\u00e0 della dannosit\u00e0 di questa specie \u00e8 tuttavia incerta e, nonostante l'ampia ricerca ad essa dedicata, sussistono indicazioni contrastanti in merito. Le larve della Tignola attaccano le foglie, i fiori e i frutti dell'olivo.\nLa letteratura indica, in generale e in condizioni di ordinariet\u00e0, una scarsa importanza economica dei danni causati alle foglie e ai fiori, in relazione alle peculiarit\u00e0 morfologiche e fisiologiche dell'olivo, mentre \u00e8 piuttosto variabile e incerta l'entit\u00e0 dei danni causati ai frutti: gli attacchi alle drupe ne provocano la caduta precoce o tardiva, ma sempre prima della maturazione, comportando una decurtazione della produzione. La stima dei danni causati dalla \"cascola parassitaria\" \u00e8 per\u00f2 difficile a causa della sovrapposizione con lo stesso fenomeno causato da fattori fisiologici o ambientali di altra natura e della capacit\u00e0 dell'olivo di compensare le perdite dei frutti incrementando la resa unitaria dei frutti residui.\nVa inoltre considerato che la specie \u00e8 soggetta ad un'elevata mortalit\u00e0 per cause naturali, per cui non c'\u00e8 una correlazione ben delineata e costante fra entit\u00e0 della popolazione ed entit\u00e0 dei danni.\nIn definitiva, l'opinione di molti studiosi \u00e8 che questo fitofago si riveli realmente dannoso solo in determinate annate e, probabilmente, in determinate regioni o in particolari contesti agronomici. In molte regioni, compresa l'Italia, la specie \u00e8 ritenuta di secondaria importanza e non \u00e8 interessata da specifici interventi di controllo sistematici. Tuttavia, l'impossibilit\u00e0 di intervenire con metodi curativi all'accertamento di un'infestazione di particolare entit\u00e0 e la difficolt\u00e0 di approntare modelli previsionali portabili nel tempo e nello spazio, fanno s\u00ec che a questa specie sia associata una particolare aleatoriet\u00e0 che la rendono una \"variabile pazza\". In altri termini, se in genere la Tignola provoca danni trascurabili, periodicamente o localmente si rivela notevolmente dannosa e in modo pressoch\u00e9 imprevedibile. Per questi motivi, alla Tignola \u00e8 dedicata un'attenzione particolare da parte della ricerca scientifica, delle autorit\u00e0 fitosanitarie, dei produttori.\nLa specie \u00e8 diffusa in tutto l'areale originario di coltivazione dell'olivo, dal Mar Nero alle coste atlantiche della Penisola Iberica e del Nordafrica. Nonostante l'ampia diffusione che ha avuto l'olivo nelle altre aree a clima mediterraneo, attualmente l'areale del \"Prays oleae\" \u00e8 circoscritto alla sola Regione paleartica. Si teme per\u00f2 l'esportazione in altre regioni. Da anni, le autorit\u00e0 fitosanitarie californiane e l'USDA tengono questa specie sotto osservazione, controllando i possibili ingressi sia negli Stati Uniti sia in Messico. Nel 2002, nei principali porti della California, i funzionari addetti ai controlli hanno intercettato 80 esemplari di Tignola.\nSistematica.\nLa posizione sistematica del genere \"Prays\" e, quindi, della specie \"P. oleae\" \u00e8 incerta e controversa secondo gli Autori. Molti Autori inquadrano il genere \"Prays\" nella famiglia dei Plutellidae, ma \u00e8 alquanto diffusa, storicamente e attualmente, anche l'attribuzione alla famiglia degli Yponomeutidae. Fra gli entomologi italiani prevale l'inserimento nella famiglia Yponomeutidae. Lo stesso inquadramento tassonomico \u00e8 riportato in diverse autorevoli fonti quali, ad esempio, lo \"Zoological Record\", \"Fauna Europaea\", il \"Natural History Museum\".\nDescrizione.\nL'adulto \u00e8 una piccola farfalla, con 11-15 mm di apertura alare. La morfologia dei due sessi \u00e8 sostanzialmente uniforme, con dimensioni leggermente minori nei maschi rispetto alle femmine. Il capo \u00e8 globoso, con antenne relativamente lunghe, filiformi, formate da 35 articoli. Il torace presenta una macchietta brunastra sullo scutello. Le ali anteriori sono grigie con riflessi argentati e decorazioni rappresentate da macchie nerastre, in genere due, dal contorno indefinito e variabile. Quelle posteriori hanno una colorazione grigia pi\u00f9 chiara e uniforme ed hanno il margine posteriore lungamente frangiato. A riposo, le ali sono ripiegate a tetto sull'addome.\nL'uovo ha una forma lenticolare, leggermente convessa e con profilo leggermente ellittico, di circa mezzo millimetro di diametro. Appena deposto \u00e8 bianco, ma con lo sviluppo dell'embrione vira al giallo, poi al rossastro e, infine, al bruno. In caso di aborto, il colore ritorna al giallo.\nLa larva \u00e8 di tipo eruciforme. Nel corso del suo sviluppo cresce di dimensioni da circa mezzo millimetro di lunghezza (neonata) a 7\u20138\u00a0mm (larva matura di 5\u00aa et\u00e0). La pigmentazione \u00e8 uniforme, di colore verde, giallo o nocciola, oppure, pi\u00f9 frequentemente, mostra due strie longitudinali sul dorso, di colore verdastro, affiancate ai lati da due fasce giallastre. Pigmentazioni brune o bruno-nerastre sono presenti in corrispondenza del capo, del protorace e della regione anale.\nLa crisalide, lunga circa 5\u00a0mm, \u00e8 di colore bruno ed \u00e8 racchiusa in un bozzoletto di seta rada, di colore biancastro.\nBiologia.\nEtologia.\nLa specie \u00e8 strettamente associata a piante della famiglia delle Oleaceae. Attacca principalmente l'olivo e l'olivastro, ma si rinviene anche sulle filliree, sul gelsomino, sui ligustri. La letteratura cita anche attacchi a Ranuncolaceae del genere \"Anemone\".\nGli adulti hanno abitudini crepuscolari e durante il giorno stazionano fra la vegetazione, sotto la pagina inferiore delle foglie e sono attivi a temperature di almeno 12\u00a0\u00b0C. Gli accoppiamenti hanno luogo subito dopo lo sfarfallamento e avvengono a seguito dell'emissione del feromone sessuale da parte delle femmine. Il feromone \u00e8 un'aldeide a 14 atomi di carbonio ((Z)-7-tetradecenale) ed ha un raggio d'azione piuttosto ampio. Le ovideposizioni avvengono subito dopo e si protraggono per circa un mese, con la massima intensit\u00e0 nella prima settimana dallo sfarfallamento. Una femmina depone, nel corso della sua vita, circa 200 uova, fino a massimi accertati di 300 uova.\nLe larve hanno comportamenti differenti secondo la generazione. La Tignola dell'olivo svolge tre generazioni l'anno, in ciascuna delle quali, le larve sviluppano a spese di organi differenti: la generazione svernante, autunno-primaverile, si nutre a spese delle foglie (\"generazione fillofaga\"); quella primaverile attacca i fiori (\"generazione antofaga\"); infine, quella estiva, attacca il seme delle olive (\"generazione carpofaga\"). In realt\u00e0, sembra che questo sia un adattamento secondario e si presume che la dieta primitiva del \"Prays\" fosse fillofaga. Questa ipotesi \u00e8 avvalorata dal fatto che in annate di scarsa produzione anche le larve delle generazioni primaverile ed estiva si nutrono a spese delle foglie.\nLo sviluppo larvale si svolge in 5 mute, di cui l'ultima conduce alla ninfosi.\nLe larve della generazione fillofaga rappresentano la fase svernante. Il loro comportamento cambia secondo l'et\u00e0: fino alla 4\u00aa et\u00e0 sono fillominatrici e scavano mine fogliari dall'aspetto ben definito; ci\u00f2 permette di riconoscere con una certa precisione lo stadio di sviluppo in base al sintomo rilevato:\nAd ogni et\u00e0 si produce sempre una nuova mina, ma fra una muta e la successiva possono essere costruite anche pi\u00f9 mine, sulla stessa foglia o su foglie diverse. La larva di 5\u00aa et\u00e0 ha dimensioni tali da non poter pi\u00f9 condurre la vita all'interno di una foglia, perci\u00f2 si sviluppa all'esterno, restando sulla pagina inferiore delle foglie. Il danno in questo caso si manifesta con un'erosione di tutto lo spessore della foglia con l'eccezione dell'epidermide superiore. A maturit\u00e0 erode anche gli apici dei giovani germogli, producendo danni simili a quelli della Piralide dell'olivo. In questa fase, in genere, produce una sorta di riparo avvolgendo le giovani foglioline del germoglio con fili sericei.\nLe larve della generazione antofaga hanno un comportamento pi\u00f9 semplice e una vita pi\u00f9 breve. Nelle primissime fasi, fino a quando hanno lunghezza inferiore a 2\u20133\u00a0mm, si sviluppano all'interno dei boccioli fiorali, passando di fiore in fiore. Superate queste dimensioni erodono i fiori dall'esterno, avvolgendoli in grovigli di fili di seta. Una sola larva distrugge in media da 10 a 20 fiori, talvolta anche fino al doppio.\nLe larve della generazione carpofaga, infine, si sviluppano all'interno delle olive in accrescimento. La penetrazione avviene precocemente, subito dopo l'allegagione: poich\u00e9 le uova sono deposte sul calice, la penetrazione avviene presso il peduncolo della giovane oliva penentrando direttamente dalla faccia ventrale dell'uovo. All'inizio lo sviluppo \u00e8 piuttosto lento e la larvetta si posiziona fra l'endocarpo e il seme. Nel mese di agosto ha luogo la lignificazione dell'endocarpo e la larva resta confinata all'interno del nocciolo, erodendo completamente il seme. La larva matura fuoriesce dall'oliva prima di impuparsi, ma l'unica via di uscita lasciata dall'endocarpo legnoso \u00e8 rappresentata dal polo peduncolare, attraverso il quale passano i vasi; la larva scava perci\u00f2 una mina di uscita, producendo un foro di circa 2\u00a0mm di diametro proprio in corrispondenza del peduncolo dell'oliva, causandone in genere la caduta precoce nel mese di settembre.\nLa ninfosi si svolge all'interno di un rado bozzoletto di seta costruito dalla larva matura. Anche in questo caso si hanno comportamenti differenti secondo la generazione:\nCiclo.\nDa quanto detto in precedenza, si evince che il ciclo del \"Prays oleae\" \u00e8 sincronizzato con quello dell'olivo. La scansione temporale \u00e8 abbastanza costante, con differenze dovute per lo pi\u00f9 alla precocit\u00e0 della cultivar e alla regione. Gli anticipi riguardano ovviamente le cultivar pi\u00f9 precoci e le regioni pi\u00f9 calde, mentre i ritardi hanno luogono nelle regioni pi\u00f9 settentrionali dell'areale e sulle cultivar pi\u00f9 tardive.\nLa generazione fillofaga ha inizio a fine autunno, con le ovideposizioni delle femmine sviluppate dalla generazione carpofaga, in un periodo che si protrae dal mese di settembre fino agli inizi di gennaio. La prima muta ha luogo fra gennaio e febbraio, perci\u00f2 in pieno inverno \u00e8 possibile riscontrare solo le mine serpentiformi. Le larve di 5\u00aa et\u00e0 si rinvengono in primavera, in un intervallo temporale che va dal mese di marzo al mese di maggio. Durante questo periodo ha luogo anche l'incrisalidamento. Gli adulti di questa generazione sfarfallano in piena primavera, da aprile fino agli inizi di giugno. Le femmine depongono le uova sulle mignole, in genere lasciando un solo uovo per ogni bocciolo. In caso di forti infestazioni possono essere deposte anche pi\u00f9 uova per ogni bologo.\nLa generazione antofaga ha scansioni temporali pi\u00f9 ravvicinate. Le larve sono presenti da aprile fino a tutto giugno, dapprima sulle minole ancora in formazione, successivamente sulle infiorescenze. Il loro sviluppo si completa in circa un mese, al quale segue la ninfosi, della durata di 1-2 settimane. Gli sfarfallamenti degli adulti della generazione antofaga hanno luogo perci\u00f2 in un arco temporale che va dalla fine di maggio fino alla prima met\u00e0 luglio, con la maggiore frequenza nel mese di giugno. Le femmine di questa generazione depongono le uova sul calice delle piccole olivine, appena allegate. Le ovideposizioni in genere sono correlate alla cultivar: sono pi\u00f9 precoci sulle olive da mensa, pi\u00f9 tardive in quelle da olio; le olivine interessate dalle ovideposizioni hanno per lo pi\u00f9 le dimensioni di un chicco di grano. In genere, con basse e moderate infestazioni, viene deposto un solo uovo per ogni olivina.\nLe larvette della generazione carpofaga penetrano nell'oliva passando direttamente dall'uovo attraverso il lato ventrale, quello a contatto con il calice. Durante la fase della penetrazione si verifica una cascola precoce delle olivine. Le larve presenti su queste olive sono destinate alla morte. La penetrazione delle larve, comunque, ha luogo solo finch\u00e9 l'endocarpo non si \u00e8 ancora lignificato. Prima dell'indurimento del nocciolo, che in media si verifica nella prima met\u00e0 di agosto, la larva pu\u00f2 attaccare anche la polpa in via di accrescimento provocando il disseccamento e la cascola estiva. Questa cascola \u00e8 comunque di entit\u00e0 limitata. La maggior parte delle larve si sviluppa a spese del seme, che viene eroso a partire dall'esterno. Dopo la lignificazione \u00e8 possibile rilevare l'attacco aprendo il nocciolo con una tronchese: il seme apparir\u00e0 pi\u00f9 o meno eroso, con aree imbrunite o necrotizzate, presenza di rosura e, naturalmente, della larvetta. In ogni modo, l'oliva resta vitale e prosegue nel suo accrescimento. Lo sviluppo larvale si completa a partire dalla seconda met\u00e0 di agosto, in genere sulle olive da mensa. Da questo periodo in poi ha luogo la fuoriuscita della larva e, nella generalit\u00e0 dei casi, la conseguente caduta delle olive. La cascola si protrae, secondo la cultivar e la regione, dalla fine di agosto a tutto il mese di settembre e la sua entit\u00e0 \u00e8 correlata all'intensit\u00e0 degli attacchi. Le olive attaccate che non si distaccano alla fuoriuscita della larva, sono comunque destinate a cadere prima della maturazione a causa della scarsa resistenza in corrispondenza dell'inserzione del peduncolo sulla drupa. L'impupamento, nel terreno o sull'albero, ha una durata di circa due settimane, dopo di che iniziano gli sfarfallamenti.\nFattori naturali di controllo.\nLa biologia della Tignola \u00e8 soggetta ad un forte controllo da parte di fattori naturali, che di norma sono causa di un'elevata mortalit\u00e0.\nDiversi sono i nemici naturali, sia fra i predatori, appartenenti a diversi ordini, sia i parassitoidi, prevalentemente ascrivibili all'ordine degli Imenotteri.\nFra i pi\u00f9 attivi parassitoidi associati alla Tignola vi sono \"Ageniaspis fuscicollis\" var. \"praysincola\" (Hymenoptera: Encyrtidae) e \"Chelonus elaeaphilus\" (Hymenoptera: Braconidae). L'\"A. fuscicollis praysincola\" \u00e8 un parassitoide endofago e poliembrionico che svolge tre generazioni l'anno, sincronizzate con quelle del \"Prays\". Il \"C. elaeaphilus\" \u00e8 anch'esso un parassitoide endofago. Entrambi attaccano le larve. L'azione di questi parassitoidi \u00e8 coadiuvata da altri, ascrivibili ad Imenotteri Calcidoidi e Icneumonidi che si comportano come ectoparassitoidi sulle larve o come endoparassitoidi sulle crisalidi. In generale tutti i parassitoidi associati alla Tignola sono polifagi, perci\u00f2 la loro efficacia \u00e8 subordinata allo stato di biodiversit\u00e0 che riguarda la localit\u00e0 in cui \u00e8 ubicato l'oliveto.\nLa predazione si esercita fondamentalmente sulle uova e sulle larve nei primi stadi di sviluppo, ad opera di entomofagi polifagi. Fra i pi\u00f9 attivi sulle uova vi sono le larve di Neurotteri (Crisopidi), stadi giovanili e adulti di Rincoti predatori (Antocoridi e Miridi), le larve di Imenotteri oofagi (Tricogrammatidi) e, infine, quelle di Ditteri (Sirfidi). Queste ultime sono attive anche sulle larve. Anche nel caso dei predatori, l'efficacia della loro azione \u00e8 subordinata allo stato di salute dell'agrosistema e al grado di biodiversit\u00e0.\nUn quadro generale pi\u00f9 ampio degli entomofagi attivi sul \"Prays oleae\" \u00e8 riassunto nella seguente tabella:\nPer quanto concerne l'intensit\u00e0 dell'azione degli ausiliari le fasi pi\u00f9 esposte sono rappresentate dalla generazione antofaga, in tutte le fasi dello sviluppo, e la generazione carpofaga nella fase di uovo e larva neonata.\nFra i fattori ambientali fisici il ruolo fondamentale \u00e8 svolto dall'andamento climatico e, in particolare, dal regime termico. Il clima interferisce principalmente con la generazione carpofaga e quella fillofaga. Sulla generazione carpofaga hanno effetto letale le alte temperature e il clima siccitoso durante la fase delle ovideposizioni (da met\u00e0 giugno agli inizi di luglio), sia sulle uova sia sulle neonate. Sulla generazione fillofaga hanno un ruolo di contenimento gli inverni rigidi, sulle larve di 1\u00aa et\u00e0, e le primavere fredde, su quelle di 5\u00aa et\u00e0 e sulle crisalidi.\nAltri fattori di mortalit\u00e0 citati in letteratura sono la cascola precoce e la competizione intraspecifica. La cascola postallegagione \u00e8 attribuibile in parte anche a cause fisiologiche o ambientali che, naturalmente, si ripercuotono sulla sopravvivenza delle larve. Il secondo fattore si evidenzia in annate di forti infestazioni sulla generazione carpofaga, quando avvengono pi\u00f9 ovideposizioni per oliva: in questi casi una sola larva avr\u00e0 il sopravvento sulle altre, destinate a morire.\nL'insieme di questi fattori porta in genere ad elevate percentuali di mortalit\u00e0, di molto superiori al 90% per le generazioni antofaga e carpofaga e di poco inferiori per quella fillofaga. Queste percentuali non impediscono tuttavia il verificarsi di danni ingenti quando le percentuali di mortalit\u00e0 si assestano su valori inferiori ma pur sempre alti.\nDanni.\nLa valutazione dei danni prodotti dalla Tignola \u00e8 piuttosto complessa per i molteplici elementi da prendere in considerazione: gli attacchi del fitofago, infatti, si esercitano su tre differenti organi, di cui solo l'ultimo ha una correlazione diretta con la produzione. Tuttavia la stessa stima della dannosit\u00e0 della generazione carpofaga diventa problematica se non si tiene conto delle interferenze attribuibili alla mortalit\u00e0 delle larve, alle cause naturali della cascola, a meccanismi intrinseci di difesa o di compensazione omeostatica dell'olivo. Poich\u00e9 questi fattori d'interferenza variano notevolmente secondo il contesto, la definizione di un criterio di validit\u00e0 generale \u00e8 poco affidabile. Ci\u00f2 pu\u00f2 condurre a due tipi di errori:\nGenerazione fillofaga.\n\u00c8 opinione comune che, in condizioni ordinarie, i danni prodotti dalla generazione fillofaga sono di modesta entit\u00e0 e non richiedono interventi di controllo: le mine scavate dalle larve fino alla 4\u00aa et\u00e0 sono considerate un danno lieve perch\u00e9 la pianta sopporta bene questi attacchi; le stesse foglie attaccate mantengono la vitalit\u00e0 per pi\u00f9 anni, pur perdendo una parte della superficie assimilante.\nDanni pi\u00f9 consistenti sono prodotti invece dalle larve di 5\u00aa et\u00e0 quando si esercitano sui giovani germogli, in quanto possono condurre al blocco dell'accrescimento. Se contenuti, in rapporto al numero di germogli emessi dalla pianta, non giustificano la necessit\u00e0 di un intervento. Si possono per\u00f2 presentare casi da richiedere interventi straordinari quando si hanno intensi attacchi su giovani piantine, situazione che pu\u00f2 interessare il settore del vivaismo oppure un oliveto appena impiantato.\nGenerazione antofaga.\nAnche per la generazione antofaga, in condizioni normali non \u00e8 richiesto un intervento di controllo. L'olivo \u00e8 una pianta che ha una percentuale di allegagione fisiologicamente bassa, che di norma si assesta su valori del 7-10%. Tuttavia, la specie ha meccanismi fisiologici che, anche in caso di percentuali di allegagione molto pi\u00f9 basse, permettono alla pianta di compensare il \"gap\" con la produzione residua. Produzioni medio-alte possono essere garantite anche con percentuali di allegagione dell'ordine del 1-2%. In definitiva, a fronte del notevole numero di fiori prodotti da una pianta, sono pochissimi quelli destinati a produrre un'oliva, per cui anche attacchi di particolare intensit\u00e0 non avranno ripercussioni sulla produzione.\nI danni da parte della generazione antofaga possono essere significativi in particolari condizioni, quando la fioritura \u00e8 poco abbondante. Tale contesto si pu\u00f2 verificare su certe cultivar di olivo oppure in certe annate con andamento climatico sfavorevole.\nGenerazione carpofaga.\nLa generazione carpofaga \u00e8 quella che effettivamente produce danni di una certa consistenza, che vanno per\u00f2 valutati in rapporto al contesto. Per valutare i danni prodotti dalla generazione carpofaga non si possono trascurare i seguenti aspetti:\nA queste considerazioni vanno aggiunte quelle relative al concetto di soglia di intervento: l'intervento di controllo \u00e8 economicamente giustificato se il suo costo \u00e8 inferiore al beneficio economico derivato dal recupero della produzione che sarebbe realmente persa a causa della Tignola.\nIn relazione a quanto detto, si evince che la generazione carpofaga produce un danno di una certa consistenza, ma che non necessariamente giustifica eventuali interventi fitoiatrici. La ricerca scientifica ha dedicato una particolare attenzione a questo aspetto, nel tentativo di allestire modelli previsionali che permettano una valutazione precoce della probabile entit\u00e0 del danno. Tali modelli hanno per\u00f2 una validit\u00e0 contestuale e non \u00e8 detto che possano essere propagati a situazioni ambientali e locali differenti. A titolo di esempio, in Puglia \u00e8 stato stimato che la percentuale di infestazione sulle olive appena allegate \u00e8 mediamente 2-3 volte superiore alle olive soggette alla cascola di fine estate causata dalla Tignola. Il danno \"tecnico\" va poi stimato in termini di benefici-costi per valutare l'effettiva opportunit\u00e0 di un intervento di controllo. Con criteri dello stesso indirizzo, in Sardegna \u00e8 stata stimata una soglia d'intervento, riferita alla percentuale di infestazione sulle olivine in postallegagione, dell'ordine del 40-50% per la cultivar Bosana (da olio), del 5% per cultivar da mensa in annate di carica e del 10%, sempre per variet\u00e0 da mensa, in annate di carica.\nDifesa dell'olivo.\nVista la possibilit\u00e0 non rara che gli attacchi del \"Prays\" siano poco dannosi e tali da non giustificare interventi di controllo, i metodi di lotta pi\u00f9 razionali vertono sulla lotta biologica e sulla lotta integrata. Una difesa basata sulla lotta a calendario, oltre a rivelarsi inutile in molti contesti, aumenta i costi di gestione dell'oliveto e l'impatto ambientale. In base a quanto detto precedentemente, gli eventuali interventi sono mirati a combattere esclusivamente la generazione carpofaga, lasciando le altre generazioni al controllo naturale e intervenendo solo in casi eccezionali.\nLa lotta alla generazione carpofaga si pu\u00f2 attuare solo in via preventiva, nelle prime fasi, ossia nel corso delle ovideposizioni o al massimo quando le larvette sono appena penetrate. Eventuali trattamenti chimici eseguiti tardivamente, dalla met\u00e0 di luglio in poi, si rivelano privi di efficacia per l'impossibilit\u00e0 di raggiungere la larva annidata nel seme. Dato il contesto, la valutazione dell'opportunit\u00e0 dell'intervento richiede necessariamente il monitoraggio della popolazione, che si pu\u00f2 attuare in diversi modi.\nMonitoraggio.\nIl monitoraggio della popolazione ha lo scopo di quantificare l'entit\u00e0 delle ovideposizioni e, quindi, stimare l'intensit\u00e0 degli attacchi da parte della generazione carpofaga. I metodi a disposizione sono di tre tipi:\nIl monitoraggio diretto delle ovideposizioni \u00e8 sicuramente il metodo pi\u00f9 affidabile in quanto permette una stima diretta della probabile infestazione, fermo restando che nella stima si deve comunque applicare un adeguato coefficiente di riduzione. Il monitoraggio va fatto su un campione di 100-200 olive prelevate con una distribuzione casuale. Il limite di questo metodo consiste nel fatto che l'esame deve essere fatto ricorrendo ad uno stereomicroscopio o una lente a forte ingrandimento, date le piccole dimensioni delle uova (0,5\u00a0mm). Il periodo in cui prelevare i campioni dipende naturalmente dalla precocit\u00e0 della cultivar e dalla localit\u00e0 e va dagli inizi di giugno alla prima met\u00e0 di luglio. Eventualmente si pu\u00f2 restringere il periodo di campionamento ricorrendo al monitoraggio dei maschi. La soglia di intervento varia, come si \u00e8 detto in precedenza, in funzione di criteri ambientali e varietali. In proposito \u00e8 utile attenersi alle indicazioni dei bollettini fitosanitari, che riportano in genere soglie di intervento calibrate sulle realt\u00e0 locali. Tale soglia, in molte regioni italiane, \u00e8 orientata a valori dell'ordine del 10-15% per cultivar da olio.\nIl monitoraggio degli adulti si basa sull'impiego di trappole a feromone e, quindi, rileva la popolazione dei maschi. Il feromone della Tignola dell'olivo ha un raggio d'azione molto ampio, perci\u00f2 sono sufficienti poche trappole (massimo 3 trappole ad ettaro). Le trappole per il \"Prays oleae\" sono del tipo a capannina, con fondo cosparso di vischio entomologico recante al centro l'erogatore del feromone. Il ricorso alle trappole a feromone non \u00e8 scevro da problemi: in corrispondenza dei picchi di cattura si hanno in genere catture dell'ordine di alcune centinaia di maschi a settimana, con punte eccezionali che possono superare anche il migliaio, perci\u00f2 la lettura delle trappole non \u00e8 agevole. Il problema principale, per\u00f2, risiede nella difficolt\u00e0 di correlare la dinamica dei voli all'infestazione reale: per quanto esistano gi\u00e0 delle indicazioni di riferimento pubblicate talvolta nei bollettini fitosanitari, ancora non esistono conoscenze affidabili sulla soglia di intervento basata sulle catture dei maschi.\nSe il monitoraggio degli adulti non \u00e8 propriamente indicato per determinare la soglia di intervento, il metodo si rivela invece di indubbia utilit\u00e0 per determinare il momento opportuno in cui intervenire: i trattamenti chimici larvicidi eseguiti sulla generazione carpofaga sono efficaci solo se eseguiti con principi attivi endoterapici in grado di raggiungere la larva durante la fase di penetrazione. Un trattamento eseguito in ritardo ha scarsa efficacia se l'oliva ha gi\u00e0 dimensioni non trascurabili e in ogni modo non ha alcuna efficacia se il nocciolo \u00e8 in fase di lignificazione. Sulla base di queste considerazioni, tenuto conto che l'attivit\u00e0 di ovideposizione \u00e8 intensa nella prima settimana dallo sfarfallamento, il momento opportuno in cui eseguire il trattamento rientra nell'intervallo massimo di una settimana dal rilevamento del picco di catture.\nIl monitoraggio delle infiorescenze attaccate dalla generazione antofaga si basa sul presupposto che da questa generazione sfarfallano gli adulti che deporranno le uova della generazione carpofaga. Esiste una correlazione fra l'intensit\u00e0 di infestazione delle infiorescenze e l'intensit\u00e0 delle ovideposizioni della generazione successiva. Tenendo conto dei fattori di mortalit\u00e0, la soglia d'intervento consigliata si aggira su percentuali dell'ordine del 30-35% di fiori infestati. Il vantaggio di questo metodo consiste nella facilit\u00e0 del rilevamento, in quanto non richiede l'uso dello stereomicroscopio.\nMetodi di lotta.\nLa lotta al \"Prays oleae\" pu\u00f2 essere condotta ricorrendo a metodi chimici impostati secondo i criteri della lotta integrata oppure a metodi biologici. Tecniche agricole come il sovescio o colture di copertura - colture erbacee coltivate per migliorare la fertilit\u00e0 dei suoli - possono contribuire alla lotta e la prevenzione coprendo il suolo, riducendone la temperatura e favorendo la diffusione di piccoli animali e insetti predatori della \"Prays oleae\" e di altri parassiti.\nIl trattamento chimico va eseguito contro la generazione carpofaga in corrispondenza della massima attivit\u00e0 di ovideposizione. L'epoca del trattamento si colloca - secondo i contesti - in un intervallo temporale che non si protrae oltre la met\u00e0 di luglio. A tal fine, come si \u00e8 detto in precedenza, \u00e8 di grande utilit\u00e0 ricorrere al monitoraggio degli adulti ed eseguire il trattamento entro una settimana dal rilevamento del picco di catture. Considerato il meccanismo con cui avviene l'infestazione, il principio attivo deve necessariamente essere endoterapico (sistemico o citotropico) in quanto deve penetrare nell'olivina e raggiungere la larva. Trattamenti con prodotti di copertura sono privi di efficacia in quanto la larva della generazione carpofaga penetra nell'olivina direttamente dall'uovo senza fuoriuscire all'esterno. Gli insetticidi consigliati in letteratura o dai servizi fitosanitari sono i fosforganici, in particolare il dimetoato, il triclorfon, il fenitrothion.\nPer le cultivar da mensa si ritiene opportuno l'intervento sulla generazione antofaga in caso di scarsa fioritura con una soglia d'intervento del 10-15% di infiorescenze attaccate.\nLa lotta biologica si basa principalmente sul metodo inoculativo e su quello protettivo. Il metodo inondativo presuppone infatti il lancio di un entomofago dotato di notevole mobilit\u00e0, in grado di distribuirsi uniformemente in tutto l'oliveto. Considerata l'entomofauna utile attiva sulla tignola, l'ausiliare pi\u00f9 indicato, disponibile in commercio, \u00e8 la \"Chrysoperla carnea\" che, per la biologia e l'etologia della larva, non pu\u00f2 essere impiegata in olivicoltura con il metodo inondativo. Migliori risultati potrebbero darli i Trichogrammatidi e gli Antocoridi, insetti pi\u00f9 mobili, ma non ci sono sufficienti studi specifici in proposito.\nIntervenendo preventivamente sulle generazioni fillofaga e antofaga si pu\u00f2 invece ricorrere ai preparati a base di \"Bacillus thuringiensis\". Questo bioinsetticida si \u00e8 infatti rivelato efficace nei confronti della Tignola. Per le sue prerogative agisce esclusivamente sulle larve che si trovano all'aperto e, soprattutto, si rivela efficace sulle larve nei primi stadi di sviluppo. L'intervento pi\u00f9 razionale, pertanto, dovrebbe collocarsi all'inizio dell'infestazione della generazione antofaga. In questo contesto il trattamento insetticida, compatibile con i criteri della lotta biologica, ha lo scopo preventivo di abbassare la popolazione di adulti della generazione antofaga e ridurre perci\u00f2 l'intensit\u00e0 delle ovideposizioni.\nNello stesso ambito d'impiego si colloca l'azadiractina, tuttavia, se questo principio attivo \u00e8 indicato fra quelli impiegabili nella lotta al \"Prays\", non si \u00e8 finora dimostrato efficace.\nIn merito ad altri metodi di controllo della Tignola dell'olivo, sono state condotte prove di lotta con il metodo della confusione sessuale, senza fornire risultati apprezzabili."}
{"id": "1826020", "revid": "212348", "url": "https://it.wikipedia.org/wiki?curid=1826020", "title": "Bay County", "text": ""}
{"id": "1826022", "revid": "1272592", "url": "https://it.wikipedia.org/wiki?curid=1826022", "title": "Il Puma", "text": "Il Puma \u00e8 una serie tv poliziesca di azione ed arti marziali, che vede il modello ed esperto di combattimento Mickey Hardt come protagonista; la regia \u00e8 in mano al noto attore di arti marziali Donnie Yen. And\u00f2 in onda in Germania sulla rete RTL ininterrottamente per gli anni 2000 e 2001; in Italia venne trasmessa da Rai 2 una sola volta nel 2003.\n\u00c8 il primo telefilm sulle arti marziali di produzione europea.\nIl successo si deve soprattutto all'episodio pilota, dove Hardt per la prima volta veste i panni di Josh Engel, eroe metropolitano che fa piazza pulita di pericolosi criminali grazie al suo talento nel combattimento corpo a corpo.\nLa serie era nota nel mercato anglofono con il nome \"Codename: Puma\".\nTrama.\nJosh Engel \u00e8 un abile insegnante di arti marziali di Berlino che, un giorno, dovr\u00e0 aiutare la polizia per salvare 30 ostaggi in un palazzo, e il capo dei terroristi minaccia di ucciderli se non gli verr\u00e0 dato il riscatto, ma Josh si insinua all'interno del grattacielo e li uccide tutti, compreso il capo. Spesso e volentieri, si ritrova quindi ad aiutare la polizia locale in altri difficile casi di terrorismo, affiancando la bella Jackie ed il turco Mehmet.\nLa particolarit\u00e0 \u00e8 che Josh fa affidamento in toto sulla sua tecnica di combattimento, di stile asiatico, e il fato vuole che spesso si trovi opposto a criminali che maneggiano armi bianche o che eccellono in svariate tecniche di lotta, dal kung fu alla capoeira."}
{"id": "1826023", "revid": "279320", "url": "https://it.wikipedia.org/wiki?curid=1826023", "title": "Der Puma", "text": ""}
{"id": "1826024", "revid": "279320", "url": "https://it.wikipedia.org/wiki?curid=1826024", "title": "Der Puma - K\u00e4mpfer mit Herz", "text": ""}
{"id": "1826034", "revid": "767487", "url": "https://it.wikipedia.org/wiki?curid=1826034", "title": "I Calabruzi", "text": "I Calabruzi \u00e8 il primo album del gruppo musicale di canzoni popolari calabresi Calabruzi pubblicato nel 1994."}
{"id": "1826042", "revid": "30794", "url": "https://it.wikipedia.org/wiki?curid=1826042", "title": "Tomba della Scimmia", "text": "La Tomba della Scimmia si trova nella Necropoli di Poggio Renzo, a quattro chilometri dalla citt\u00e0 di Chiusi, ed \u00e8 attribuibile al 480-470 a.C. Fu scoperta da Alessandro Fran\u00e7ois nel marzo del 1846 e prende il nome dalla raffigurazione di una scimmia dipinta nel fregio che orna la camera centrale della tomba.\nLa tomba \u00e8 visitabile su prenotazione rivolgendosi al personale del Museo archeologico nazionale di Chiusi.\nDescrizione.\nL'ipogeo ha pianta a croce con tre camere aperte su un atrio centrale, oltre a un dromos d'ingresso a gradini. Vi si accede per una scala che non \u00e8 l'originale, il dromos infatti \u00e8 interrato sotto la sede stradale. Le porte sono con battenti sagomati.\nTutte le camere, compresa quella centrale (atrio), presentano letti funebri ricavati nella roccia, scolpiti a basso rilievo in forma di \"klinai\" (letti per il banchetto).\nI soffitti sono a cassettoni, imitanti modelli lignei e in parte dipinti. Al centro del soffitto ell'atrio si trova una testina femminile, mentre nella stanza di fondo si trova un motivo vegetale con quattro sirene agli angoli.\nPitture.\nLe pitture della tomba, a parte le figure di due uomini (servi?) ed un serpente barbuto sulle pareti della camera di fondo, sono concentrate in una fascia di limitata ampiezza nell'atrio centrale, al di sopra di uno zoccolo verde. La fascia decorata \u00e8 incorniciata in basso da un semplice meandro, e in alto da un kyma a foglioline; vi sono rappresentati giochi funebri.\nA partire dalla porta di ingresso si incontra l'inizio dei giochi, con dei giovani che reggono rami di palma, ai quali seguono due suonatori e una corsa di bighe, che si svolge tra mete a forma di pigna. Nella scena \u00e8 presente un soggetto, forse un agonoteta (arbitro); seguono poi due uomini con rami di palma, con un giubbetto che potrebbe essere quello di aurighi. Seguono altri agoni, due \"desultores\" (giovani che saltano gi\u00f9 da cavallo), cio\u00e8 due atleti che lottano alla presenza di un agonoteta. Dietro di quest'ultimo, nascosta in un ceppo di arbusti, c'\u00e8 la scimmia che ha dato il nome alla tomba. La parte successiva mostra un atleta nell'atto di lanciare l'asta acconciato in maniera insolita, assistito da uno schiavo che reca un globo in mano (una palla? un peso?) e da due pugili. La parte seguente riporta giochi di destrezza e danze: si vede un pirrichista con due auleti (suonatori di doppio flauto), due cavalli, un \"desultor\", un giovane coronato che indossa la clamide, e infine, tornando verso la porta d'ingresso, \u00e8 dipinta una scena forse di commiato, con un personaggio appoggiato a un bastone e due giovinetti ignudi che sembrano fare cenni di saluto. Alle loro spalle si trova una donna sotto un parasole, che assiste a una danza-gioco, raffigurata pi\u00f9 chiaramente nella tomba dei Giocolieri a Tarquinia: si tratta del lancio, al suono del flauto, di piattelli entro un candelabro, che \u00e8 posto sulla testa della danzatrice al centro.\nLa scena \u00e8 quindi una serie di giochi atletici (lancio dell'asta, lotta, pugilato), spettacoli di abilit\u00e0 e musicali (con suonatori di lira, tromba con lungo corno e doppio flauto), danze ed una corsa di bighe. La donna col capo velato sotto il parasole \u00e8 una nobildonna, una spettatrice o pi\u00f9 probabilmente la defunta, la proprietaria della tomba in onore della quale si svolgono i giochi funebri.\nStile e datazione.\nLa tomba \u00e8 stata messa in relazione con altre tombe simili di Tarquinia, dove si trovano giochi e danze funebri, ma in questo caso \u00e8 assente qualsiasi scena di banchetto. Le scene sono articolate con complessit\u00e0, ma la qualit\u00e0 della pittura \u00e8 piuttosto povera, con schematismi e scarsa cura dei dettagli. Il modello riflette tipi tardo-arcaici, che si trovano di qualit\u00e0 maggiore a Tarquinia (come nella tomba delle Bighe), con assonanze anche con cippi chiusini pi\u00f9 tardi. La policromia \u00e8 molto ridotta, come nelle tombe di Tarquinia pi\u00f9 tarde. Tenendo conto di questi tratti stilistici \u00e8 stata proposta una datazione ai primi decenni del V secolo a.C., anche per la presenza di alcuni scorsi che postulano la conoscenza delle esperienze della fine del VI secolo a.C.\nTra le tombe chiusine assimilabili per datazione c'\u00e8 quella del Colle."}
{"id": "1826045", "revid": "1543377", "url": "https://it.wikipedia.org/wiki?curid=1826045", "title": "Bruno Bartoletti", "text": "Biografia.\nHa compiuto gli studi musicali presso il conservatorio Luigi Cherubini di Firenze.\nEsordisce il 3 gennaio 1954 dirigendo nella replica nel Teatro Comunale di Firenze di \"Rigoletto\" con Gianni Raimondi, Aldo Protti ed Ugo Novelli.\nIl 1\u00ba luglio dello stesso anno ha sposato la maestra elementare Rosanna Sandretti con la quale ha avuto due figlie ed ha vissuto fino alla morte di lei (2 agosto 2011).\nIl suo nome \u00e8 legato alla citt\u00e0 di Firenze dove ha ricoperto per molti anni la carica di Direttore Stabile del Maggio Musicale Fiorentino e, dal 1985 al 1991, di direttore artistico.\n\u00c8 stato direttore stabile all'Opera di Copenaghen ed all'Opera di Roma dal 1965 al 1973. Inoltre, dal 1964, \u00e8 stato prima codirettore con Pino Donati e quindi dal 1975 al 1999 direttore stabile e direttore artistico all'Opera di Chicago. A Chicago dal 1956 al 2007 ha diretto oltre 600 rappresentazioni di 55 opere.\nSpecializzato nel repertorio operistico, negli ultimi anni ha lavorato con le orchestre dei pi\u00f9 prestigiosi teatri italiani, come il Teatro alla Scala di Milano, il Teatro Regio di Parma, l'Opera di Roma, il Teatro comunale di Firenze, il San Carlo di Napoli, il Teatro Regio di Torino.\nHa realizzato anche incisioni discografiche con alcuni tra i pi\u00f9 grandi interpreti della lirica, tra cui Luciano Pavarotti, Pl\u00e1cido Domingo, Renata Tebaldi, Montserrat Caball\u00e9.\nNel 2001 \u00e8 stato nominato Cavaliere di Gran Croce dell'Ordine al merito della Repubblica italiana.\nDal 2002 \u00e8 stato direttore musicale della Fondazione Teatro Regio di Parma.\nIl 15 maggio 2009 gli \u00e8 stata conferita la cittadinanza onoraria di Firenze \n\u00c8 scomparso alla vigilia dell'ottantasettesimo compleanno."}
{"id": "1826047", "revid": "767487", "url": "https://it.wikipedia.org/wiki?curid=1826047", "title": "Terra mia (Calabruzi)", "text": "Terra mia \u00e8 il terzo album del gruppo di musica popolare calabrese i Calabruzi pubblicato nel 1997."}
{"id": "1826048", "revid": "339392", "url": "https://it.wikipedia.org/wiki?curid=1826048", "title": "San Marziano vescovo", "text": ""}
{"id": "1826049", "revid": "411198", "url": "https://it.wikipedia.org/wiki?curid=1826049", "title": "B region", "text": "Nella letteratura anglosassone le parti di strutture, dove \u00e8 applicabile l'ipotesi di Bernoulli vengono chiamate B regions. La B sta per Bernoulli, beam, bending. \nIn tali regioni prevale un regime alla de Saint Venant e perci\u00f2 valgono i risultati forniti dalle teorie classiche (de Saint Venant, Germain - Lagrange, Airy). Antonio Cirillo a corollario della sua teoria MCM ha proposto nel 2018 di diversificare le B regions in BT con fibre solo tese, BC con fibre solo compresse, BB che rappresentano un concio tipico di un elemento inflesso, con fibre tese su un bordo e compresse su un altro. La B \u00e8 restata in onore al fisico Bernoulli ma viene contestata l'analogia idrodinamica in quanto all'interno della struttura non vi sono flussi ma 'catene' tese o compresse che seguono all'incirca le linee isostatiche di trazione e compressione e seguono in generale traiettorie curvilinee.. \nDai risultati di un'analisi elastico-lineare di una generica struttura, risulta che le B regions presentano campi di tensioni regolari per traiettoria ed intensit\u00e0 e si distinguono dalle D regions o zone di discontinuit\u00e0, che sono caratterizzate da concentrazioni di tensione la cui intensit\u00e0 decresce progressivamente allontanandosi dalla zona di disturbo (carico concentrato attivo o reattivo, brusco cambio di sezione, presenza di aperture, carico di precompressione).\nPertanto in una stessa struttura si individuano B regions e D regions le cui sezioni di separazione possono essere assunte ad una distanza pari a circa l'altezza dell'elemento strutturale a partire dall'origine del disturbo.\nIn fase fessurata (fase II) lo studio di una zona B pu\u00f2 essere effettuato con il metodo del traliccio equivalente che per queste zone, in letteratura viene definito truss model.\nIl truss model pu\u00f2 essere utilizzato anche per lo studio di B regions in fase I (fase non fessurata), in questo caso il traliccio sar\u00e0 differente da quello ottenuto in fase II."}
{"id": "1826050", "revid": "2110845", "url": "https://it.wikipedia.org/wiki?curid=1826050", "title": "Sergio Maggini", "text": "Professionista tra il 1945 ed il 1951, vinse diverse classiche italiane e una tappa al Giro d'Italia 1949.\nCarriera.\nCorse per la Benotto, la Wilier Triestina, la Lygie, la Taurea e l'Atala, distinguendosi come passista veloce; corse per alcuni anni insieme al fratello minore Luciano. Le sue vittorie da professionista furono la Coppa Bernocchi nel 1945, il Giro del Piemonte nel 1946, il Trofeo Baracchi ed il Gran Premio Industria e Commercio di Prato nel 1947, la Milano-Torino nel 1948 ed una tappa al Giro d'Italia nel 1949. Fu terzo alla Milano-Sanremo nel 1947."}
{"id": "1826051", "revid": "24099", "url": "https://it.wikipedia.org/wiki?curid=1826051", "title": "Chiesa di San Cristoforo (Greve in Chianti)", "text": ""}
{"id": "1826055", "revid": "123525737", "url": "https://it.wikipedia.org/wiki?curid=1826055", "title": "Lorenzo Torrentino", "text": "Ebbe tra i suoi committenti il duca di Firenze Cosimo I de' Medici.\nBiografia.\nLorenzo Torrentino nacque con il nome di Laurens van den Bleeck a Gemert (cittadina del Ducato di Brabante nei Paesi Bassi), membro di una famiglia agiata. Probabilmente studi\u00f2 alla Scuola Latina di Macropedius a Den Bosch. Successivamente, Torrentino deve aver lavorato per alcuni stampatori e librai ad Anversa, Basilea, Lione e Venezia. A partire dal 1532-1533 visse a Bologna, dove esercit\u00f2 l'attivit\u00e0 di stampatore e libraio insieme a un suo connazionale, il grande studioso di lingua greca Arnoldo Arlenio (Arnoldus Arlenius Peraxylus, \"alias\" Arndt van Eyndhouts da Aarle, anch'egli originario del Brabante). Qui operava per la \u201cLibreria del Thodesco\u201d. La loro tipografia si trovava vicino alla cappella di Sant'Andrea delle Scuole, nel centro di Bologna. Importarono libri greci e latini da Francia e Germania e vendettero libri in tutta Italia e non solo. Inoltre, lavorarono come agenti letterari \"ante litteram\": mettevano in contatto proprietari di manoscritti ed autori con editori e stampatori. Torrentino si spos\u00f2 con la bolognese Nicolosia de Amicis il 14 giugno 1543.\nNel 1546 fu invitato a Firenze dal duca Cosimo I de' Medici. Nel 1547 apr\u00ec la sua stamperia a Garbo, vicino alla chiesa di San Romolo. Essendo lo stampatore del duca, Torrentino produsse un notevole numero di libri, pari a 257. \u00c8 proprio la grande vastit\u00e0 della sua produzione a renderlo degno di nota. Tra i volumi che produsse ci furono opere di autori come Alberti, Giovio, Guicciardini e Vasari. La stamperia di Torrentino prosper\u00f2 e produsse opere di alta qualit\u00e0. Una delle sue pi\u00f9 importanti pubblicazioni fu, nel 1553, il \"Digesto\", pubblicazione a stampa della codificazione del diritto romano raccolta dall'imperatore romano Giustiniano. Torrentino svolse l'incarico di \u00abstampatore ducale\u00bb fino alla morte.\nTra il 1554 e il 1555 Torrentino lavor\u00f2 a Pescia. La sua prima moglie mor\u00ec tra il 1552 e il 1557. Il 19 settembre 1558 si rispos\u00f2 con Lucrezia Albertinelli, vedova fiorentina. Nel 1562 fu chiamato a Mondov\u00ec per amministrare e dirigere la tipografia ivi fondata per volere del duca Emanuele Filiberto I di Savoia.\nMor\u00ec a Firenze il 2 febbraio 1563. L'attivit\u00e0 tipografica fu continuata dai figli Leonardo, Romolo e Bonaventura. Lorenzo Torrentino contribu\u00ec notevolmente allo scambio di idee tra i Paesi transalpini e l'Italia. Inoltre contribu\u00ec allo sviluppo delle lingue toscana ed italiana."}
{"id": "1826056", "revid": "767487", "url": "https://it.wikipedia.org/wiki?curid=1826056", "title": "Ohi bella", "text": "Terra mia \u00e8 il quarto album del gruppo di musica popolare calabrese i Calabruzi pubblicato nel 1999."}
{"id": "1826061", "revid": "716642", "url": "https://it.wikipedia.org/wiki?curid=1826061", "title": "Associa\u00e7\u00e3o Desportiva S\u00e3o Caetano", "text": "LAssocia\u00e7\u00e3o Desportiva S\u00e3o Caetano, noto anche semplicemente come S\u00e3o Caetano, \u00e8 una societ\u00e0 calcistica brasiliana con sede nella citt\u00e0 di S\u00e3o Caetano do Sul, nello stato di San Paolo.\nStoria.\nFondata nel 1989, colse i primi successi dopo poco tempo, vincendo i campionati di terza e seconda divisione dei campionati regionali di San Paolo.\nNel 2000 il club sal\u00ec alla ribalta calcistica nazionale. In quell'anno il campionato brasiliano di calcio si disput\u00f2 in maniera insolita, dato che il campione nazionale venne deciso da un mini torneo che raccoglieva rappresentanti di tutte e tre le divisioni (dodici dalla prima, tre dalla seconda e una dalla terza). Il S\u00e3o Caetano giunse secondo in seconda divisione e si qualific\u00f2 per il torneo finale. Battendo i pi\u00f9 quotati Fluminense, Palmeiras e Gr\u00eamio, si qualific\u00f2 per la finale contro il Vasco da Gama. Nella prima partita pareggi\u00f2 e nella seconda un'invasione di campo provoc\u00f2 la sospensione dell'incontro. Nonostante alcune pressioni affinch\u00e9 il S\u00e3o Caetano fosse proclamato campione, fu decretata la disputa di una terza partita, che il Vasco vinse.\nA differenza di molte squadre giunte all'apice o quasi del successo e poi cadute nell'oblio, il S\u00e3o Caetano fu autore di un altro ottimo campionato nel 2001. Gioc\u00f2 in massima serie e raggiunse la finale contro l'Atl\u00e9tico Paranaense. Ancora una volta fin\u00ec al secondo posto, ma due stagioni giocate ai massimi livelli fecero guadagnare alla squadra rispetto nell'ambiente calcistico brasiliano.\nNel 2002 il S\u00e3o Caetano fu finalista di Coppa Libertadores, la massima competizione calcistica per club sudamericani, e perse ai rigori contro i paraguaiani dell'Olimpia.\nNel 2004 vinse il Campionato Paulista battendo il Paulista di Jundia\u00ed.\nIl 27 ottobre 2004, nel corso della partita contro il San Paolo, il difensore del S\u00e3o Caetano Serginho mor\u00ec per attacco cardiaco. Il club fu pesantemente penalizzato dalla federcalcio brasiliana (CBF), penalizzazione i cui effetti si avvertono ancora oggi nel rendimento della squadra. Alla fine del 2006 la squadra retrocesse in S\u00e9rie B."}
{"id": "1826062", "revid": "33751", "url": "https://it.wikipedia.org/wiki?curid=1826062", "title": "AD S\u00e3o Caetano", "text": ""}
{"id": "1826064", "revid": "400694", "url": "https://it.wikipedia.org/wiki?curid=1826064", "title": "Doug Jones", "text": "\u00c8 famoso per le sue partecipazioni a film di genere fantasy, horror e di fantascienza.\nBiografia.\nNato a Indianapolis, nell'Indiana, figlio unico, ha studiato alla Bishop Chatard High School e in seguito alla Ball State University, dove si \u00e8 laureato in telecomunicazioni nel 1982. Terminati gli studi inizia a lavorare in teatro ed entra a far parte di una scuola per mimi chiamata \"Mime Over Matter\". Negli anni seguenti Jones ha lavorato anche come contorsionista ed \u00e8 apparso in svariati spot pubblicitari, il pi\u00f9 famoso \u00e8 stato quello per la catena McDonald's. Trasferitosi da Indianapolis a Los Angeles, \u00e8 apparso in numerosi videoclip, per artisti come Madonna, Red Hot Chili Peppers e Marilyn Manson. Il suo debutto cinematografico risale al 1990 nel film \"La regina dell'inferno\". Nel 1992 recita nel film di Tim Burton \"Batman - Il ritorno\", nella parte del Clown spalla di Pinguino. Successivamente lavora in \"Hocus Pocus\", \"Mimic\" e \"Three Kings\".\nAttore versatile e soprattutto camaleontico, grazie a un fisico particolare (\u00e8 alto 1 metro e 90 e pesa solo 64 chili) e alle sue doti di mimo, \u00e8 risultato diverse volte il pi\u00f9 adatto, e molto spesso l\u2019unico, in grado di recitare sotto strati e strati di silicone e lattice: \u00e8 apparso in \"The Time Machine\", nella parte di Spy Morlock, mentre nel 2004 ha vestito i panni di Abe Sapien in \"Hellboy\" di Guillermo del Toro, con cui lavora nuovamente nel 2006 ne \"Il labirinto del fauno\", dove impersona proprio il fauno. Sempre nel 2006 partecipa al film \"Lady in the Water\", nella parte di uno dei Tartutic. Nel 2007 presta le fattezze a Silver Surfer ne \"I Fantastici 4 e Silver Surfer\", mentre nel 2008 torna a interpretare Abe Sapien, oltre che il Ciambellano e l'Angelo della Morte in '. Nel 2010 \u00e8 apparso nel film \"Legion\". Nel 2017 \u00e8 l'alieno nella nuova serie televisiva di fantascienza '; sempre nel 2017 ha preso parte al film \"La forma dell'acqua - The Shape of Water\", pellicola di Guillermo del Toro, in cui interpreta \"la creatura\".\nDoppiatori italiani.\nNelle versioni in italiano dei suoi film, Doug Jones \u00e8 stato doppiato da:"}
{"id": "1826066", "revid": "1793900", "url": "https://it.wikipedia.org/wiki?curid=1826066", "title": "Rifugio Tolazzi", "text": "Il rifugio Edoardo Tolazzi (m 1.370) \u00e8 un rifugio alpino che si trova in comune di Forni Avoltri, in provincia di Udine, alle pendici del monte Coglians (2.780\u00a0m), in Carnia (Friuli-Venezia Giulia).\nStoria.\nLa denominazione di Plan di Val di Bos si riferisce all'area alla base del versante ovest del Coglians, nella quale in passato era collocata una rustica baita in legno e corteccia. La storia del luogo inizia nel 1948, quando Augusto Brunasso e la moglie Rina Lombardi-Borgia, dopo inenarrabili vicissitudini di emigrazione e di guerra, ebbero l'idea di costruire una baita alpina con servizio di ristoro. Iniziava cos\u00ec, assieme al rifugio Volaia ed al rifugio Marinelli, un reale richiamo turistico per Collina e per l'area del Coglians.\nL'attivit\u00e0 prosegu\u00ec regolarmente con un sempre maggior numero di turisti ed alpinisti, registrando una breve interruzione dovuta alla distruzione della capanna a causa di una valanga di neve prodotta dall'ingente innevamento dell'inverno 1950/51. Nel 1966 il Consorzio Collina approva il progetto per l'erezione nell'area di Plan di Val di Bos di un nuovo rifugio moderno e funzionale, intitolandolo all'insegnante di scuola elementare di Collina, Edoardo Tolazzi (1898-1967). L'inaugurazione \u00e8 avvenuta l'anno dopo, nel 1967.\nAccessi.\nDa Forni Avoltri \u00e8 facilmente raggiungibile attraverso una comoda strada asfaltata che dalla frazione di Collina porta al rifugio (1.350 ) che \u00e8 dotato di ampio parcheggio, da l\u00ec proseguendo sulla strada sterrata e poi con un sentiero (segnavia CAI n\u00ba 144) si raggiunge il rifugio Lambertenghi-Romanin, attraverso il sentiero n\u00ba 143 si arriva invece al rifugio Marinelli.\nA pochi minuti di cammino dal rifugio si trova la falesia Rio Landri un sito utilizzato per l'arrampicata sportiva.\nGestione.\nDal giugno 2016 la gestione del rifugio Tolazzi \u00e8 affidata ad Alberto Bruni."}
{"id": "1826069", "revid": "16800214", "url": "https://it.wikipedia.org/wiki?curid=1826069", "title": "Marciliana", "text": ""}
{"id": "1826070", "revid": "149485", "url": "https://it.wikipedia.org/wiki?curid=1826070", "title": "Stati e territori dell'India", "text": ""}
{"id": "1826071", "revid": "767487", "url": "https://it.wikipedia.org/wiki?curid=1826071", "title": "Karen Nyberg", "text": "Formazione.\nNyberg \u00e8 nata a Parkers Prairie, in Minnesota, e si \u00e8 laureata summa cum laude in ingegneria meccanica nella University of North Dakota nel 1994. Ha continuato gli studi nella Universit\u00e0 del Texas ad Austin, sulla termoregolazione negli esseri umani e il metabolismo, in relazione al controllo termico nelle tute spaziali.\nQuesti studi, che costituiscono il suo dottorato di ricerca, sono stati svolti all\"'Austin BioHeat Transfer Laboratory\".\nCarriera alla NASA.\nHa lavorato al Johnson Space Center dal 1991 al 1995. Nel 1998, dopo aver completato il dottorato, ha accettato un impiego nel \"Crew and Thermal Systems Division\" come \"Environmental Control Systems Engineer\" per migliorare i sistemi di controllo termico delle tute spaziali e valutare le tecnologie di raffreddamento delle tute dei vigili del fuoco. Inoltre ha progettato dei sistemi di controllo termico per le future missioni lunari e marziane e un'analisi del sistema di controllo ambientale per una camera iperbarica ripiegabile.\n\u00c8 stata scelta come astronauta candidata dalla NASA nel luglio 2000 e dopo due anni di addestramento e valutazione, \u00e8 stata scelta come specialista di missione e assegnata ai compiti tecnici nellAstronaut Office Station Operations Branch\" dove ha svolto le funzioni di \"Crew Support Astronaut\" per l'equipaggio della Expedition 6 durante i 6 mesi trascorsi a bordo della Stazione Spaziale Internazionale. Nel 2006 Nyberg ha fatto parte dello studio NASA chiamato NEEMO\"' (\"NASA Extreme Environment Mission Operations\") nel laboratorio Aquarius sottomarino per portare avanti la preparazione degli astronauti al ritorno sulla Luna e all'eventuale missione su Marte.\nNyberg \u00e8 stata assegnata all'equipaggio della missione dello Space Shuttle Discovery STS-124, che a giugno 2008 \u00e8 giunta sulla Stazione Spaziale per installare i componenti del laboratorio giapponese Kib\u014d.\nIl 28 maggio 2013 parte con la Sojuz TMA-09M dal Cosmodromo di Baikonur, Kazakistan, in direzione della Stazione Spaziale Internazionale."}
{"id": "1826074", "revid": "136978", "url": "https://it.wikipedia.org/wiki?curid=1826074", "title": "Torrentino", "text": ""}
{"id": "1826075", "revid": "339392", "url": "https://it.wikipedia.org/wiki?curid=1826075", "title": "Stato degli Stati Uniti d'America", "text": ""}
{"id": "1826076", "revid": "775372", "url": "https://it.wikipedia.org/wiki?curid=1826076", "title": "Partito Comunista del Nepal (marxista)", "text": "Il Partito Comunista del Nepal (marxista) \u00e8 un partito comunista del Nepal.\nInizialmente, il Partito Comunista del Nepal (marxista) fu fondato dal PC di Manmohan Adhikari e dal PC di Pushpa Lal nel 1987 a seguito dell'unificazione dei due gruppi. Il Partito assunse il marxismo come propria linea ideologica (un \"unicum\" fra i partiti comunisti nepalesi, perlopi\u00f9 marxisti-leninisti e/o maoisti) e si leg\u00f2 strettamente al Partito Comunista d'India (Marxista), imitandone le posizioni moderate e pragmatiche.\nIn seguito, fond\u00f2 ed egemonizz\u00f2 il Centro Sindacale del Nepal e l'Unione degli Studenti Progressisti del Nepal.\nIl PCN(m) partecip\u00f2 alle rivolte del 1990 contro la monarchia e si un\u00ec al Fronte Unito della Sinistra. A seguito di questi eventi strinse saldi rapporti col Partito Comunista del Nepal (marxista-leninista), con il quale si un\u00ec nel 1991 formando il Partito Comunista del Nepal (marxista-leninista unificato).\nIl 1\u00ba novembre dello stesso anno, un gruppo di marxisti guidato da Prabhunaryan Chaudhary ricostitu\u00ec il Partito nominandolo Partito Comunista del Nepal (15 settembre 1949) (per sottolineare l'eredit\u00e0 dell'originario PCN), ma torn\u00f2 a chiamarsi Partito Comunista del Nepal (marxista) nel 1992.\nPartecip\u00f2 alle elezioni del 1994 e del 1999, ottenendo rispettivamente lo 0,39% e lo 0.094% dei voti. Il 6 aprile, a seguito di queste sconfitte, un cospicuo numero di militanti abbandon\u00f2 il PCN(m) e si un\u00ec all'UML.\nNel 2005, il PCN(m) si un\u00ec con il Partito Comunista del Nepal (unito) per formare il Partito Comunista del Nepal (marxista unito)."}
{"id": "1826077", "revid": "599013", "url": "https://it.wikipedia.org/wiki?curid=1826077", "title": "Metodo tirante e puntone", "text": "In ingegneria civile il metodo tirante e puntone (in inglese \"strut and tie method\", STM) \u00e8 un metodo di analisi strutturale unificata che permette di progettare indistintamente quelle strutture in calcestruzzo armato (es. plinti, travi parete, mensole tozze, ecc.), o porzioni di queste (nodi trave-pilastro, zone vincolari, zone di ancoraggio di cavi di precompressione, ecc.), per le quali non risulta applicabile l'ipotesi di Bernoulli (regioni di discontinuit\u00e0 di tipo statico e geometrico, meglio note come D region), mediante l'utilizzo dell'analogia del traliccio equivalente (in inglese \"truss analogy\").\nIl traliccio equivalente \u00e8 quell'elemento reticolare ideale che si pu\u00f2 individuare all'interno di un elemento strutturale continuo seguendo l'andamento dei carichi agenti (attivi e reattivi) ed al quale si pu\u00f2 assimilare il comportamento del continuo statico del continuo stesso.In letteratura il modello a traliccio equivalente viene indicato come \"truss model\" per le cosiddette B region mentre \"strut and tie model\" per le D region, anche se attualmente quest'ultimo viene utilizzato come sinonimo di traliccio equivalente indipendentemente alla zona a cui \u00e8 riferito.L'analisi strutturale \u00e8 di tipo unificato poich\u00e9 il STM permette di considerare l'azione simultanea di tutte le sollecitazioni agenti sulla struttura o sulla singola membratura (taglio, torsione, flessione, sforzo normale) differenziandosi cos\u00ec dai metodi di analisi classici.\nL'impiego dello STM non \u00e8 da considerarsi alternativo a metodi pi\u00f9 raffinati come metodo agli elementi finiti; questo infatti pu\u00f2 essere di aiuto a prefigurare il comportamento di una struttura in modo semplice e chiaro prima che si passi alla modellazione con pi\u00f9 impegnativi modelli ad elementi finiti, cos\u00ec come pu\u00f2 essere utilizzato come strumento di verifica sintetica per controllare gli output derivanti da un'analisi strutturale computerizzata.\nStoria.\nLo \"strut and tie method\" rappresenta una organica riformulazione dell'approccio utilizzato per la prima volta dai pionieri delle costruzioni in calcestruzzo armato alla fine del XIX secolo (Hennebique, M\u00f6rsch, Ritter, Rausch, ecc.).\nIl modello del traliccio equivalente nasce come semplice rappresentazione del complesso funzionamento statico di un elemento in calcestruzzo armato soggetto a flessione e taglio.\nFu introdotto da Ritter nel 1899 sulla base dell'idea originaria di Hennebique e sviluppato negli anni successivi dallo stesso Ritter e da M\u00f6rsch (1912) (traliccio di Ritter-M\u00f6rsch).\nSuccessivamente il modello del traliccio equivalente fu utilizzato per schematizzare il comportamento di una trave in c.a. soggetta a torsione mediante un traliccio reticolare spaziale da Rausch (1929 - traliccio di Rausch).\nSuccessivamente detto metodo \u00e8 stato utilizzato anche per lo studio di altre tipologie di strutture in c.a. In particolare le scuole svizzera e scandinava hanno utilizzato i campi di tensione di compressione prismatici o a ventaglio per spiegare la reale capacit\u00e0 portante di una struttura piana in calcestruzzo armato con la teoria della plasticit\u00e0 (Muttoni, Schwartz, Thuerlimann 1997).\nIncentivato dalla ricerca scientifica della scuola di Stoccarda di J. Schlaich, il metodo STM \u00e8 stato generalizzato e perfezionato in modo organico per essere applicabile a tutte le tipologie di elementi in cemento armato e all'intera struttura (Shlaich, Weischede (1998), Schlaich, Schaefer, Jennewein (1987), Schlaich, Schaefer (1991), Schlaich, Schaefer (1998)).\nIpotesi generali.\nL'ipotesi di Bernoulli che ipotizza che le sezioni trasversali delle membrature ruotino restando piane \u00e8 alla base dei metodi classici di calcolo strutturale.\nTale ipotesi \u00e8 per\u00f2 in generale inapplicabile, ad esempio, per il calcolo di alcune strutture bidimensionali quali le travi parete o delle mensole tozze.\nInfatti, nelle travi parete con un rapporto luce/altezza molto basso, lo stato tensionale non pu\u00f2 essere ricavato dalla conoscenza delle sollecitazioni interne del momento, sforzo assiale e taglio agenti in corrispondenza della generica sezione trasversale, come avviene nel caso di elementi snelli assimilabili a travi, perch\u00e9 in questo caso non \u00e8 pi\u00f9 trascurabile l'effetto deformativo del taglio che tende ad ingobbire la sezione trasversale.\nOltre a molti elementi strutturali tipicamente bidimensionali, come appunto le travi parete e le mensole tozze, l'inapplicabilit\u00e0 dell'ipotesi di Bernoulli \u00e8 estendibile anche a diversi sottosistemi di membrature monodimensionali, quali ad esempio lo zone prossime al punto di applicazione di un carico concentrato (attivo o reattivo).\nPertanto, in generale, nelle strutture \u00e8 possibile distinguere due diverse regioni indicate in letteratura come B region e D region (o regioni di discontinuit\u00e0).\nLe prime sono quelle parti di una struttura dove prevale l'ipotesi di Bernoulli e per le quali valgono i risultati forniti dalle teorie classiche mentre le seconde sono quelle in cui detta ipotesi non \u00e8 applicabile.\nLe D region sono quelle zone di una struttura che corrispondono alle zone escluse dal principio di de Saint Venant.\nLa progettazione delle D region non potendo essere effettuata utilizzando i metodi propri delle teorie classiche avveniva in passato sulla base di risultanze sperimentali o di regole pratiche, mentre attualmente si utilizza sempre pi\u00f9 frequentemente il metodo tirante e puntone specialmente per il progetto dei dettagli costruttivi (\"detailing\") di membrature in c.a. che devono resistere sia all'azione della gravit\u00e0 che agli effetti del sisma.\nPoich\u00e9 il detailing, con riferimento agli aspetti riguardanti le disposizioni costruttive delle armature, insieme alla qualit\u00e0 del progetto strutturale influenza notevolmente il comportamento delle costruzioni in calcestruzzo, la versatilit\u00e0 ed efficacia del modello tirante e puntone consente di simulare adeguatamente sia i comportamenti globali della struttura sia quelli locali (riguardanti appunto i dettagli delle armature).\nL'eurocodice 2 (par. 5.6.4) consiglia l'utilizzo del STM sia per il calcolo allo stato limite ultimo e per la disposizione delle armature delle zone di discontinuit\u00e0 sia per il calcolo allo stato limite ultimo (stato fessurato) delle regioni di continuit\u00e0.\nEvoluzione configurazione strutturale.\nLa configurazione di una struttura in calcestruzzo armato sottoposta ad un carico crescente \u00e8 oggetto di una serie di trasformazioni fisiche.\nQuesta evoluzione pu\u00f2 essere comunque ricondotta ad un numero discreto di configurazione detti stati, caratterizzati da particolari trasformazioni.\nPertanto l'analisi del comportamento di una struttura pu\u00f2 essere ricondotto al solo studio delle seguenti configurazioni.\nPoich\u00e9 ogni cambio di configurazione \u00e8 accompagnato da una trasformazione fisica della struttura, anche gli sforzi interni tendono a ridistribuirsi in modo da adattarsi alla nuova configurazione.\nPertanto il modello tirante e puntone costruito nell'ipotesi di struttura non fessurata (i percorsi di carico corrispondono con le linee isostatiche) non pu\u00f2 mai coincidere con quello allo stato limite ultimo.\nLimiti di applicabilit\u00e0.\nIl metodo tirante e puntone \u00e8 uno dei metodi di analisi plastica delle strutture in calcestruzzo armato.\nIn particolare pu\u00f2 essere considerato un'applicazione del teorema del limite inferiore della teoria della plasticit\u00e0 (primo teorema dell'analisi limite o teorema statico il quale pu\u00f2 essere enunciato nel seguente modo: \"se esiste una configurazione di forze in equilibrio con uno stato tensionale interno che non viola in alcun punto le condizioni di resistenza dei materiali (condizione di plasticit\u00e0) allora il carico associato a questa distribuzione non supera quella di collasso cio\u00e8 la configurazione dei carichi corrisponde ad un limite inferiore di quella di rottura.\"\nIl teorema statico \u00e8 valido rigorosamente per i materiali rigido-plastici, ma il calcestruzzo non \u00e8 un materiale indefinitamente plastico anzi consente soltanto limitate deformazioni plastiche.\nPer tale motivo il teorema del limite inferiore pu\u00f2 essere applicato alle strutture in calcestruzzo armato solo se la verifica dell'equilibrio \u00e8 accompagnata anche dalla verifica di congruenza delle deformazioni plastiche.\nDi conseguenza il modello tirante e puntone pu\u00f2 essere applicato alle strutture in calcestruzzo armato solo se queste risultano sufficientemente duttili, cio\u00e8 la geometria del traliccio deve essere scelta in modo che in nessuno dei suoi componenti sia superata la capacit\u00e0 di deformazione del materiale prima che gli sforzi normali di tutte le aste abbiano attinto ai valori di progetto, al fine che non si verifichi la rottura anticipata di un'asta o di un nodo.\nNormalmente per l'individuazione del modello \"strut and tie\" si fa riferimento soltanto al rispetto delle condizioni di equilibrio pertanto non viene effettuato alcun controllo analitico del rispetto della congruenza.\nQuesto comporta che per uno stesso continuo in calcestruzzo armato, per un assegnato sistema esterno equilibrato di forze, si possono individuare infiniti modelli tirante e puntone che soddisfino l'equilibrio e le condizioni di resistenza del materiale.\nSe il modello del traliccio equivalente \u00e8 stato ottenuto facendo riferimento ad un comportamento della struttura lontano da quello reale (\"bad model\" o \"poor model\"), questa struttura prima del suo collasso adatter\u00e0 comunque il flusso delle forze interne secondo il traliccio prescelto per il suo calcolo ma questa ridistribuzione delle tensioni sar\u00e0 causa di elevate deformazioni plastiche che possono non essere tollerate dal materiale.\nInfatti mentre le barre di armatura possono sopportare valori elevati della deformazione plastica senza perdita di resistenza lo stesso non vale per il calcestruzzo la cui duttilit\u00e0 \u00e8 limitata.\nQuesto fa s\u00ec che un traliccio equivalente scadente pu\u00f2 determinare un collasso prematuro della struttura, o parte di essa, prima che le forze interne abbiano il tempo di adattarsi al modello prescelto.\nPertanto per evitare incongruenze grossolane conviene comunque sempre partire da un'analisi elastica lineare, facendo in modo che la disposizione dei puntoni e dei tiranti non si discosti di molto dall'andamento delle linee isostatiche (\"good model\").\nLa conoscenza dell'andamento delle linee isostatiche pu\u00f2 essere ottenuta ad esempio mediante una semplice analisi agli elementi finiti con una \"mesh\" poco accurata.\nSecondo J. Schlaich per garantire il requisito di duttilit\u00e0 \u00e8 conveniente, nelle zone pi\u00f9 sollecitate, orientare le aste secondo la direzione delle isostatiche ricavate mediante un'analisi elastica lineare con una tolleranza massima di 15\u00b0. Nelle zone meno sollecitate questa tolleranza pu\u00f2 essere maggiore.\nUtilizzare un modello tirante e puntone costruito in fase elastica (non fessurata) anche in campo plastico (fase fessurata) potrebbe far trascurare una parte della capacit\u00e0 resistente ultima della struttura. Infatti si \u00e8 dimostrato che i tralicci ottenuti sulla scorta del comportamento elastico di una struttura sono sostanzialmente diversi da quelli in campo non elastico. A titolo di esempio considerando una trave parete semplicemente appoggiata e caricata uniformemente, il traliccio ricavato in fase elastica fornisce una resistenza ultima pari a circa la met\u00e0 di quella ottenuta con un modello ricavato in fase plastica, quest'ultima molto prossima a quella reale.\nSi \u00e8 constatato per\u00f2 che le regioni di discontinuit\u00e0 progettate con modelli in fase plastica presentano un eccessivo stato di deformazione e fessurazione anche allo stato limite di esercizio, mentre quelle progettate con modelli in fase elastica, al crescere del carico, e prima del collasso (stato limite ultimo) presentano deformazioni plastiche, necessarie per la ridistribuzione delle forze interne secondo il traliccio prescelto per il suo calcolo, facilmente tollerate dal materiale.\nConcludendo il modello ricavato in fase non fessurata ha il vantaggio di essere utilizzabile idoneamente sia per le verifiche allo stato limite di esercizio che per quelle allo stato limite ultimo, mentre quello ricavato in fase fessurata non garantisce il soddisfacimento delle verifiche allo stato limite di esercizio.\nLo strut and tie model.\nLo \"strut and tie model\" \u00e8 un particolare modello complesso formato dall'organizzazione di elementi lineari ad asse rettilineo a formare una trave reticolare i cui elementi si ottengono dalla condensazione dei flussi di sforzo diffusi in un insieme discreto (aste).\nTali elementi sono tra loro interconnessi in regioni nodali.\nTutti i nodi sono sconnessi alla rotazione e tutte le azioni esterne e le reazioni vincolari sono costituite da forze applicate ai soli nodi.\nDi conseguenza tutte le aste del modello possono essere soggette esclusivamente a sforzo normale di compressione (puntone: \"strut\") o di trazione (tirante: \"tie\") cio\u00e8 soggette ad uno sforzo mono-assiale.\nI tiranti.\nPoich\u00e9 vale l'ipotesi di calcestruzzo non reagente a trazione, i tiranti di un modello a traliccio rappresentano una idealizzazione delle barre d'armatura (staffe, ferri longitudinali, spirali, ecc.).\nLe armature devono essere disposte parallelamente alla direzione dell'asse del tirante il quale deve passare per il baricentro di queste.\nInoltre per una migliore distribuzione delle fessure l'armatura deve essere distribuita opportunamente lungo tutto lo spessore della zona tesa che nel modello \u00e8 rappresentata dal tirante.\nNel progetto dei tiranti il punto critico \u00e8 lo studio dell'ancoraggio dei ferri in corrispondenza dei nodi, infatti un ancoraggio inadeguato comporterebbe lo sfilamento dei ferri di armatura e quindi la crisi anticipata della struttura cio\u00e8 con valori del carico inferiore a quello ultimo.\nPer assicurare l'effettiva trasmissione delle azioni di esercizio al calcestruzzo nodale, l'ancoraggio nel nodo pu\u00f2 avvenire:\nSi fa ricorso ai primi tre ancoraggi di regola, quando tra nodo ed estremit\u00e0 della struttura non sia disponibile la lunghezza lbd.\nL'ancoraggio deve interessare almeno tutto lo spessore del nodo cio\u00e8 almeno fino alla faccia opposta, cio\u00e8 deve avvenire a tergo della zona nodale.\nIn tal modo lo sforzo di trazione attraversa il nodo e vi ritorna tramite l'ancoraggio sotto forma di sforzo di compressione.\nIn tal modo si pu\u00f2 ricondurre qualsiasi tipologia di nodo a quella completamente compressa che, come si vedr\u00e0 in seguito, viene definita CCC.\nI puntoni.\nLa simulazione di un campo di sforzi di compressione avviene per mezzo di elementi compressi in grado di riprodurre in modo semplificato, la reale distribuzione dello stato di sforzo.\nPer rappresentare in maggior dettaglio situazioni caratteristiche delle zone B e D, sono stati individuati tre modelli di trasmissione standard (Schlaich et al.)\nI primi due meccanismi trovano la loro principale utilizzazione nelle zone D, riproducendo fenomeni diffusivi dello stato di sforzo, mentre il terzo rappresenta un meccanismo caratteristico delle zone B.\nI nodi.\nI nodi nei modelli tirante e puntone sono le zone in cui confluiscono tre o pi\u00f9 aste del traliccio equivalente.\nLe regioni nodali sono definite come un volume di calcestruzzo nel quale le forze agenti in differenti direzioni si incontrano e si equilibrano.\nTali forze normalmente risultano:\nUn nodo \u00e8 disposto in genere in corrispondenza di un cambio di direzione del flusso delle forze interne, con conseguente concentrazione degli sforzi, e rappresenta una parte fondamentale del modello a traliccio attraverso le quali avviene l'iterazione tra bielle compresse e tese.\nIl cambio di direzione pu\u00f2 essere graduale o brusco, pertanto \u00e8 possibile distinguere due diversi tipi di nodo:\nInoltre, a seconda della tipologia di aste che concorrono, i nodi si distinguono in (Schlaich et al. 1987):\nIn un nodo comunque possono confluire anche pi\u00f9 di tre aste.\nLa capacit\u00e0 di resistere di un nodo \u00e8 connessa al dimensionamento e alla disposizione delle armature, in particolare al loro ancoraggio.\nUna cattiva progettazione delle zone nodali \u00e8 la causa principale della insufficiente portanza di una membratura in calcestruzzo armato.\nNel caso di nodi tridimensionali occorre considerare la diffusione degli sforzi su due piani perpendicolari.\nInclinazione delle aste.\nRitter, nel suo traliccio, per simulare il comportamento delle travi, propose un'inclinazione delle aste tese pari a 45\u00b0 come quella corrispondente al modo migliore con cui le staffe lavorano nel traliccio.\nNel modello STM le aste hanno inclinazioni variabili ma per quanto riguarda i puntoni sono fissati dei limiti, poich\u00e9 bassi valori dell'inclinazione comportano aste compresse lunghe e pertanto un abbattimento della loro resistenza a compressione causata dal pericolo di instabilit\u00e0 della biella compressa.\nDiverse normative riportano i valori limite dell'inclinazione \u03b8 del generico puntone:\nProcedimento.\nIl metodo consiste nelle effettuazione delle seguenti fasi generali:\nAttivit\u00e0 propedeutiche alla modellazione.\nPrima di iniziare la modellazione di un traliccio equivalente occorre innanzitutto individuare le linee di demarcazione delle zone B e D di una data struttura.\nLe sezioni di separazione tra le due regioni possono essere assunte ad una distanza pari a circa l'altezza dell'elemento strutturale a partire dall'origine del disturbo.\nTale regola si basa sul principio di de Saint Venant e pertanto non \u00e8 precisa, ma non \u00e8 necessaria alcuna precisione poich\u00e9 la regola d\u00e0 solo un aiuto qualitativo per la determinazione dell'estensione delle D regions.\nSe la struttura ha delle zone B, come accade negli elementi snelli, i valori delle reazioni vincolari e delle sollecitazioni interne sono determinabili utilizzando i modelli strutturali standard, come ad esempio il telaio o la trave continua, per mezzo di un'analisi statica preliminare eseguita con i metodi classici (es. per le travi inflesse si usa il traliccio di Ritter-M\u00f6sch).\nDetti modelli includono le relative zone D come ad esempio le interconnessioni trave \u2013 pilastro o le regioni in prossimit\u00e0 di aperture.\nNel caso di elementi tozzi, come le travi parete o i plinti tozzi, l'intera struttura viene a costituire una zona D e in questo caso l'analisi statica preliminare si riduce al calcolo delle sole reazioni vincolari.\nI risultati ottenuti dall'analisi statica consentono da un lato il progetto delle zone B, utilizzando le regole dettate dalle normative tecniche relative agli elementi monodimensionali e bidimensionali, dall'altro la determinazione delle forze agenti in corrispondenza dell'interfaccia con le zone D (\"forze di confine\").\nDette forze rappresentano i carichi sollecitanti le regioni di tipo D in corrispondenza delle sezioni di separazione.\nQuesto procedimento permette di isolare dall'intera struttura snella la singola zona D e studiarla separatamente.\nNelle strutture tozze le forze agenti in corrispondenza dell'interfaccia con la zona D coincidono con i carichi attivi e reattivi agenti sulla struttura stessa.\nDopo che sono state definite le forze provenienti dalle regioni di tipo B confinanti e tutte le altre agenti direttamente sulla zona D (incluse le reazioni vincolari), si deve verificare l'equilibrio di corpo rigido della zona di discontinuit\u00e0 nell'ipotesi di considerarla isolata dal contesto dell'intera struttura.\nSuccessivamente si pu\u00f2 procedere alla modellazione del traliccio equivalente e al calcolo degli sforzi agenti lungo le aste.\nModellazione.\nFase elastica.\nPer il riconoscimento e il tracciamento delle aste (puntoni e tiranti) del traliccio in fase elastica (fase non fessurata o fase I) in letteratura esistono tecniche pi\u00f9 o meno raffinate e automatizzabili.\nTali metodi hanno come origine un'analisi elastica lineare eseguita mediante un'analisi numerica (metodo degli elementi finiti, differenze finite, ecc.) attraverso la quale si pu\u00f2 ricostruire lo stato tensionale nella struttura e la sua evoluzione al progredire del carico.\nIn questo caso il modello tirante e puntone viene costruito nel rispetto delle linee isostatiche di trazione e compressione.\nLa modellazione in fase elastica \u00e8 idonea per le verifiche allo stato limite di esercizio.\nFase plastica.\nLa scarsa propensione del calcestruzzo a reagire a trazione, fa s\u00ec che il traliccio equivalente in campo elastico non corrisponda a quello determinato in fase fessurata vicino alla rottura.\nInfatti in fase plastica (fase fessurata o fase II) si ha una ridistribuzione delle forze interne alla membratura che viene fortemente influenzata dall'attivazione delle armature.\nQuesto perch\u00e9 gli sforzi interni di trazione, non potendo essere pi\u00f9 assorbiti dal calcestruzzo teso, vengono contrastati dalle barre d'armatura e pertanto il flusso di questi sforzi si localizza lungo i piani di giacitura delle armature stesse.\nQuesto comportamento del calcestruzzo armato fa s\u00ec che il flusso degli sforzi interni in fase II risulta sostanzialmente diverso rispetto a quello relativo alla fase I.\nPer cui studiare la struttura in fase II con la teoria dell'elasticit\u00e0 lineare da risultati non realistici.\nTra i metodi utilizzati in campo plastico il pi\u00f9 noto \u00e8 il metodo dell'itinerario del carico (\"load path method)\" ideato da J. Schlaich e Schafer, della scuola di Stoccarda, e presentato a Taiwan nel 1996.\nPer il riconoscimento del traliccio equivalente in campo plastico sono stati studiati altri metodi basati sul concetto della concentrazione dei campi tensionali partendo comunque da un'analisi elastica lineare:\nUn altro metodo rapido, quando applicabile, \u00e8 stato proposto dalla scuola di Stoccarda e si basa sulla combinazione di \"tralicci caratteristici\" o elementari a funzionamento semplice (\"standard model\") dotati di comprovata affidabilit\u00e0.\nTale metodo di procedere si basa sull'osservazione che certi tipi di traliccio (o una combinazione di questi) si ripetono molto frequentemente anche in strutture tra loro apparentemente diverse.\nLa modellazione in fase plastica \u00e8 idonea per la progettazione/verifica di strutture allo stato limite ultimo.\nSuggerimenti per la modellazione.\nIl CEB - FIP Model Code 1990 (cap. 7.3 p.to 3.2.2) fornisce alcuni suggerimenti per la modellazione dei tralicci equivalenti quali ad esempio:\nOttimizzazione del modello.\nIl risultato della modellazione tirante e puntone non \u00e8 univoco e questo \u00e8 considerato l'aspetto negativo di questo metodo di analisi strutturale.\nIl primo motivo di questa non unicit\u00e0 si fonda sulle caratteristiche del calcestruzzo strutturale, il cui comportamento portante \u00e8 influenzato in maniera fondamentale dalla presenza e della disposizione delle armature.\nIl secondo motivo invece risiede nelle caratteristiche approssimate del metodo stesso.\nInfatti all'interno di una zona di discontinuit\u00e0 soggetta a carichi attivi e reattivi \u00e8 possibile individuare infiniti flussi di sforzo che garantiscono l'equilibrio.\nPertanto in uno stesso continuo in calcestruzzo armato, per un assegnato sistema esterno equilibrato di forze, si possono individuare infiniti modelli aste e puntoni in equilibrio con le forze applicate sul suo contorno e tali da soddisfare le condizioni di resistenza del materiale.\nSi pone il problema di operare una scelta fra i tanti possibili modelli, tra tutti i flussi di carico equilibrati bisogna individuare quello che garantisce anche la congruenza del sistema. Per questo si utilizza il principio di minimo dell'energia di deformazione, ritenuto valido in campo elastico anche dopo la fessurazione del calcestruzzo.\nI carichi scelgono, tra gli infiniti percorsi equilibrati, l'unico in cui le forze investono la minima energia di deformazione il quale pertanto risulta essere l'unico equilibrato e congruente.\nSchlaich e Schafer hanno proposto un criterio di scelta basato sul concetto di minimo di energia di deformazione associato al modello che, nell'ipotesi di comportamento elastico delle aste in fase post fessurata, consiste nello scegliere quello a cui corrisponde il minimo dell'espressione:\ndove:\nNel caso di strutture in calcestruzzo, visto che le deformazioni dei puntoni di calcestruzzo sono trascurabili rispetto a quelle dei tiranti di acciaio, l'energia di deformazione associata ai primi pu\u00f2 essere generalmente trascurata.\nIpotizzando inoltre che le aree dei tiranti risultino prossime a quelle di calcolo (Asi = Fi/fyd per i-esimo tirante), la deformazione \u00e8 all'incirca uguale per tutti i tiranti ed \u00e8 pari ad \u03b5yd .\nCon tali ipotesi la suddetta relazione diventa:\nPertanto il modello corrispondente alla condizione di minimo dell'energia di deformazione sar\u00e0 quello che presenter\u00e0 il minor numero di bielle tese e di minor lunghezza.\nPer quanto sopra, si evince che la precisione dei risultati ottenuti da un modello tirante e puntone dipende principalmente dalla misura in cui il modello aderisce all'effettiva configurazione (grazie anche ad una adeguata organizzazione \"geometrica\" dei suoi elementi costituenti) della struttura analizzata.\nA tal fine, generalmente, sono pi\u00f9 efficaci tralicci ad alta iperstaticit\u00e0 interna, per i quali \u00e8 possibile conseguire risultati soddisfacenti applicando il principio di sovrapposizione degli effetti, in modo da scomporre il traliccio complesso in pi\u00f9 modelli semplici, tutti staticamente determinati.\nVerifiche di resistenza.\nUna volta identificata la geometria del modello STM e determinati gli sforzi agenti nelle aste \u00e8 necessario eseguire le verifiche di resistenza delle bielle tese e compresse e dei nodi del traliccio.\nIl collasso di un traliccio pu\u00f2 avvenire:\nUn elemento strutturale \u00e8 stato progettato correttamente, con un traliccio equivalente, quando raggiunge la crisi secondo la prima delle suddette modalit\u00e0 al fine di garantire una rottura duttile - gerarchia delle resistenze (D.M. 14.1.2008 (NTC) p.to 4.1.2.1.5)\nNe segue che la verifica dovr\u00e0 essere condotta accertando che lo stato di sforzo negli elementi del traliccio, determinato dalla particolare condizione di carico, vincolo e geometria, risulti sempre inferiore allo sforzo massimo ritenuto accettabile. \nTiranti.\nLa verifica degli elementi tesi non comporta particolari problemi, infatti deve risultare nel caso pi\u00f9 generale di presenza di armatura lenta e da precompressione:\ndove:\nNel caso di puntoni a collo di bottiglia \u00e8 necessario prevedere un'armatura in grado di assorbire gli sforzi di trazione trasversali causati dalla presenza di sforzi di compressione non lineari.\nNel caso di sola armatura lenta, il progetto delle armature avviene nel seguente modo:\npertanto per armare adeguatamente il tirante \u00e8 necessario adottare un'armatura:\nPer ben simulare il comportamento del tirante, l'armatura di calcolo va disposta in modo tale da interessare tutta la zona del nodo dove il tirante confluisce.\nPuntoni.\nLa verifica nei puntoni consiste nel verificare che la massima compressione del calcestruzzo sia inferiore alla resistenza di progetto.\nLa verifica nel calcestruzzo \u00e8 soddisfatta se:\ndove:\nNel caso pi\u00f9 generale in cui sia presente nel puntone di calcestruzzo anche un'armatura compressa, la relazione diventa:\ncon:\nLa resistenza del calcestruzzo deve essere scelta in funzione dell'effettivo stato di sollecitazione che, in genere, \u00e8 pluri-assiale.\nIn forma sintetica, la resistenza limite del calcestruzzo (fcd') pu\u00f2 essere valutata modificando la resistenza cilindrica di progetto a compressione mono-assiale attraverso un \"fattore di efficienza\" \u03b2 (\"effectiveness factor\"), che dipende dall'effettivo stato di sforzo:\ndove:\nIl fattore di efficienza \u00e8 fortemente influenzato dalla presenza di un campo di trazione trasversale ed in particolare dalla sua inclinazione.\nIn generale, il campo di trazione trasversale - la cui risultante \u00e8 chiamata forza di fenditura (\"splitting force\") - determina l'insorgere di fessure.\nLa presenza di fessure, interrompendo la compattezza di un puntone, determina una riduzione della resistenza del calcestruzzo che sar\u00e0 pi\u00f9 accentuata nel caso in cui le fessure non risultino parallele alla direzione della biella compressa.\nIn assenza di campi di tensione trasversali, o in presenza di campi di compressione trasversali, non essendoci il rischio di fessurazione il fattore di efficienza \u00e8 pari a 1.\nNodi.\nPer i nodi bisogna effettuare la verifica a schiacciamento del calcestruzzo oltre a verificare l'ancoraggio dei tiranti.\nPer le aree nodali, \u00e8 necessario prestare attenzione all'ancoraggio delle barre di armatura che, attivando i meccanismi di aderenza, determinano l'insorgere di trazioni trasversali che sono causa di fessurazione e pertanto una riduzione della resistenza a compressione del calcestruzzo.\nPertanto a seconda che il nodo sia di tipo CCC, CCT o CTT, cambiando lo stato di sollecitazione - che in genere \u00e8 pluri-assiale -, il coefficiente di efficienza varia, maggiore nel caso di nodi CCC e minore negli altri casi.\nPer descrivere le modalit\u00e0 di verifica in zona nodale \u00e8 agevole far riferimento ad un nodo CCC.\nI nodi compressi possono essere idrostatici o non idrostatici.\nSi parla di nodi idrostatici quando questo \u00e8 delimitato da facce ortogonali ai puntoni e le sezioni trasversali dei puntoni (Ai) sono proporzionali agli sforzi normali di compressione (Fi) portati da dette bielle compresse.\nIn questo caso tensioni normali (\u03c3i= Fi/Ai) nei puntoni sono uguali.\nNel caso di tre puntoni complanari, i punti d'intersezione di questi individuano una zona triangolare sulle quali facce agendo solo tensioni normali uguali - non ci sono tensioni tangenziali, il nodo risulta soggetto ad uno stato di sforzo bi-assiale idrostatico\nApplicando la costruzione grafica con il cerchio di Mohr si verifica che questo degenera in un punto.\nL'ideale \u00e8 far s\u00ec che tutti i nodi risultino idrostatici, ma questo non \u00e8 facile poich\u00e9 la geometria del nodo dipende da vari fattori quali:\nIl nodo non \u00e8 idrostatico in tutti gli altri casi (facce nodali non perpendicolari ai puntoni e tensioni di compressione nei puntoni diverse) in questo caso lo stato di sforzo bi-assiale del nodo pu\u00f2 essere studiato convenientemente con il cerchio di Mohr.\nPer questi nodi Schlaich raccomanda che il rapporto tra tensione massima e minima non sia superiore a 2.\nLa verifica a schiacciamento del calcestruzzo \u00e8 soddisfatta quando le tensioni di compressione agenti sulle facce del nodo: \nCoefficiente di efficienza.\nIn letteratura sono presenti varie formule per il coefficiente di efficienza tra le quali:\ncon la resistenza limite del calcestruzzo pari a:\nf cd' = \u03b2 0,85 fcd\nLa verifica dell'area nodale avviene attraverso una procedura semplificata che si basa sul controllo dello stato tensionale medio presente sul contorno dell'area nodale. I coefficienti di efficienza risultano:\ncon la resistenza limite del calcestruzzo pari a:\nf cd' = \u03b2 fcd\ndove:\ncon la resistenza limite del calcestruzzo pari a:\nf cd' = \u03b2 \u03a6 fc\ncon\ndove:\ncon la resistenza limite del calcestruzzo pari a:\nf cd' = \u03b2 0,85 fc\ncon fc = resistenza cilindrica a compressione\nSTM nelle normative tecniche.\nOggi lo STM, oltre che dalla normativa italiana (D.M. 14.01.2008 p.to 4.1.2.1.5), \u00e8 stato recepito anche dalle pi\u00f9 accreditate normative internazionali come:\nIn particolare secondo l'Eurocodice 2 i modelli tirante e puntone possono essere utilizzati per il progetto delle strutture allo stato limite ultimo (SLU); in questo caso il traliccio deve essere modellato considerando la membratura in fase fessurata (fase II) facendo uso ad esempio del metodo dell'itinerario del carico.\nL'Eurocodice inoltre suggerisce di utilizzare modello tirante e puntone anche per alcune verifiche allo stato limite di esercizio (SLE); in questo caso il traliccio deve essere modellato considerando la membratura in fase non fessurata (Fase I) pertanto le aste devono essere posizionate nel rispetto delle isostatiche di compressione e trazione ricavate da una preventiva analisi elastica lineare."}
{"id": "1826082", "revid": "89688", "url": "https://it.wikipedia.org/wiki?curid=1826082", "title": "Diodato Ughi", "text": ""}
{"id": "1826087", "revid": "466539", "url": "https://it.wikipedia.org/wiki?curid=1826087", "title": "Reparti dell'esercito continentale nel 1776", "text": "Dipartimento canadese.\nUnit\u00e0 iniziali\nRinforzi dopo la morte di Montgomery\nRinforzi del generale Thompson\nRinforzi del generale Sullivan\nAltre unit\u00e0"}
{"id": "1826090", "revid": "2134764", "url": "https://it.wikipedia.org/wiki?curid=1826090", "title": "Michael Cammalleri", "text": "Carriera.\nDilettante.\nHa giocato la maggior parte della sua carriera da dilettante con i Toronto Red Wings. Dopo un breve periodo nella Ontario Provincial Junior 'A', gioc\u00f2 per i Michigan Wolverines per tre stagioni.\nProfessionista.\nCammalleri venne selezionato dai Los Angeles Kings nel secondo turno (49\u00ba assoluto) dei 2001 NHL draft. Cammalleri debutt\u00f2 nella NHL nella partita dell'8 novembre 2002 contro gli Ottawa Senators conquistando il suo primo punto con un assist, mentre il suo primo gol lo segn\u00f2 alla sua quinta partita, il 16 novembre 2002, contro gli Edmonton Oilers, in una partita vinta dai Kings per 4-1.\nNella stagione 2004-05 della AHL, Cammalleri vinse il Willie Marshall Award come miglior realizzatore della AHL, segnandone 46 giocando con i Manchester Monarchs.\nFece parte della squadra canadese che partecip\u00f2 al campionato mondiale 2007 della International Ice Hockey Federation vincendo l'oro contro la Finlandia a Mosca per 4-2. All'inizio della stagione 2007-08 \u00e8 stato nominato come capitano alternativo dei Kings.\nIl 20 giugno 2008, Cammalleri venne ceduto ai Calgary Flames, in una serie di scambi in cui erano coinvolti anche gli Anaheim Ducks. Dopo un solo anno, in cui fu primatista dei Flames in fatto di gol (39), fu ceduto ai Montreal Canadiens. Termin\u00f2 la prima stagione in maglia rosso-blu con 50 punti in 65 gare, nonostante un infortunio al ginocchio. Nei playoff, condusse la squadra sino alla finale di Conference, persa con i Philadelphia Flyers, con 13 gol.\nIl 12 gennaio 2012, Cammalleri fece ritorno ai Calgary Flames, venendo curiosamente ceduto durante una partita tra i Canadiens e i Boston Bruins: Cammalleri dovette lasciare il campo a gara in corso. Il 13 febbraio mise a referto il suo 200\u00b0 gol in carriera, attraverso una tripletta contro i Dallas Stars. Il 4 aprile 2014, con un gol nella vittoria per 2-1 sui Florida Panthers, raggiunse i 500 punti in carriera.\nIl 1\u00ba luglio 2014, rimasto svincolato, Cammalleri firm\u00f2 con i New Jersey Devils."}
{"id": "1826091", "revid": "547034", "url": "https://it.wikipedia.org/wiki?curid=1826091", "title": "Giardino esotico di Monaco", "text": "Il giardino esotico di Monaco \u00e8 un giardino botanico situato nel Principato di Monaco, nel quartiere di Les R\u00e9voires.\nConcepito dall'ingegnere monegasco Louis Notari su desiderio del principe Luigi II, il giardino \u00e8 stato aperto al pubblico nel 1933, e presenta molte piante succulente, in particolare cactus.\nAll'interno del giardino si apre una grotta (detta \"grotta dell'osservatorio\") decorata da numerose stalattiti e stalagmiti. Le grotte, il cui ingresso \u00e8 posizionato in uno dei punti pi\u00f9 alti del Principato, scendono fin sotto il livello del mare. Vi sono state rinvenute anche tracce di presenze umane risalenti alla preistoria. Un museo di antropologia preistorica situato nel giardino espone numerosi reperti."}
{"id": "1826092", "revid": "1149807", "url": "https://it.wikipedia.org/wiki?curid=1826092", "title": "Capitoli de Le bizzarre avventure di JoJo", "text": "Questa \u00e8 la lista dei capitoli di \"Le bizzarre avventure di JoJo\", manga scritto e illustrato da Hirohiko Araki. L'opera ha incominciato la sua serializzazione sulla rivista \"Weekly Sh\u014dnen Jump\" nell'edizione combinata 1-2 del 1987, pubblicata il 2 dicembre 1986. La storia \u00e8 divisa in parti o archi narrativi, ognuno dei quali racconta le avventure di un discendente della famiglia Joestar. Nel 2004, durante la pubblicazione della settima parte \"Steel Ball Run\", la serie si \u00e8 spostata sulle pagine del mensile \"Ultra Jump\". Attualmente \u00e8 in corso la pubblicazione dell'ottava parte \"JoJolion\", che come la serie precedente \u00e8 ambientata in un altro universo narrativo.\nI capitoli sono raccolti e pubblicati in \"tank\u014dbon\" dalla Sh\u016beisha a partire dal 10 agosto 1987. La sesta serie \"Stone Ocean\" \u00e8 stata la prima a sfoggiare il proprio nome sotto al titolo generale \"Le bizzarre avventure di JoJo\" e a presentare una numerazione indipendente, ripartendo dal volume 1. Anche le due parti successive presentano titoli propri e hanno fatto ripartire la numerazione dei volumi con il loro inizio.\nIn Italia il manga \u00e8 stato pubblicato dalla casa editrice Star Comics sulla testata \"Action\" dal 1\u00ba novembre 1993 al 10 febbraio 2004 con un'unica pausa tra agosto 2001 e marzo 2002. Dal 9 marzo 2006 al 15 febbraio 2012, sempre su \"Action\", \u00e8 stata serializzata la settima serie \"Steel Ball Run\", mentre l'ottava \"JoJolion\" viene pubblicata dal 17 aprile 2013. Dall'ottobre 2009 \u00e8 in corso una riedizione di tutte le serie sempre da parte della Star Comics. In questa ripubblicazione a ogni parte \u00e8 stato assegnato il sottotitolo ufficiale, non presente nella prima edizione.\nParte 6 \"Stone Ocean\".\nI volumi della sesta stagione sono privi di titolo ma, a differenza di quelli precedenti, riportano il sottotitolo \"Stone Ocean\". Per motivi editoriali, la serie ha subito una pausa di cinque mesi, a seguito della quale la numerazione originale non corrisponde pi\u00f9 a quella della rivista \"Action\".\nParte 7 \"Steel Ball Run\".\n\"Steel Ball Run\", pur essendo presentata come la settima serie, \u00e8 di fatto slegata dalla trama generale dell'opera che si \u00e8 conclusa con \"Stone Ocean\". In virt\u00f9 di questo distacco la numerazione riparte da capo e in copertina non \u00e8 riportato il titolo \"Le bizzarre avventure di JoJo\".\nParte 8 \"JoJolion\".\n\"JoJolion\", come gi\u00e0 \"Steel Ball Run\" prima di lui, non riporta in copertina il titolo \"Le bizzarre avventure di JoJo\" ed ha una sua numerazione."}
{"id": "1826093", "revid": "775372", "url": "https://it.wikipedia.org/wiki?curid=1826093", "title": "Partito Comunista del Nepal (unito)", "text": "Il Partito Comunista del Nepal (unito) \u00e8 stato un partito comunista nepalese.\nInizialmente, il PCN(u) fu fondato nel 1991 dall'unione del Partito Comunista del Nepal (Krishna Raj Burma), del Partito Comunista del Nepal (democratico) e del Partito Comunista del Nepal (Tulsi Lal Amatya). Il primo segretario generale fu Bishnu Bahadur Manandhar.\nIl PCN(u) costitu\u00ec un'organizzazione giovanile, la Federazione Giovanile Nazionale del Nepal, e una sindacale, la Federazione Sindacale del Nepal.\nNel 2005, a seguito del colpo di Stato di Gyanendra e dell'arresto di Manandhar, il PCN(u) si un\u00ec al Partito Comunista del Nepal (marxista) per formare il Partito Comunista del Nepal (marxista unito).\nNel 2007, tuttavia, una fazione guidata da Ganesh Shah abbandon\u00f2 il PCN(um) e ricostitu\u00ec il Partito Comunista del Nepal (unito), con Shah stesso come segretario e Chandra Dev Joshi come presidente.\nNelle elezioni parlamentari del 2008 ha ottenuto l'1,4% dei voti con cinque seggi, fra cui Sunil Babu Pant, il primo deputato nepalese dichiaratamente omosessuale. Alle successive elezioni parlamentari del 2013 ha conseguito l'1% dei voti e tre seggi"}
{"id": "1826104", "revid": "1652635", "url": "https://it.wikipedia.org/wiki?curid=1826104", "title": "Macedonia (regione storica)", "text": "La Macedonia \u00e8 una regione storica e geografica della penisola balcanica situata nell'Europa sud-orientale. I suoi confini sono mutati in modo considerevole nel corso del tempo e la regione \u00e8 venuta a far parte di sei nazioni balcaniche:\nCopre approssimativamente un'area di inglobando una popolazione di 5,1 milioni di abitanti.\nLa Macedonia ha avuto una storia lunga e diversificata. I suoi pi\u00f9 arcaici insediamenti risalgono all'incirca al 9000 a.C., diventando nel mondo antico una regione molto potente.\nConfini e definizioni.\nLe definizioni contemporanee di Macedonia potrebbero essere considerate dubbie. Infatti, i suoi limiti sono stati spostati diverse volte nel corso della storia.\nOggi la Macedonia intesa come regione storica \u00e8 suddivisa principalmente tra Grecia, Macedonia del Nord e Bulgaria con porzioni minori incluse in Albania, in Kosovo e in Serbia.\nIl regno di Macedonia, a cui la regione odierna deve il suo nome, era situato quasi interamente dentro i confini greci, comprendendo una piccolissima parte di ci\u00f2 che oggi \u00e8 la regione.\nLa provincia romana di Macedonia era costituita da ci\u00f2 che \u00e8 la Grecia settentrionale e centrale, l'area geografica della Macedonia del Nord e Albania sud-orientale, coprendo un'area pi\u00f9 grande dell'antica Macedonia. Nel tardo periodo romano i confini provinciali vennero riorganizzati per formare la Diocesi di Macedonia, costituita dalla maggior parte della Grecia continentale pi\u00f9 Creta, l'Albania meridionale e parte della Bulgaria e della Macedonia del Nord.\nNell'impero bizantino una provincia sotto il nome di Macedonia venne ricavata dall'originale thema della Tracia, che si trovava ad est del fiume Strimone. Questo \"thema\" comprendeva varie parti della Rumelia orientale e della Tracia occidentale e dava il suo nome alla dinastia macedone. Perci\u00f2, i documenti bizantini di quest'epoca, che menzionano la Macedonia, sono pi\u00f9 probabilmente riferiti al \"thema\" macedone. La regione di Macedonia, che fu governata dal primo impero bulgaro per tutto il IXe il X secolo, venne incorporata dentro l'impero bizantino nel 1018 come \"thema\" di Bulgaria.\nCon la graduale conquista dell'Europa sud-orientale da parte degli ottomani, nel tardo secolo XIV, il nome di Macedonia scomparve come designazione amministrativa per diversi secoli e venne raramente mostrato sulle mappe. Il nome fu di nuovo usato per significare una distinta regione geografica. Nel tardo XIX secolo, sviluppa approssimativamente gli stessi confini disegnati in seguito dai cartografi europei del XX secolo. \nDemografia.\nDurante il periodo medievale e moderno la Macedonia era conosciuta come una regione balcanica abitata da etnie greche, albanesi, valacche, serbe, bulgare, ebraiche e turche. Oggi, essendo una regione di frontiera, dove moltissime differenti culture si incontrano, la Macedonia ha un profilo demografico estremamente complesso e diversificato.\nReligione.\nLa maggior parte degli abitanti delle regioni sono cristiani Ortodossi, principalmente delle chiese ortodosse greca, bulgara, serba e macedone. Inoltre vi \u00e8 una minoranza notevole di musulmani, principalmente tra le popolazioni albanesi (anche se in parte sono Ortodossi) pomacche bulgare, torbeshi musulmani macedoni, bosniache e turche.\nStoria.\nNeolitico inferiore.\nMentre la Macedonia mostra tracce di abitazioni umane risalenti al paleolitico, l'insediamento pi\u00f9 antico che si conosca risale a anni fa.\n\"Nea Nikomedeia\" \u00e8 uno dei pi\u00f9 antichi insediamenti conosciuti. Le case a Nea Nikomedeia erano costruite - allo stesso modo della maggior parte delle strutture in tutta la Grecia settentrionale neolitica - di canne e terra (a mo' di intonaco) su una struttura in legno. L'assemblaggio culturale comprende ceramica ben fatta, di forme semplici con sporadiche decorazioni colorate in bianco su fondo rosso, statuette femminili in argilla del tipo a \"testa di bastone\", provenienti dalla Tessaglia fino alla valle del Danubio, asce in pietra e azze, lame in selce e ornamenti in pietra inclusi dei particolari \"tappi nasali\" (\"nose plugs\") di incerta funzione. La raccolta di oggetti associati differisce da una casa all'altra (nelle immediate vicinanze), suggerendo che qualche grado di specializzazione del lavoro fosse gi\u00e0 stato stabilito dall'inizio della storia del sito. L'economia agricola era basata sulla coltivazione di cereali quali grano, orzo, leguminose e sull'allevamento di pecore e capre, con un po' di bestiame grosso e maiali. La caccia giocava un ruolo relativamente minore nell'economia. Questo antico insediamento neolitico fu occupato per oltre mille anni, sopravvivendo dal 7000 al 5500 a.C.\nNeolitico medio.\nIl neolitico medio (5500-4500 a.C. circa) \u00e8 attualmente meglio rappresentato nella valle dell'Aliacmone presso Servia in Grecia, nel territorio della Macedonia Occidentale, dove il tipico rosso su ceramica color crema nello stile di Sesklo enfatizza l'orientamento meridionale dell'insediamento. La ceramica di questo periodo \u00e8 stata trovata in certi siti della Macedonia centrale ed orientale, per quanto nessuno \u00e8 stato scavato in modo estensivo.\nNeolitico superiore.\nIl neolitico superiore (4500-3500 a.C. circa) \u00e8 ben rappresentato da entrambi i siti (scavati e non) di tutta la regione (sebbene si noterebbe che i livelli della Macedonia orientale di questo periodo siano ancora chiamati \"medio neolitico\" secondo la terminologia usata nei Balcani a cui fanno riferimento molti collegamenti culturali). Rapidi mutamenti negli stili della ceramica e la scoperta di suoi frammenti, che mostrano un commercio con regioni abbastanza distanti, indicano che societ\u00e0, economia e tecnologia stessero tutte cambiando rapidamente. Tra i pi\u00f9 importanti di questi mutamenti ci sono l'inizio della lavorazione del rame, dimostrati in modo convincente da Renfrew per avere attinto ai gruppi culturali di Bulgaria e Romania al nord.\nI principali insediamenti scavati di questo periodo comprendono Makryialos e Paliambela vicino alla riva occidentale del Golfo Termaico, Thermi a sud di Tessalonica e Sitagroi e Dikili Tas nella pianura di Drama. Alcuni di questi siti furono densamente occupati e formavano grandi tumuli (oggi noti agli abitanti locali della regione come \"toumbas\").\nAltri erano molto meno popolati e si estendevano per circa un chilometro (Makryialos). Entrambi i tipi si trovano allo stesso tempo negli stessi distretti e si presume che le differenze nell'organizzazione sociale vengano riflessi da queste differenze nell'organizzazione dell'insediamento. Alcune comunit\u00e0 erano chiaramente interessate a proteggersi con diversi tipi di opere di difesa: fossati a Makryialos e muri concentrici a Paliambela. Gli edifici meglio preservati vennero scoperti a Dikili Tas, dove le strutture in legno venivano organizzate in file, alcune decorate con teschi di toro attaccati all'esterno dei muri, e intonacati con argilla.\nUn'attestazione importante per l'attivit\u00e0 cultuale \u00e8 stata trovata a Promachonas-Topolnica, situata fra il confine greco-bulgaro a nord di Serres. Qui una profonda fossa sembra essere stata ricoperta per farne una stanza sotterranea e in essa si trovarono strati successivi di detriti che comprendono un gran numero di statuette, teschi di toro e ceramica, anche con molte forme rare e inusuali.\nL'economia agricola di questo periodo continuava le pratiche stabilite all'inizio del neolitico, sebbene pecore e capre siano meno dominanti tra gli animali rispetto a prima e la coltivazione della vite (\"Vitis vinifera\") sia ben attestata.\nSoltanto alcune sepolture sono state scoperte durante l'intero periodo neolitico nella Grecia settentrionale, potendosene comunque dedurre dei chiari modelli. Le offerte mortuarie, tuttavia, sembrano molto limitate.\nAntica Macedonia (dal 500 a.C. al 146 a.C.).\nNell'antichit\u00e0 la regione della Macedonia comprendeva parti di ci\u00f2 che allora era conosciuta come Macedonia, Illiria e Tracia. Tra l'altro nelle sue terre venivano localizzati i regni di Peonia, Dardania, Macedonia e Pelagonia, storiche trib\u00f9 come gli Agriani e colonie di citt\u00e0-Stato greche meridionali. Antecedente all'ascendenza macedone, parte della Macedonia era popolata dai Brigi, un popolo tracio, mentre l'occidente, cio\u00e8 la Macedonia Superiore, era abitata da Illiri e Macedoni. Intanto, pi\u00f9 tardi, furono documentate numerose guerre tra i regni illirici e macedoni, i quali possono essere coesistiti pacificamente con i Brigi.\nNel periodo della Grecia classica, la Peonia, i cui confini esatti (cos\u00ec come l'arcaica storia dei suoi abitanti) restano oscuri, originariamente comprendeva l'intera valle del fiume Assio e le aree circostanti, in ci\u00f2 che adesso \u00e8 la parte settentrionale della regione greca di Macedonia, la maggior parte della Repubblica di Macedonia, e una piccola parte della Bulgaria occidentale. Intorno al 500 a.C., l'antico regno di Macedonia era incentrato in qualche luogo compreso tra i pendii meridionali dell'Olimpo Inferiore e il tratto dritto del corso inferiore del fiume Aliacmone. Durante le guerre persiane il regno di Macedonia fu soggetto ai persiani, ma dopo la battaglia di Platea riottenne la sua libert\u00e0. Sotto Filippo II e Alessandro Magno, il regno di Macedonia si espanse in modo energico collocando l'intera regione della Macedonia sotto il governo degli Argeadi.\nLe conquiste di Alessandro produssero una diffusione duratura del pensiero e della cultura greca attraverso il Vicino Oriente antico, ma il suo impero venne a frantumarsi dopo la sua morte. I suoi generali divisero l'impero tra loro, fondando i loro propri stati e dinastie. Il regno di Macedonia venne preso da Cassandro, che lo govern\u00f2 fino alla sua morte (297 a.C.). In questo periodo il controllo macedone sugli Stati tracio-illirici della regione lentamente andava declinando, sebbene il regno di Macedonia rimanesse la pi\u00f9 grande potenza regionale. Questo periodo vide anche le invasioni celtiche nella Macedonia. Tuttavia, i Celti vennero ogni volta con successo respinti da Cassandro, e pi\u00f9 tardi da Antigono, lasciando poca influenza sull'intera regione.\nMacedonia romana.\nNel II secolo a.C. il Regno di Macedonia cadde nelle mani della nascente potenza romana. Filippo V di Macedonia durante il suo regno (221 - 179 a.C.) combatt\u00e9 contro i Romani in due successive guerre. La prima guerra macedone (215 - 205 a.C.) fu gestita con successo dai Macedoni; ma Filippo fu poi definitivamente sconfitto nella seconda guerra macedone (200 - 197 a.C.). Nel prosieguo della guerra contro Roma, il suo successore Perseo di Macedonia che regn\u00f2 dal 179 a.C. al 168 a.C., riconquist\u00f2 la Macedonia con la terza guerra macedone nel (171-168 a.C.), ma la perdette definitivamente quando fu sconfitto dai Romani. La Macedonia romana fu inizialmente divisa in quattro repubbliche soggette a Roma, prima di formare nel 146 a.C. un'intera provincia romana. In questo periodo, nei Balcani fu introdotta la lingua latina usata sia dai coloni latini che dai soldati.\nCon la divisione dell'Impero romano in occidentale e orientale nel 298 d.C., la Macedonia venne ad essere governata dai successori Bizantini romani. La popolazione dell'intera regione era, tuttavia, impoverita dalle pesanti invasioni di varie trib\u00f9 gote e unne (300\u2013400). Nonostante questo, alcune regioni dell'Impero bizantino continuavano a prosperare, in particolare alcune citt\u00e0 costiere come Tessalonica che divenne un importante centro culturale e commerciale. Malgrado la potenza dell'impero, dall'inizio del VI secolo i domini bizantini furono soggetti a frequenti incursioni di varie trib\u00f9 slave che, nel corso dei secoli, alla fine diedero come risultato drastici mutamenti demografici e culturali nelle province balcaniche dell'impero. Sebbene tradizionalmente questi cambiamenti sono attribuiti alla colonizzazione su vasta scala di gruppi di lingua slava, \u00e8 stata avanzata l'ipotesi che un dissolvimento generalizzato dell'identit\u00e0 romana possa averne creato l'innesco, nel III secolo, specialmente tra i provinciali rurali, menomati dalla rigida tassazione e dalle carestie. Tenendo in considerazione questo ambiente sottostante, le penetrazioni create dalle successive ondate di un numero relativamente piccolo di guerrieri slavi e delle loro famiglie possono essere state capaci di assimilare un grande numero di indigeni al loro modello culturale, talvolta visto come un'alternativa pi\u00f9 attraente. In questo modo e nel corso del tempo, gran parte della Macedonia venne ad essere controllata dalle comunit\u00e0 di lingua slava. Nonostante i numerosi attacchi effettuati su Tessalonica, la citt\u00e0 resistette, e la cultura romano-bizantina continu\u00f2 a fiorire, sebbene l'influenza culturale slava incrementasse costantemente.\nGli insediamenti slavi venivano ad organizzarsi su linee territoriali tribali, riferite dagli storici greco-bizantini come \"sklaviniai\". Gli \"sklaviniai\" continuarono ad assalire a intermittenza l'impero bizantino, indipendentemente, o aiutati da contingenti bulgari o avari. Intorno al 680 un gruppo \"bulgaro\" (largamente composto da discendenti dai precedenti cristiani romani presi prigionieri dagli avari), condotti dal khan Kuber (si \u00e8 ipotizzato che appartenesse allo stesso clan del khan Asparukh bulgaro-danubiano), si insediarono nella pianura pelagonica, scagliando campagne militari nella regione di Tessalonica. Quando l'impero ebbe a disposizione truppe imperiali a sufficienza, tent\u00f2 di riottenere il controllo dei suoi territori balcanici perduti. Al tempo di Costante II un numero significativo di slavi della Macedonia vennero catturati e trasferiti nell'Asia Minore centrale dove furono costretti a riconoscere l'autorit\u00e0 dell'imperatore bizantino servendo come soldati nel suo esercito. Verso la fine del VII secolo Giustiniano II organizz\u00f2 di nuovo una massiccia spedizione contro gli \"sklaviniai\" e i bulgari della Macedonia. Partendo da Costantinopoli, egli venne a soggiogare molte trib\u00f9 slave istituendo il \"Thema della Tracia\" nell'entroterra della Grande Citt\u00e0, portandosi poi a Tessalonica. Tuttavia, sulla strada del ritorno venne sorpreso in un'imboscata dagli slavo-bulgari di Kuber, perdendo gran parte del suo esercito, bottino, e conseguentemente, il suo trono. Nonostante questi successi temporanei, il governo nella regione era ben lontano dall'essere stabile, fino a che tutti gli \"sklaviniae\" non fossero pacificati e debellati. Fino al tardo VIII secolo, gli imperatori facevano ricorso piuttosto ad un allontanamento della loro linea difensiva a sud lungo le coste egee. Sebbene un nuovo \"thema\" - quello di \"Macedonia\" - fosse di conseguenza stato creato, esso non corrisponde al territorio geografico odierno, ma a una regione spostata pi\u00f9 a est (incentrata su Adrianopoli), ricavata dai temi tracio ed elladico gi\u00e0 esistenti.\nMacedonia medievale.\nNon ci sono documenti bizantini riguardo agli \"sklaviniai\" dopo l'836/837, dato che essi vennero assorbiti durante l'espansione del primo impero bulgaro. L'influenza slava nella regione si rafforzava insieme alla nascita di questo Stato, che nell'837 incorporava parte della regione nel suo dominio. Tra l'860 e l'870 i santi Cirillo e Metodio, bizantini nati a Tessalonica (l'odierna Salonicco), crearono il primo alfabeto glagolitico slavo con cui venne per la prima volta trascritta la lingua della vecchia chiesa slava, ed essi furono in tal modo comunemente riferiti come apostoli-cristianizzatori del mondo slavo.\nLa loro eredit\u00e0 culturale venne acquisita e sviluppata nella Bulgaria medievale, dove dopo l'885 la regione di Ohrid (Repubblica di Macedonia) divenne un significativo centro ecclesiastico con la designazione di San Clemente di Ohrid come \"primo arcivescovo di lingua bulgara\" residente in questa regione. Insieme a un altro discepolo di San Cirillo e Metodio, San Naum, Clemente cre\u00f2 un fiorente centro culturale bulgaro ad Ocrida (dove gli allievi venivano istruiti alla teologia tramite la lingua dell'antico slavo ecclesiastico, imparando cos\u00ec il glagolitico e l'alfabeto cirillico), ci\u00f2 che adesso viene chiamato \"scuola letteraria di Ocrida\". Il confine bulgaro-bizantino all'inizio del X secolo passava approssimativamente a a nord di Tessalonica conformemente all'iscrizione di Narash. Secondo l'autore bizantino Giovanni Kameniat, a quel tempo gli insediamenti intorno a Tessalonica erano abitati dagli \"sciti\" (bulgari) e dalle trib\u00f9 slave dei druguviti e sagudati oltre che da greci.\nAlla fine del X secolo, ci\u00f2 che adesso \u00e8 la Repubblica di Macedonia divenne il cuore culturale e politico del primo impero bulgaro dopo che gli imperatori bizantini Giovanni I Zimisce e Basilio II conquistarono la parte orientale dell'Impero bulgaro. La capitale bulgara Preslav e lo zar bulgaro Boris II furono catturati nel 972. Una nuova capitale venne stabilita a Ohrid, che divenne anche la sede della patriarcato bulgaro. Lo zar Samuele e i suoi successori continuarono la resistenza contro i bizantini per molti decenni, prima di soccombere anche loro nel 1018. Basilio II divenne allora noto come lo \"sterminatore bulgaro\", dopo che ebbe catturati e accecati soldati bulgari nel 1014. La parte occidentale della Bulgaria, inclusa la Macedonia, venne incorporata nell'Impero bizantino come provincia di Bulgaria (Thema Bulgaria) e il patriarcato bulgaro venne ridotto al rango di un arcivescovato.\nLe intermittenti insurrezioni slave continuarono a verificarsi al nord, spesso con il sostegno dei principati serbi. Ogni indipendenza temporanea che potesse essere stata guadagnata veniva di solito fatta crollare velocemente dai Bizantini. I periodi successivi vennero contrassegnati dalla guerra tra Bisanzio e normanni, loro acerrimi nemici. I Normanni lanciarono l'offensiva sulle loro terre conquistate nell'Italia meridionale e temporaneamente ottennero il governo di tutte le piccole aree costiere nord-occidentali.\nDal XII secolo parte della Macedonia venne in conflitto con il regno serbo di Ra\u0161ka. Lo zenit dell'impero serbo si venne a realizzare nel XIV secolo, quando esso riusc\u00ec a conquistare tutta la Macedonia settentrionale e la Grecia centrale - esclusi Salonicco, Atene e il Peloponneso. Nel 1346, re Stefan Uro\u0161 IV Du\u0161an di Serbia venne incoronato zar (imperatore) dei Serbi e dei Greci. L'impero croll\u00f2 dopo la sua morte avvenuta nel 1355.\nA quel tempo, la minaccia ottomana iniziava a mostrarsi in lontananza nei Balcani, non appena gli Ottomani sconfissero la coalizione cristiana di Serbi, Bulgari e Greci. Dopo la vittoria ottomana nella battaglia di Maritsa (1371) la maggior parte della Macedonia accett\u00f2 il vassallaggio agli Ottomani e alla fine del XIV secolo fu annessa interamente all'Impero ottomano. La Macedonia rimase una parte dell'Impero ottomano per circa 500 anni, durante i quali si venne a costituire una sostanziale minoranza turca. Salonicco successivamente divenne la patria di una numerosissima popolazione ebraica a seguito delle espulsioni degli ebrei dalla Spagna dopo il 1492.\nEmergenza di una regione macedone.\nDopo la rinascita dello Stato greco, serbo e bulgaro nel XIX secolo, le terre ottomane in Europa identificate come \"Macedonia\" vennero ad essere contese fra tre governi, portando alla creazione, tra il 1890 e l'inizio del Novecento, di gruppi armati rivali che dividevano i loro sforzi lottando contro i Turchi e fra di loro.\nIl pi\u00f9 importante di questi fu la \"commissione bulgara rivoluzionaria di Macedonia-Adrianopoli\" (BMARC, SMARO dal 1902 - una versione alternativa dice che costituiva l'\"organizzazione rivoluzionaria macedone\", MRO, TMORO dal 1902), sotto Gotse Delchev, il quale nel 1903 si ribell\u00f2 nella cosiddetta \"insurrezione di Ilinden-Preobrazhenie\", combattendo per uno Stato macedone autonomo o indipendente (prima del 1902 soltanto i bulgari potevano unirsi, ma in seguito, \"ogni macedone o odriniano venne incoraggiato, noncurante della nazionalit\u00e0, ad unirsi insieme\"), e gli sforzi greci, dal 1904 fino al 1908 (lotta greca per la Macedonia). L'intervento diplomatico delle potenze europee condusse a progetti per una Macedonia autonoma sotto il governo ottomano.\nLa nascita del nazionalismo e le identit\u00e0 macedoni.\nNel corso dei secoli la Macedonia era diventata una regione multiculturale. I riferimenti storici menzionano greci, bulgari, turchi, albanesi, gitani, ebrei e valacchi. Dal Medioevo al XX secolo la popolazione di lingua slava nella Macedonia veniva identificata in massima parte come bulgari o greci e occasionalmente come serbi. Durante il periodo cosiddetto della rinascit\u00e0 nazionale bulgara molti bulgari di queste regioni sostennero la lotta per la creazione di istituzioni bulgare religiose ed educative culturali, incluso l'esarcato bulgaro. Infine, nel XX secolo, i 'bulgari' vennero ad essere intesi come sinonimi di 'slavi macedoni' e, infine, 'macedoni etnici'. Krste Misirkov, un filologo e pubblicitario, massimamente noto per il suo lavoro \"Sulle faccende macedoni\" (1903), annunciato dai macedoni come uno dei \u201cfondatori della nazione macedone\u201d, asserisce:\nLa ristrettezza dei confini del moderno stato greco ai suoi inizi, nel 1830, deluse gli abitanti della Grecia settentrionale (Epiro e Macedonia) . In una sua relazione del 1844, il primo ministro greco Kolettis afferm\u00f2 davanti all'Assemblea costituzionale di Atene che \u00ab...il regno di Grecia non \u00e8 la Grecia: esso \u00e8 solo una parte, la pi\u00f9 piccola e scarsa, della Grecia. Greco non \u00e8 soltanto chi abita il regno, ma anche chi vive a Ioannina (Epiro), o a Salonicco (Macedonia), o a Serres (Macedonia), o a Odrin (Tracia)\u00bb. Egli menziona citt\u00e0 e isole che furono sotto il possesso ottomano come componenti la Grande Idea (greco: \u039c\u03b5\u03b3\u03ac\u03bb\u03b7 \u0399\u03b4\u03ad\u03b1), vale a dire la ricostruzione del mondo greco classico o la rinascita dell'impero bizantino. L'idea importante qui \u00e8 che, per la Grecia, la Macedonia fosse una regione in gran parte costituita da popolazioni greche che aspettavano l'annessione allo stato greco. In quel tempo la regione che oggi \u00e8 la Repubblica di Macedonia era nota come il \"feudo (vilayet) di Skopje\" .\nIl Congresso di Berlino del 1878 mut\u00f2 di nuovo la mappa dei Balcani. Il trattato restitu\u00ec la Macedonia e la Tracia all'impero ottomano. A Serbia, Romania e Montenegro venne conferita la piena indipendenza e qualche espansione territoriale a spese dell'Impero ottomano. La Russia avrebbe mantenuto consiglieri militari in Bulgaria e nella Rumelia orientale fino al maggio del 1879. All'Impero austro-ungarico venne permesso di occupare Bosnia, Erzegovina e il Sanjak di Novi Pazar. Il Congresso di Berlino costrinse anche la Bulgaria, nuovamente autonoma con il Trattato di Santo Stefano del 1878, a restituire oltre la met\u00e0 dei suoi territori nuovamente sottratti all'impero ottomano, inclusa la Macedonia, della quale una grande parte venne data alla Bulgaria, a causa della pressione russa e della presenza di un numero significativo di bulgari e aderenti all'esarcato bulgaro. Le perdite territoriali non soddisfacevano la Bulgaria; ci\u00f2 aliment\u00f2 per i successivi settant'anni le ambizioni di molti politici bulgari, i quali cercarono di rivedere il trattato - con mezzi pacifici o militari - e a riunire tutte le terre che essi rivendicavano poich\u00e9 costituite da una maggioranza bulgara.\nInoltre, anche la Serbia era adesso interessata alle terre macedoni, fino allora contese alla Bulgaria principalmente solo dalla Grecia che, dopo l'annessione della Tessaglia del 1881, veniva a confinare con la Macedonia. Perci\u00f2, il Congresso di Berlino, piuttosto che rendere stabile la regione tramite un regime permanente, fin\u00ec per riaccendere la lotta a causa della Turchia in Europa e della cosiddetta questione della regione della Macedonia. Negli anni successivi tutti gli stati vicini combatterono contro la Turchia in Europa, arginati soltanto dalle loro proprie restrizioni, dall'esercito ottomano e dalle ambizioni territoriali delle grandi potenze nella regione.\nLa politica serba ebbe uno spiccato carattere anti-bulgaro, tentando di prevenire l'influenza bulgara sugli abitanti della Macedonia. D'altra parte la Bulgaria veniva ad usare il potere delle sue istituzioni religiose (l'esarcato bulgaro stabilito nel 1870) per promuovere la sua lingua e fare in modo che molta gente si identificasse con la Bulgaria. La Grecia, inoltre, era in una posizione vantaggiosa per proteggere i suoi interessi per mezzo dell'influenza del patriarcato di Costantinopoli, tradizionalmente garante delle scuole di lingua e cultura greche anche in villaggi con pochi abitanti greci. Ci\u00f2 mise il patriarcato in disputa con l'esarcato, il quale istituiva scuole con educazione bulgara. L'appartenenza all'una o all'altra istituzione poteva in effetti determinare l'identit\u00e0 nazionale della persona: semplicemente, se le persone sostenevano il patriarcato erano di conseguenza considerate greche, se esse al contrario sostenevano l'esarcato erano considerate bulgare. Localmente, tuttavia gli abitanti dei villaggi non erano sempre in grado di esprimere liberamente la loro associazione con l'una o l'altra istituzione, come d'altronde c'erano numerosi gruppi armati che cercavano di difendere e/o espandere il territorio a scapito della parte avversa. Alcuni furono arruolati localmente e auto-organizzati mentre altri venivano spediti e armati dagli stati protettori.\nLo scopo degli avversari, comunque, non era principalmente quello di estendere la loro influenza sulla Macedonia, ma semplicemente prevenire che la Macedonia soccombesse all'influenza altrui. Questo tentativo, spesso violento, di persuadere la gente ad appartenere a l'uno o all'altro gruppo etnico, spinse alcuni a rigettarli entrambi. La grande pressione sui pacifici contadini della Macedonia funzionava contro i progetti sia serbi che bulgari, quelli di \"costringere\" ad adottare l'idea etnica e infine la divisione sociale divenne visibile. L'ambasciatore britannico a Belgrado nel 1927 diceva:\nAttualmente lo sfortunato contadino macedone si trova tra incudine e martello. Un giorno il comitadjis entr\u00f2 nella sua casa per chiedere, sotto minaccia, alloggio, cibo e denaro e il giorno successivo il gendarme lo trascin\u00f2 in prigione per avere egli ceduto a quelle richieste; il macedone \u00e8 veramente pacifico, agricoltore particolarmente industrioso; se il governo (serbo) gli desse una protezione adeguata, educazione, libert\u00e0 dalla malaria e comunicazioni decenti, sembra non ci sarebbe ragione del perch\u00e9 non si debba sentire serbo, come si sentiva bulgaro 10 anni fa.\nCome risultato di questo gioco di \"tiro alla fune\", gli slavi di Macedonia non ebbero nessuna identit\u00e0 nazionale . Inoltre, quando i progetti imperialistici degli stati confinanti resero possibile la divisione della Macedonia, alcuni intellettuali macedoni come Misirkov menzionarono la necessit\u00e0 di creare un'identit\u00e0 nazionale macedone che distinguesse cos\u00ec gli slavi macedoni dai bulgari, serbi o greci.\nBattezzando gli slavi macedoni come serbi o bulgari si puntava quindi a giustificare queste rivendicazioni territoriali nazionali sulla Macedonia. La parte greca, con l'assistenza del patriarcato, responsabile per le scuole, avrebbe potuto pi\u00f9 facilmente mantenere il controllo, poich\u00e9 esse espandevano l'identit\u00e0 greca. Per la stessa identica ragione i bulgari, quando predisponevano il governo dell'esarcato (1871), includevano i macedoni nell'assemblea come \"fratelli\", onde prevenire ogni diversificazione etnica. D'altra parte i serbi, incapaci di istituire scuole di lingua serba, usavano la propaganda. Il loro principale interesse era quello di impedire che i macedoni di lingua slava acquisissero un'identit\u00e0 bulgara attraverso la convergenza sul mito delle antiche origini dei macedoni e simultaneamente per mezzo della classificazione dei bulgari come tatari e non come slavi, enfatizzassero le loro caratteristiche di macedoni come uno stadio intermedio tra serbi e bulgari. Per riassumere, la propaganda serba tentava di suscitare nei macedoni una separata identit\u00e0 etnica onde diminuire l'influenza bulgara. Questa scelta era l'\"etnicit\u00e0 macedone\". I bulgari non accettarono mai una diversit\u00e0 etnica dai macedoni slavi, dando un significato geografico al termine. Nel 1893 essi istituirono l'\"Organizzazione Rivoluzionaria Interna Macedone\" (VMRO), mirando ad affrontare l'azione serba e greca in Macedonia. La VMRO sperava di rispondere alla questione macedone attraverso un movimento rivoluzionario e cos\u00ec essi istigarono l'insurrezione di Ilinden (1903) per liberare alcuni territori ottomani. La Bulgaria usava questo espediente per internazionalizzare la questione macedone. Ilinden mut\u00f2 l'atteggiamento della Grecia che decise di prendervi parte con azioni para-militari. Per proteggere i macedoni greci, oltre che i propri interessi, la Grecia mand\u00f2 ufficiali a preparare la guerriglia e ad organizzare milizie note come \"makedonomahi\" (combattenti macedoni), essenzialmente per lottare contro i bulgari, dato che pareva ormai ovvio che la questione macedone si potesse risolvere soltanto con una guerra.\nLa nascita del nazionalismo albanese e turco dopo il 1908, tuttavia, spinse Grecia, Serbia e Bulgaria a seppellire le loro divergenze riguardo alla Macedonia ed a formare nel 1912 una coalizione contro l'impero ottomano. Trascurando l'opinione pubblica in Bulgaria, che sosteneva l'instaurazione di una provincia autonoma macedone sotto un governatore cristiano, il governo bulgaro intraprese un trattato pre-bellico con la Serbia, con il quale si stabiliva la divisione della regione in due parti . La parte della Macedonia a ovest e a nord della linea di spartizione veniva ad essere rivendicata sia dalla Serbia che dalla Bulgaria e fu soggetta dopo la guerra all'arbitrato dello zar di Russia. La Serbia formalmente rinunciava ad ogni rivendicazione riguardante la parte della Macedonia a sud e ad est della linea di spartizione, dichiarata trovarsi nell'ambito della sfera d'interesse bulgara. Il pre-trattato tra Grecia e Bulgaria, tuttavia, non includeva nessuno accordo riguardo alla divisione dei territori conquistati - evidentemente entrambe le nazioni speravano di occupare la maggior parte di territorio possibile, avendo le loro mire principalmente su Salonicco.\nLa guerra nei Balcani.\nL'imminente collasso dell'Impero ottomano venne accettato di buon grado dagli stati balcanici, poich\u00e9 prometteva di ristabilire il loro territorio europeo. La cosiddetta rivoluzione dei Giovani Turchi del 1908 rese manifesto un movimento nazionalistico che ostacolava le aspettative del popolo riguardo alla modernizzazione dell'impero e affrettava la fine dell'occupazione ottomana dei Balcani.\nPer questo scopo un'alleanza venne a stringersi fra gli Stati balcanici nella primavera del 1913. La prima guerra balcanica, durata sei settimane, inizi\u00f2 nell'agosto del 1912, quando il Montenegro dichiar\u00f2 guerra all'Impero ottomano, le cui forze alla fine ingaggiarono quattro diverse guerre in Tracia, Macedonia, Albania settentrionale e meridionale e Kosovo.\nLa Bulgaria ebbe a sopportare l'impatto della guerra lottando sul fronte tracio contro le principali forze ottomane. Sia il dispendio sia i disastri nella prima guerra balcanica furono a carico prevalentemente della Bulgaria rispetto a quelli della Serbia, Grecia e Montenegro messi insieme. La Macedonia stessa venne occupata dalle forze greche, serbe e bulgare.\nLa campagna di Macedonia fu combattuta in condizioni atroci. Alla ritirata dell'esercito ottomano dalla Macedonia segu\u00ec lo sforzo disperato delle forze greche e bulgare di raggiungere la citt\u00e0 di Salonicco, il \"solo premio della prima guerra balcanica\" per il cui stato nessun precedente accordo venne fatto. In questo caso il possesso sarebbe stato uguale all'acquisizione. Le forze greche per prime entrarono nella citt\u00e0 liberandola ufficialmente, un'avanzata soltanto positiva per loro. \nLa prima guerra balcanica condusse alla liberazione dei Balcani dai turchi sistemando le questioni maggiori, eccetto quelle per la Macedonia. Nell'aprile del 1913 i serbi e greci iniziarono la serbianizzazione e l'ellenizzazione nelle parti della Macedonia che essi gi\u00e0 controllavano, mentre i bulgari affrontavano alcune difficolt\u00e0 contro gli ebrei e le popolazioni turche. Inoltre il possesso di Salonicco fu un sogno non ancora estinto per i bulgari che si stavano preparando ad una nuova guerra. Per questo le truppe bulgare avevano il segreto ordine, nel giugno del 1913, di sferrare degli attacchi a sorpresa sui serbi. Grecia e Serbia avevano firmato un precedente accordo bilaterale difensivo (maggio 1913). Di conseguenza, Grecia e Serbia decisero di attaccare la Bulgaria nel suo momento di massima debolezza, ormai esausta per il suo sacrificio dell'inverno precedente. Inoltre la Bulgaria dovette anche combattere i romeni che rivendicavano alcuni territori.\nIl trattato di Bucarest (agosto 1913) tolse ai bulgari la maggior parte delle conquiste fatte negli anni precedenti. Gran parte della Macedonia and\u00f2 a formare la Serbia meridionale, incluso il territorio di ci\u00f2 che oggi \u00e8 la Repubblica di Macedonia, mentre la Macedonia egea venne a costituire la Grecia settentrionale. La Grecia quasi raddoppi\u00f2 il suo territorio e la popolazione e le sue frontiere settentrionali rimasero quelle di oggi, pi\u00f9 o meno le stesse fin dalle guerre nei Balcani. Comunque, quando la Serbia acquis\u00ec la 'Vardarska Banovina' (l'attuale Repubblica di Macedonia), cominci\u00f2 ad avere mire espansionistiche verso uno sbocco sull'Egeo, dove Salonicco era la sua pi\u00f9 alta ambizione. Tuttavia, la Grecia dopo lo scambio di popolazione con la Bulgaria, subito dopo questa vittoria nelle guerre balcaniche, si interess\u00f2 a dare omogeneit\u00e0 nazionale all'Egeo e ogni rimanente parlante slavo venne assorbito.\nMolti volontari dalla Macedonia si unirono all'esercito bulgaro partecipando alle battaglie contro i nemici dei bulgari in queste guerre - insieme alla forza dei Corpi Volontari Macedoni-Adrianopolitani e altre unit\u00e0.\nL'impero ottomano, nel Trattato di Londra nel maggio del 1913, assegn\u00f2 l'intera Macedonia alla lega balcanica senza specificare la divisione della regione, in modo che emersero problemi in proposito fra gli alleati. Insoddisfatta per la creazione di uno stato autonomo albanese, che veniva a negarle l'accesso all'Adriatico, la Serbia chiese la sospensione della trattato pre-bellico, pretendendo dalla Bulgaria maggiori concessioni territoriali in Macedonia. Pi\u00f9 tardi, nel maggio dello stesso anno, la Grecia e la Serbia firmarono un trattato segreto a Salonicco concordando la divisione della Macedonia secondo le linee di controllo esistenti. Sia la Serbia che la Grecia, come pure la Bulgaria, iniziarono a preparare la guerra finale per la spartizione.\nNel giugno del 1913 lo zar bulgaro Ferdinando, senza consultare il governo e senza nessuna dichiarazione di guerra, ordinava alle truppe bulgare di attaccare le truppe serbe e greche stanziate in Macedonia, iniziando cos\u00ec la seconda guerra balcanica. L'esercito bulgaro si ritrov\u00f2 cos\u00ec in piena ritirata su tutti i fronti. L'esercito serbo scelse di fermare le sue operazioni, quando riusc\u00ec a soddisfare tutte le sue ambizioni territoriali e soltanto allora l'esercito bulgaro riprese fiato. Durante gli ultimi due giorni i bulgari riuscirono ad ottenere una vittoria bloccando l'avanzata delle forze greche nella Gola di Kresna. Tuttavia, nello stesso tempo, l'esercito rumeno attraversava il confine settentrionale indifeso e facilmente avanz\u00f2 verso Sofia. La Romania intervenne nella guerra, in modo da soddisfare le sue rivendicazioni territoriali contro la Bulgaria. Intervenne anche l'impero ottomano, riassumendo facilmente il controllo della Tracia orientale insieme a Edirne. La seconda guerra dei Balcani, anche conosciuta come guerra inter-alleata, lasci\u00f2 alla Bulgaria soltanto la valle dello Strimone e una piccola parte della Tracia con i porti minori sul mare Egeo. La Macedonia del Vardar venne incorporata nella Serbia (denominata poi Serbia meridionale). La Macedonia meridionale (Egea) venne incorporata nella Grecia e dunque denominata poi Grecia settentrionale. La regione soffr\u00ec duramente la seconda guerra balcanica. Durante il suo avanzamento alla fine di giugno, l'esercito greco fece fuoco sul quartiere bulgaro della citt\u00e0 di Kilkis e su oltre 160 villaggi intorno a Kilkis e Serres, causando la fuga di 50.000 profughi, che si riversarono in Bulgaria. L'esercito bulgaro, per ritorsione, colp\u00ec il quartiere greco di Serres, armando i musulmani della regione di Drama e provocando il massacro di civili greci .\nPrima guerra mondiale.\nNel settembre del 1915 il governo greco autorizz\u00f2 lo sbarco di truppe a Salonicco. Nel 1916 il re filo-germanico della Grecia si accord\u00f2 con i tedeschi in modo da permettere alle forze militari delle potenze centrali di entrare nella Macedonia greca per attaccare le forze bulgare a Salonicco. Come risultato, le truppe bulgare occuparono la parte orientale della Macedonia greca, incluso il porto di Kavala. La regione, tuttavia, ritorn\u00f2 alla Grecia dopo la vittoria degli alleati nel 1918. Dopo la distruzione dell'esercito greco in Asia Minore nel 1922, la Grecia e la Turchia scambiarono la maggior parte della minoranza turca di Macedonia con gli abitanti greci della Tracia e dell'Anatolia, ottenendo come risultato l'incremento della popolazione nella Macedonia egea che divenne cos\u00ec di etnia prevalentemente greca. La Macedonia governata dai serbi venne incorporata nel regno dei serbi, croati e Sloveni (successivamente Regno di Jugoslavia) nel 1918. La Macedonia jugoslava di conseguenza fu soggetta a un intenso processo di \"serbizzazione\" durante gli anni '20 e '30.\nDopo la campagna macedone della prima guerra mondiale lo status quo della Macedonia rimase lo stesso. La fondazione del \"regno di serbi, croati e sloveni\" nel 1918, che nel 1929 venne rinominato Jugoslavia (Slavia Meridionale), non predisse nessun regime per Skopje, n\u00e9 riconobbe nessuna identit\u00e0 nazionale macedone. Infatti le rivendicazioni a un'identit\u00e0 macedone rimasero in sordina a livello di propaganda perch\u00e9, in fin dei conti, la Macedonia settentrionale era stata una conquista serba.\nPrimo dopoguerra.\nLa situazione nella Macedonia serba mut\u00f2 dopo la Rivoluzione Comunista russa (1918\u20131919). Per Sfetas, il Comintern stava trattando la Macedonia come una questione tattica, a seconda delle circostanze politiche. All'inizi degli anni '20 sostenne la posizione per una Macedonia unica ed indipendente in una Democrazia Sovietica Balcanica. Adesso i sovietici desiravano un fronte comune degli agricoltori comunisti bulgari e le societ\u00e0 bulgare-macedoni in modo da destabilizzare la penisola balcanica. L'Organizzazione Rivoluzionaria Interna Macedone (IMRO), sotto la protezione del Comintern, promosse l'idea di una Macedonia indipendente in una federazione di stati balcanici, che unificasse tutti i macedoni. Ad ogni modo, la possibile partecipazione della Bulgaria in una nuova guerra, schierata con l'Asse, provoc\u00f2 la perdita del sostegno sovietico alcuni anni pi\u00f9 tardi.\nLa seconda guerra mondiale.\nQuando nel 1941 le truppe tedesche si preparavano ad invadere la Grecia dalla Romania arrivando fino ai confini bulgari, chiedendo il permesso di passare attraverso il territorio bulgaro, la Bulgaria fu costretta ad unirsi alle potenze dell'Asse. Minacciata dal confronto militare diretto, lo zar Boris III non ebbe altra scelta che quella di unirsi al blocco fascista, ufficialmente il 1\u00ba marzo 1941. Restava una piccola opposizione popolare, fin da quando l'Unione Sovietica venne ad essere legata al patto di non-aggressione con la Germania nazista.\nIl 6 aprile 1941, nonostante ufficialmente unito alle potenze dell'asse, il governo bulgaro mantenne una linea di passivit\u00e0 militare durante gli stadi iniziali dell'invasione della Jugoslavia e della Grecia. Mentre le truppe tedesche, italiane e ungheresi sconfiggevano Grecia e Jugoslavia, i bulgari rimasero in seconda linea. Il governo jugoslavo si arrese il 17 aprile. Il governo greco resistette fino al 30 aprile. Il 20 di aprile, il periodo di passivit\u00e0 bulgara termin\u00f2. L'esercito bulgaro entr\u00f2 nella regione egea, con lo scopo di guadagnare uno sbocco nel Mar Egeo in Tracia e Macedonia orientale e Serbia orientale. La cosiddetta Vardar Banovina venne divisa tra la Bulgaria e gli italiani, che avevano occupato la Macedonia occidentale.\nDurante l'occupazione tedesca della Grecia (1941 \u2013 1944) il partito comunista greco KKE fu il principale fattore di resistenza con il suo gruppo militare EAM-ELAS (Fronte di liberazione Nazionale). Sebbene molti membri dell'EAM fossero di lingua slava, essi ebbero distinta coscienza bulgara, greca o macedone. Per avvantaggiarsi della situazione, il KKE istitu\u00ec lo SNOF con la cooperazione del leader jugoslavo Tito, abbastanza ambizioso da fare progetti per la Macedonia greca. Per questo egli istitu\u00ec l'Assemblea Anti-Fascista per la Liberazione Nazionale della Macedonia (ASNOM), dandole un effettivo carattere di liberazione per l'intera regione macedone. Inoltre il KKE era molto favorevole all'opzione di una Macedonia pi\u00f9 grande, inclusa la regione greca, fin da quando aveva compreso che una vittoria durante la guerra civile greca sarebbe stata utopica. Successivamente l'EAM e lo SNOF si trovarono in disaccordo sulle questioni politiche fino a scontrarsi e quest'ultimo venne bandito dalla Grecia nel 1944.\nDurante la seconda guerra mondiale i confini della regione si spostarono di nuovo. Quando le forze tedesche occuparono l'area, la maggior parte della Macedonia jugoslava e parte della Macedonia Egea furono trasferite all'amministrazione alla Bulgaria. Durante l'amministrazione bulgara della Macedonia greca orientale circa rifugiati bulgari della regione vennero risistemati col\u00e0 La Macedonia Egea occidentale fu occupata dall'Italia, insieme alla parte occidentale della Macedonia jugoslava, annessa cos\u00ec all'Albania gi\u00e0 occupata dagli italiani. Il resto della Macedonia greca (inclusa tutta la costa) fu occupata dalla Germania nazista. Uno dei pi\u00f9 gravi episodi dell'olocausto accadde qui, quando ebrei di Salonicco vennero deportati nei campi di sterminio della Polonia occupata e soltanto poche migliaia sopravvissero.\nLa Macedonia venne liberata nel 1944, quando l'avanzata dell'armata rossa nella penisola balcanica costrinse le forze tedesche a ritirarsi. I confini pre-bellici vennero ripristinati sotto la pressione britannica e statunitense, dato che il governo bulgaro stava insistendo per tenere le sue unit\u00e0 militari sul suolo greco. La Macedonia bulgara ritorn\u00f2 abbastanza rapidamente alla normalit\u00e0, ma i patrioti bulgari nella Macedonia jugoslava subirono un processo di pulizia etnica da parte delle autorit\u00e0 di Belgrado e la Macedonia greca venne devastata dalla guerra civile greca, che scoppi\u00f2 nel dicembre del 1944 e termin\u00f2 soltanto nell'ottobre del 1949.\nSecondo dopoguerra.\nLa fine della guerra non port\u00f2 pace alla Grecia poich\u00e9 scoppi\u00f2 la guerra civile tra le forze governative e l'EAM (Fronte Nazionale di Liberazione) mietendo 50.000 vittime da entrambe le parti. La sconfitta dei comunisti nel 1949 costrinse i loro membri di lingua slava a lasciare la Grecia o adottare pienamente la lingua greca e i cognomi greci. Le minoranze slave vennero discriminate, e non riconosciute neanche come una minoranza. Dal 1923 la sola minoranza internazionalmente riconosciuta in Grecia \u00e8 quella musulmana nella Tracia occidentale.\nDopo la guerra civile le autorit\u00e0 greche proibirono a un grande numero di precedenti combattenti dell'ELAS, rifugiati nella Bulgaria e Jugoslavia comuniste (i quali definivano loro stessi \"macedoni etnici\"), di ritornare nel loro precedente territorio. La maggior parte di loro venne accusata in Grecia per i crimini commessi durante il periodo di occupazione nazista.\nLa Macedonia jugoslava fu la sola regione dove il leader comunista jugoslavo Josip Broz Tito non fece sviluppare un movimento partigiano a causa dell'occupazione bulgara di grande parte di quell'area. Per migliorare la situazione, nel 1943, il partito comunista della Macedonia venne istituito a Tetovo con l'eventualit\u00e0 che avrebbe sostenuto la resistenza contro l'asse. Nel frattempo, la repressione violenta dei bulgari port\u00f2 alla perdita del sostegno morale della popolazione civile. Alla fine della guerra esisteva a malapena \nDopo la guerra Tito veniva cos\u00ec a separare la Macedonia jugoslava dalla Serbia, facendola diventare nel 1946 una repubblica della nuova federazione jugoslava (come Repubblica Socialista di Macedonia), con la sua capitale a Skopje. Tito promosse anche il concetto di una nazione macedone separata, come un mezzo per disgiungere i legami della popolazione slava della Macedonia jugoslava dalla Bulgaria. Sebbene la lingua macedone sia molto vicina al bulgaro, le differenze vennero deliberatamente enfatizzate e le figure storiche della regione vennero promosse come unicamente macedoni (piuttosto che serbe o bulgare) . Venne istituita una Chiesa ortodossa macedone separata dalla Chiesa ortodossa serba, ma non riconosciuta per\u00f2 da altra Chiesa ortodossa, nemmeno dal patriarcato ecumenico di Costantinopoli. Il partito comunista cerc\u00f2 di scoraggiare il sentimento filo-bulgaro, punendolo severamente con condanne che ancora venivano applicate nel 1991.\nTito aveva un certo numero di ragioni per fare questo. Primariamente, da croato etnico qual egli era, cercava di ridurre la dominanza serba nella Jugoslavia, costituendo a questo proposito un territorio precedentemente considerato serbo come uno uguale alla Serbia dentro la Jugoslavia. Secondariamente, cerc\u00f2 di disgiungere i legami della popolazione slava macedone dalla Bulgaria, poich\u00e9 il riconoscimento di quella popolazione come bulgara avrebbe minato l'unit\u00e0 della federazione jugoslava. Infine, Tito cercava di giustificare le rivendicazioni jugoslave future verso il resto della Macedonia (Pirin ed Egea), in nome della \"liberazione\" della regione. Gli stati \"macedoni\" potenziali sarebbero rimasti come una repubblica costituente dentro la Jugoslavia, la quale avrebbe cos\u00ec amministrato l'accesso al Mar Egeo.\nI progetti di Tito riguardo alla Macedonia vennero rivendicati nell'agosto del 1944, quando in un proclama egli affermava che il suo obiettivo era di riunificare \"tutte le parti della Macedonia, divisa nel 1912 e 1913 dagli imperialisti balcanici\" . Per questo scopo, egli apr\u00ec negoziati con la Bulgaria per un nuovo stato federale, che avrebbe probabilmente incluso anche l'Albania, sostenendo i comunisti greci nella guerra civile greca. L'idea di riunificare tutta la Macedonia sotto il governo comunista venne abbandonata verso il 1949, dopo la sconfitta dei comunisti greci e la rottura di Tito con l'Unione Sovietica e la Bulgaria pro-sovietica.\nLungo il confine greco, gli slavofoni venivano visti come una \"quinta colonna\" potenzialmente infida per lo stato greco sia dagli USA che dalla Grecia, e la loro esistenza come minoranza venne ufficialmente negata. I greci vennero risistemati nella regione, molti dei quali emigrarono (specialmente in Australia) insieme a molti nativi di lingua greca, a causa delle dure condizioni economiche dopo la seconda guerra mondiale e la guerra civile greca. Sebbene ci fosse qualche liberalizzazione tra il 1959 e il 1967, il regime dittatoriale militare greco ri-impose rigorose restrizioni. La situazione gradualmente si risollevava dopo il ritorno della democrazia in Grecia, bench\u00e9 negli anni '90 la Grecia venne ad essere criticata dagli attivisti dei diritti umani internazionali per gli opprimenti attivisti politici slavi macedoni, i quali, tuttavia, erano liberi di mantenere il loro proprio partito politico denominato Arcobaleno. Altrove nella Macedonia greca, durante il dopoguerra, con il veloce sviluppo economico l'area divenne rapidamente la parte pi\u00f9 prospera della regione. La costa si svilupp\u00f2 fortemente grazie al turismo, particolarmente nella penisola calcidica.\nSotto Georgi Dimitrov i lealisti sovietici e il capo del Comintern, la Bulgaria accett\u00f2 inizialmente l'esistenza di un'identit\u00e0 distinta macedone. Si venne ad un accordo sul fatto che la Macedonia Pirin sarebbe stata unita alla Macedonia jugoslava e per questa ragione la popolazione si dichiarava \"macedone\" nel censimento del 1946 . Ci\u00f2 caus\u00f2 risentimento e molte persone vennero imprigionate o internate in aree rurali fuori dalla Macedonia. Dopo la separazione di Tito dal blocco sovietico questa posizione fu abbandonata e l'esistenza di una nazione o lingua macedone fu negata.\nI tentativi degli storici macedoni dopo gli anni '40 di rivendicare come macedoni un certo numero di importanti figure concernenti il risveglio culturale bulgaro del XIX secolo e il movimento armato della resistenza, ha causato da allora in poi un aspro risentimento a Sofia. La Bulgaria ha ripetutamente accusato la Repubblica di Macedonia di appropriarsi di eroi nazionali e simboli bulgari e di redigere opere di letteratura e documenti storici per dimostrare artificiosamente l'esistenza di una coscienza macedone slava prima degli anni '40. La pubblicazione nella Repubblica di Macedonia di collezioni di canzoni popolari bulgare scritte dai fratelli Miladinov e di canzoni macedoni bulgare dell'archeologo serbo Verkovic sotto i titoli \"politicamente corretti\" di \"collezione e canzoni macedoni popolari\" sono alcuni degli esempi citati dai bulgari. Il problema \u00e8 venuto cos\u00ec ad esacerbare per decenni le relazioni della Bulgaria con la precedente Jugoslavia e successivamente con la Repubblica di Macedonia.\nFondazione della Repubblica di Macedonia come stato indipendente.\nKiro Gligorov, il presidente della Macedonia jugoslava, cerc\u00f2 di tenere la sua repubblica fuori dalla mischia delle guerre jugoslave agli inizi degli anni '90. L'esistenza della Macedonia jugoslava dipendeva dal sostegno attivo dello stato jugoslavo e del partito comunista. Appena entrambi iniziarono a collassare, le autorit\u00e0 macedoni permisero e incoraggiarono una pi\u00f9 forte affermazione dell'identit\u00e0 nazionale slava macedone rispetto a prima. Questo comprendeva la tolleranza delle richieste dei nazionalisti slavi macedoni per la riunificazione della Macedonia. Gli albanesi della Repubblica di Macedonia rimasero scontenti riguardo all'erosione dei loro diritti nazionali di fronte a un pi\u00f9 deciso nazionalismo slavo macedone. Alcuni nazionalisti serbi chiedevano l'incorporazione della repubblica nella Serbia, sebbene in pratica ci\u00f2 non fosse mai stato una probabile prospettiva, data la preoccupazione serba riguardo alle guerre in Bosnia e Croazia e il numero relativamente limitato di serbi nella Repubblica di Macedonia rispetto a Croazia, Bosnia ed Erzegovina.\nQuando, nel tardo XX secolo, il comunismo cadde ovunque nell'Europa orientale, la Macedonia segu\u00ec il destino di altri stati della federazione, dichiarando la sua indipendenza dalla Jugoslavia nel tardo 1991. In quest'anno, la (allora socialista) Repubblica di Macedonia indisse un referendum sull'indipendenza che produsse una schiacciante maggioranza a favore di quest'ultima. Il referendum venne boicottato dagli albanesi etnici, nonostante creassero partiti politici etnici contribuendo attivamente al governo macedone, al parlamento, ecc. La repubblica si separ\u00f2 pacificamente dalla federazione jugoslava, dichiarando la sua indipendenza come Repubblica Socialista di Macedonia. La Bulgaria fu di conseguenza la prima nazione a riconoscere ufficialmente l'indipendenza della Repubblica di Macedonia - nel febbraio del 1992, seguita poi anche da altre nazioni. La nuova costituzione macedone ebbe effetto il 20 novembre 1991 richiedendo un sistema di governo basato su una democrazia parlamentare. Kiro Gligorov divenne il primo presidente del nuovo stato indipendente, al quale succedette Boris Trajkovski. All'inizio del gennaio del 2001 un conflitto armato ebbe luogo tra il gruppo militante dell'esercito di liberazione nazionale albanese etnico (U\u00c7K) e le forze di sicurezza della Repubblica di Macedonia. Il conflitto termin\u00f2 parzialmente con la sottoscrizione dell'Accordo di Ohrid da parte del governo della Repubblica di Macedonia e i rappresentanti albanesi, il 13 agosto del 2001, fornendo maggiori diritti riguardo alla popolazione albanese macedone. Nel gennaio del 2002, il conflitto macedone termin\u00f2 quando venne annunciata l'amnistia per gli albanesi irregolari e i ribelli. L'inquietudine continu\u00f2 di tanto in tanto per tutto il 2002.\nControversia tra Repubblica di Macedonia e Grecia.\nEsiste una controversia: se nessuna parte della regione storica della Macedonia sia incorporata nell'attuale Repubblica di Macedonia, o se in minima parte vi sia qualcosa dell'antico regno macedone. C'\u00e8 anche una controversia riguardo ai popoli slavi concentrati in meno della met\u00e0 della regione. Essi per prima arrivarono nel tardo VI e inizio VII secolo d.C., quando le popolazioni di lingua slava rovesciarono la composizione etnica greca della Macedonia. Come risultato, l'appropriazione da parte della \"Repubblica di Macedonia\" di ci\u00f2 che la Grecia ebbe come suoi \"simboli greci\", sollev\u00f2 preoccupazioni in Grecia alimentando il risentimento nazionalista. La rabbia venne rinforzata dal lascito della guerra civile e dalla considerazione in alcuni quartieri che i membri della minoranza di lingua slava fossero pro-jugoslavi e presentati come un pericolo ai suoi confini. Lo \"status\" della Repubblica di Macedonia divenne una questione politica scottante in Grecia dove ebbero luogo dimostrazioni ad Atene, mentre un milione di greci macedoni sfilarono per le strade di Salonicco nel 1992, sotto lo slogan: \"La Macedonia \u00e8 greca\", riferendosi al nome e all'antica storia della regione, senza sollevare una rivendicazione territoriale contro i loro vicini settentrionali. Inizialmente il governo greco obiett\u00f2 formalmente qualsiasi uso del nome Macedonia (inclusi i nomi derivati) e anche all'uso di simboli come il Sole di Vergina. D'altra parte nel 1992 ebbero luogo anche dimostrazioni fatte da pi\u00f9 di macedoni slavi etnici a Skopje, la capitale della Repubblica di Macedonia, riguardo all'incapacit\u00e0 di ricevere riconoscimento a sostegno del nome costituzionale della nazione.\nLa controversia non fu proprio nazionalista, ma si svilupp\u00f2 nella politica interna della Grecia. I due partiti politici greci dominanti, la Nuova Democrazia governante conservatrice sotto Costantino Mitsotakis e il PASOK sotto Andreas Papandreou, cercarono di rilanciare l'un l'altro l'eccitazione del sentimento nazionalista e la minaccia a lungo termine (piuttosto che immediata) sollevata dalle politiche irredentiste di Skopje. Per complicare ulteriormente la faccenda, la Nuova Democrazia stessa venne divisa; l'allora primo ministro, Mitsotakis, favor\u00ec una soluzione di compromesso riguardo alla questione macedone, mentre il suo ministro degli esteri Adonis Samaras mantenne un approccio senza scendere a compromessi. I due alla fine litigarono e Samaras venne congedato, mentre Mitsotakis conservava per s\u00e9 il ministero degli esteri. Egli fall\u00ec nel raggiungere un accordo sulla questione macedone nonostante la mediazione delle Nazioni Unite, perdendo il potere nell'ottobre del 1993.\nQuando Andreas Papandreou sal\u00ec al potere in seguito alle elezioni dell'ottobre del 1993, stabil\u00ec una posizione di \"linea dura\" sulla questione. Le Nazioni Unite raccomandavano un riconoscimento della \"Repubblica di Macedonia\" sotto il temporaneo nome della \"precedente Repubblica Jugoslava di Macedonia\" (FYROM), che sarebbe stato utilizzato internazionalmente, mentre la nazione avrebbe continuato ad usare \"Repubblica di Macedonia\" come suo proprio nome costituzionale. Gli Stati Uniti e l'Unione Europea (perci\u00f2, compresa la Grecia) convenivano a questo proposito e riconobbero debitamente la Repubblica di Macedonia. Ci\u00f2 venne seguito da nuove, sebbene pi\u00f9 piccole dimostrazioni nelle citt\u00e0 greche contro ci\u00f2 che veniva definito un \"tradimento\" dagli alleati della Grecia. Papandreou sostenne e incoraggi\u00f2 le dimostrazioni, aumentando la sua propria popolarit\u00e0 mantenendo una \"linea dura\" contro la Repubblica di Macedonia. Nel febbraio del 1994, egli impose un totale embargo commerciale sulla nazione, ad eccezione di cibo, medicine e aiuto umanitario. L'effetto sull'economia della Repubblica di Macedonia fu limitato, vale a dire perch\u00e9 il reale danno alla sua economia era gi\u00e0 stato causato dal collasso della Jugoslavia e la perdita dei mercati europei centrali a causa della guerra. Inoltre, molti greci ruppero l'embargo entrando attraverso la Bulgaria. Il blocco, comunque, ebbe un pessimo impatto sull'economia della Repubblica di Macedonia poich\u00e9 la nazione veniva ad essere tagliata fuori dal porto di Salonicco senza poter ottenere sbocchi sul mare a causa delle sanzioni delle NU sulla Jugoslavia a nord, e l'embargo greco a sud. Successivamente, la sottoscrizione dell'accordo interim tra Grecia e Repubblica di Macedonia segn\u00f2 l'aumento della cooperazione tra i due stati confinanti. Il blocco ebbe un costo politico per la Grecia, poich\u00e9 ci fu poca comprensione o simpatia per la posizione della nazione, ed esasperazione su ci\u00f2 che venne visto come ostruzionismo greco da qualcuno dei partner della sua Unione Europea. Atene venne criticata in alcuni punti per il fatto di contribuire alla rinascente tensione nei Balcani, sebbene le guerre nella precedente Jugoslavia fossero in massima parte considerate come scatenate dal prematuro riconoscimento delle sue repubbliche succeditrici, un'istanza che la Grecia aveva obiettato fin dall'inizio . Pi\u00f9 tardi si chiarir\u00e0 che la Grecia aveva soltanto acconsentito alla dissoluzione della Jugoslavia in cambio della solidariet\u00e0 dell'UE riguardo alla questione macedone . Nel 1994, la Commissione europea port\u00f2 la Grecia alla Corte Europea di Giustizia nello sforzo di togliere l'embargo, ma mentre la corte decretava provvisoriamente a favore della Grecia, l'embargo venne abolito da Atene l'anno seguente, prima dell'emissione del verdetto finale. Ci\u00f2 significava per la \"Repubblica di Macedonia\" e la Grecia entrare in un \"accordo interim\" dove la Repubblica di Macedonia accettava di rimuovere dalla sua costituzione ogni implicita rivendicazione territoriale verso la pi\u00f9 grande regione della Macedonia e togliere il Sole di Vergina dalla sua bandiera. In cambio, la Grecia abol\u00ec l'embargo.\nLa maggior parte delle nazioni ha riconosciuto la Repubblica di Macedonia sotto il suo nome costituzionale, particolarmente gli Stati Uniti, la Repubblica popolare cinese e Russia, e anche le sue vicine , Serbia, Croazia, Slovenia, Turchia ecc, sebbene la nazione venga riferita dalle NU soltanto sotto il riferimento provvisorio di \"precedente Repubblica Jugoslava di Macedonia\".\nLe discussioni continuano sull'obiezione greca riguardante il nome della nazione ma, per quanto si sappia, senza dare adito a nessuna risoluzione. Il governo greco ha posto in relazione l'andamento riguardo a questa questione per l'accesso della Repubblica di Macedonia dentro l'Unione europea e la NATO\nLa Repubblica di Macedonia, Croazia e Albania erano qualificate per unirsi alla NATO e un invito per queste tre nazioni venne pianificato per essere pubblicato al summit della NATO, a Bucarest (Romania), nell'aprile del 2008.. Prima dell'inizio del summit, il presidente statunitense Bush disse che la NATO avrebbe preso una decisione storica riguardo all'ammissione di tre nazioni balcaniche: Croazia, Albania e Macedonia, sostenute fortemente dagli Stati Uniti, invitando queste nazioni ad unirsi alla NATO. Tuttavia, durante il summit i leader della NATO decisero di non estendere l'invito alla Macedonia a causa del veto alla mozione imposto dalla Grecia, in seguito alla disputa riguardo alla questione del nome. Il rappresentante e negoziatore macedone con la Grecia riguardo alla questione del nome si doleva che la Repubblica di Macedonia venisse punita, non perch\u00e9 fosse venuta meno nell'adempiere i criteri di accesso della NATO, ma perch\u00e9 stava cercando di difendere l'identit\u00e0 nazionale. I leader della NATO si accordarono per estendere l'invito di adesione alla Macedonia non appena la questione del nome con la Grecia fosse stata risolta, ma fino ad ora nessun progresso \u00e8 stato fatto tale da risolvere la questione del nome nell'ambito dei negoziati tra la Repubblica di Macedonia e la Grecia.\nNel novembre del 2008, la Repubblica di Macedonia present\u00f2 un'azione legale contro la Grecia, prima della Corte internazionale di giustizia dell'Aia, accusando Atene di avere violato l'accordo interim bloccando la sua adesione alla NATO. Nel 1995, le due nazioni firmarono un accordo per cui alla Macedonia veniva concesso di usare il riferimento provvisorio nelle organizzazioni internazionali, mentre la Grecia si impegnava a non bloccare l'integrazione della Macedonia nell'Unione Europea e NATO.\nNel marzo del 2009 il parlamento europeo espresse sostegno per la candidatura all'UE della Repubblica di Macedonia chiedendo all'UE di accordare alla nazione una data per l'inizio di accesso verso la fine del 2009, rammaricandosi del fatto che la nazione fosse stata in aspettativa da tre anni prima che gli fosse stato conferito uno status di candidata, producendo un effetto demoralizzante sulla Macedonia con il rischio di destabilizzare l'intera regione. \nLa controversia si \u00e8 risolta tra il 2018 e il 2019, con la firma dell'Accordo di Prespa e il successivo cambio del nome della Repubblica di Macedonia in Macedonia del Nord.\nControversia fra Repubblica di Macedonia e Bulgaria.\nIl numero di macedoni etnici in Bulgaria \u00e8 controverso, come risulta da molti censimenti bulgari, rivelatori di numerose contraddizioni riguardo alla quantit\u00e0 di macedoni etnici viventi in quella nazione. Le autorit\u00e0 bulgare non pubblicarono i risultati del censimento del 1946 riguardanti il numero di macedoni etnici in Bulgaria, mentre le fonti jugoslave confermano che circa persone si dichiaravano macedoni in quel censimento. L'ambasciata bulgara a Londra nel 1991 stabiliva che, sempre nello stesso censimento, circa abitanti venissero registrati come macedoni. Il censimento del 1956 registr\u00f2 macedoni etnici in Bulgaria. Durante questo periodo la lingua macedone venne ad essere la lingua ufficiale della Macedonia Pirin. Nel 1992 il numero di macedoni etnici era di e nel 2001 soltanto cittadini venivano dichiarati macedoni etnici. Il governo bulgaro e l'opinione pubblica per tutto il periodo continuavano la loro politica di non-riconoscimento dei macedoni come un gruppo etnico distinto. L'attuale punto di vista bulgaro sulla questione \u00e8 che la politica bulgara, dopo la seconda guerra mondiale, riguardante i macedoni nella Bulgaria fosse condotta a dispetto della riluttanza della popolazione locale a cooperare, sotto condizioni di pressione e rappresaglie da parte delle autorit\u00e0 comuniste bulgare contro i bulgari della Macedonia Pirin. Dopo il 1958 quando la pressione da Mosca diminu\u00ec, Sofia ritorn\u00f2 a considerare il fatto che una lingua macedone separata non esista e che i macedoni del distretto di Blagoevgrad (Macedonia Pirin) fossero effettivamente bulgari.\nCi sono molte organizzazioni macedoni nella Bulgaria: \"Organizzazione Macedone Tradizionale Ilinden\", pi\u00f9 tardi ridefinita come l'indipendente \"IMRO - Ilinden\", registrata nel 1992 alla Corte Cittadina di Sofia. Successivamente, nel 1998, l'organizzazione venne registrata come una NGO pubblica. L'\"Organizzazione Macedone Unita (UMO) - Ilinden\" \u00e8 un'altra organizzazione. Nel 1990, la Corte del Distretto di Blagoevgrad rifiut\u00f2 di registrare questa organizzazione come parte dello statuto dell'organizzazione, poich\u00e9 alcune parti non si conformavano alla costituzione bulgara. Nell'ottobre del 1994 questa associazione si divise in tre differenti fazioni. Successivamente due ali vennero unificate sotto l'organizzazione dell'\"UMO Ilinden - PIRIN\". Nel 1998 la Commissione Europea per i diritti umani dava ammissibilit\u00e0 a due delle cinque denunce dei macedoni della Macedonia Pirin. Successivamente il Comitato Elettorale Bulgaro confermavano nel 2001 la registrazione di un'ala della UMO Ilinden, la quale aveva abbandonato le richieste separatiste dal suo statuto; l'organizzazione madre divenne cos\u00ec in massima parte inattiva. Nel 2007, La Corte della Citt\u00e0 di Sofia rifiut\u00f2 la registrazione dell'organizzazione Pirin della UMO Ilinden, nonostante un'ordinanza dell'ottobre del 2005 della Corte Europea dei diritti umani sul fatto che un precedente bando del partito avesse violato i diritti alla libert\u00e0 di associazione e assemblea. Nel novembre il Relatore del Parlamento Europeo sulla Bulgaria e il Commissario per l'allargamento della Commissione Europea spronava il governo a registrare l'organizzazione.\nC'erano ripetuti reclami di vessazioni ufficiali degli attivisti macedoni etnici negli anni '90. I tentativi dell'organizzazione macedone etnica della UMO Ilinden per commemorare la morte del rivoluzionario Yane Sandanski per tutti gli anni '90 venne di solito ostacolata dalla polizia bulgara. Vennero riferiti anche molti incidenti di persecuzione della UMO Ilden provocati dall'organizzazione macedone degli attivisti della IMRO.\nC'\u00e8 un giornale pubblicato dalle organizzazioni macedoni in Bulgaria: \"Narodna Volja\" (\"La volont\u00e0 del Popolo\") stampato in copie.\nSono stati riportati anche alcuni casi di vessazione attuati dalle organizzazioni e attivisti bulgari nella Repubblica di Macedonia. Nel 2000 molti giovani gettavano bombe fumogene alla conferenza dell'organizzazione bulgara Radko a Skopje, causando panico e confusione tra i delegati. La Corte Costituzionale Macedone annullava lo status e il programma dell'organizzazione (facendone cessare quindi la sua esistenza), poich\u00e9 quei documenti mettevano in dubbio la fondazione costituzionale della Macedonia, creando intolleranza, odii nazionali e religiosi. Fin da allora, apparentemente ci sono state pochissime, o non riferite, attivit\u00e0 pubbliche dell'organizzazione.\nNel 2001 Radko pubblic\u00f2 a Skopje la versione originale della collezione di \"Canzoni popolari bulgare\", dei fratelli Miladinov (vista come una collezione di testi di canzoni macedoni slave). Il libro scaten\u00f2 un'ondata di altre pubblicazioni, tra cui le memorie del vescovo greco di Kastoria, dove egli parl\u00f2 della lotta della chiesa bulgara all'inizio del XX secolo, come pure del Rapporto della Commissione Carnegie sulle cause e condotta delle guerre dei Balcani dal 1913. Nessuna di queste si rivolgeva alla popolazione macedone etnica di Macedonia come macedoni ma come bulgari. Essendo le prime pubblicazioni vertenti sulla posizione macedone ufficiale riguardanti l'esistenza di una distinta identit\u00e0 macedone risalente al tempo di Alessandro Magno (Macedonismo), i libri scatenarono una reazione di violenta emozione e scetticismo nell'opinione pubblica macedone. Lo scandalo dopo la pubblicazione delle \"canzoni popolari bulgare\" portarono al licenziamento del ministro macedone della cultura, Dimitar Dimitrov.\nNel 2000 la Bulgaria inizi\u00f2 a conferire la cittadinanza bulgara ai membri delle minoranze bulgare ad un certo numero di nazioni, inclusa la Repubblica di Macedonia. La vasta maggioranza delle richieste furono avanzate da cittadini macedoni. Nel maggio del 2004, circa macedoni hanno usufruito di una cittadinanza bulgara e di loro avevano gi\u00e0 ricevuto i loro passaporti bulgari. Secondo le fonti ufficiali bulgare, nel periodo compreso tra il 2000 e 2006 circa cittadini macedoni inoltrarono la domanda per la cittadinzanza bulgara, attratti dai recenti sviluppi positivi e dall'opportunit\u00e0 di ottenere i passaporti dell'Unione Europea con l'entrata della Bulgaria nell'UE agli inizi del 2007. Nel 2006 Il precedente premier macedone e capo dell'IMRO-DPMNE Ljub\u010do Georgievski divenne un cittadino bulgaro.\nLe regole, amministrando bene le relazioni cordiali convenute tra Bulgaria e Repubblica di Macedonia, furono stabilite nella Dichiarazione comune del 22 febbraio 1999 riaffermate tramite un memorandum bilaterale firmato il 22 gennaio del 2008 a Sofia. Ci sono contatti regolari tra ufficiali macedoni e bulgari, confermando le relativamente buone relazioni tra le due nazioni vicine."}
{"id": "1826109", "revid": "1564499", "url": "https://it.wikipedia.org/wiki?curid=1826109", "title": "Colline toscane", "text": "La denominazione Colline toscane (o Preappennino toscano) \u00e8 usata in geografia e in discipline affini (per esempio nella meteorologia) per descrivere quell'area di Toscana compresa tra la costa (detta anche \"Costa degli Etruschi\"), ad ovest, la valle dell'Arno, a nord e ad est (a cui si suole aggiungere il Montalbano e impropriamente i Monti della Calvana, che si trovano a nord dell'Arno e fanno gi\u00e0 parte dell'Appennino).\nAnche in geologia questa definizione \u00e8 molto usata per descrivere le terre aventi caratteristiche e origine assai comune (essendo fino ad alcuni milioni di anni fa ricoperte del mare ed abitate da creature acquatiche studiate proprio in queste colline per la prima volta, come il delfino denominato \"Etruridelphis giulii\", scoperto a Lorenzana nell'Ottocento da Roberto Lawley).\nLa regione contiene anche zone con rilievi importanti come il Monte Amiata e il Monte Cetona.\nInteressa le province di Pisa, Livorno, Grosseto, Siena, Firenze e Arezzo e pu\u00f2 essere anche delimitata usando, ad ovest, la Via Aurelia e, a est, la Via Cassia.\nSi suole dividerla in aree maggiormente omogenee, tra le quali troviamo:\nAnche se in realt\u00e0 si trovano a nord dell'Arno e fanno parte dell'estrema propaggine dell'Appennino vengono inserite tra le colline toscane anche quelle del Montalbano poich\u00e9 vi si produce il Chianti Montalbano e l'olio Toscano. \nTra le citt\u00e0 e localit\u00e0 pi\u00f9 famose che si trovano in detta area si possono annoverare: \nSentieristica.\nAll'interno delle colline toscane si trovano vari sentieri tematici o legati a localit\u00e0 importanti come il Santuario di Montenero (nelle Colline livornesi) o il Santuario della Madonna dei Monti (nelle Colline Pisane)."}
{"id": "1826110", "revid": "729019", "url": "https://it.wikipedia.org/wiki?curid=1826110", "title": "Stazione di Madonna dell'Arco", "text": "La stazione di Madonna dell'Arco \u00e8 la seconda fermata del comune di Sant'Anastasia ed \u00e8 sita nell'omonimo quartiere del comune vesuviano, lungo la tratta della ferrovia Napoli-Ottaviano-Sarno della ex Circumvesuviana.\nIl traffico passeggeri \u00e8 notevole sia per la popolosit\u00e0 della zona, sia perch\u00e9 la stazione \u00e8 a circa 150 metri dal Santuario della Madonna dell'Arco, meta ogni anno di numerosi pellegrini.\nStrutture e impianti.\nL'immobile che ospita la stazione presenta al piano inferiore la biglietteria, oggi chiusa, nonch\u00e9 un'ampia sala d'attesa.\nIl piano superiore \u00e8 adibito ad abitazione civile.\nLa banchina \u00e8 contigua all'unico binario passante."}
{"id": "1826123", "revid": "767487", "url": "https://it.wikipedia.org/wiki?curid=1826123", "title": "Have Another Ball", "text": "Have Another Ball \u00e8 il settimo lavoro della cover band statunitense Me First and the Gimme Gimmes pubblicato per la Fat Wreck Chords nel 2008.\nL'album \u00e8 composto di b-side registrate insieme al primo disco \"Have a Ball\"."}
{"id": "1826128", "revid": "119646352", "url": "https://it.wikipedia.org/wiki?curid=1826128", "title": "Lago di Bordaglia", "text": "Il lago di Bordaglia (\"l\u00e2c di Bordaie\" in lingua friulana) \u00e8 un piccolo lago alpino situato a 1750\u00a0 nel comune di Forni Avoltri (UD).\nAmbiente.\nL'oasi faunistica di Bordaglia-Fle\u00f2ns.\nConsiderato tra i pi\u00f9 bei laghi della Carnia, \u00e8 inserito all'interno dell'oasi faunistica di Bordaglia-Fle\u00f2ns istituita dalla regione Friuli-Venezia Giulia nel 1968.\nCircondato da boschi di larici annosi e pini, presenta una flora piuttosto variegata, con specie protette come le genziane e una preziosa variet\u00e0 di orchidee; \u00e8 ricco di vegetazione arbustiva in cui trovano riparo il picchio nero, il merlo dal collare e gruppi di crocieri. Ai margini delle aree aperte si possono incontrare caprioli e cervi, mentre pi\u00f9 in alto pascolano i camosci. Le sue costiere ospitano anche il gallo cedrone, la pernice bianca e il francolino di monte che, insieme agli ermellini e alle colonie di marmotte, sono tutte vittime degli agguati silenziosi della lince o dell'aquila reale. Il lago \u00e8 di origine glaciale."}
{"id": "1826131", "revid": "1543377", "url": "https://it.wikipedia.org/wiki?curid=1826131", "title": "Domenico Alfeno Vario", "text": "Biografia.\nIl cognome di famiglia \u00e8 Vairo, \"mutato in Vario con l'aggiunta di Alfeno per richiamo al giurista romano Alfenus Varus. Primo di sei figli, divenne sacerdote, appartenente al clero ricettizio della chiesa di Santo Stefano. Dopo l'istruzione elementare a Sala, prosegu\u00ec gli studi di belle lettere, filosofia e matematica a Napoli, dove risent\u00ec dell'ambiente riformistico sotto l'influenza di Antonio Genovesi.\"\nCritica.\nTra le sue opere letterarie: \"La Rappresentanza\" cui affid\u00f2 l'esposizione sintetica del suo pensiero e del suo metodo d'insegnamento, e \"Le istituzioni giuridiche napoletane\" .\nI suoi studi svariavano dal Diritto Romano (in particolare sulla \"codificazione adrianea dello ius praetorium\" del 130 d.C.) fino al Diritto del Regno di Napoli (\"Ius regni\") e di Sicilia. Gi\u00e0 giurista di corte presso Federico II, fu successivamente incaricato grazie a Wilzeck e Firmian presso la \"Regio-Imperiale Universit\u00e0\" di Pavia come lettore di Pandette e Diritto feudale, Vario difendeva il suo metodo d'insegnamento storico-pratico basato sull\"edictum perpetuum\" dalle critiche dei colleghi pavesi. Il giurista, gi\u00e0 molto avanti coi tempi, avvertiva l'esistenza del divario teoria-prassi e pensava di ravvicinare i due versanti della giurisprudenza, puntando sul rinnovamento dell'istruzione romanistica. Perci\u00f2 il giurista di Sala Consilina si fece deciso sostenitore, nel suo piano didattico, di un altro elemento innovativo per lo Studio pavese. Egli afferm\u00f2 la necessit\u00e0 che, dopo la lettura in latino, il docente spiegasse la lezione in lingua italiana. La proposta era di chiara matrice illuministica. Secondo Vario, l'innovazione mirava a combattere l'ignoranza dei discenti, e talvolta anche dei docenti.\nSul sistema feudale.\nVario riteneva che per comprendere la fisionomia del Regno di Napoli si dovesse arretrare le lancette dell'orologio di un millennio e fare riferimento alle invasioni barbariche e quindi all'ascesa dei longobardi. Lo \"ius longobardorum\" era da Vario ritenuto rozzo e incivile, e proprio tali caratteri portarono alla creazione nel Mezzogiorno italiano di un \"ordinamento nazionale specifico\". Vario inoltre era certo del fatto che il sistema feudale affondasse le sue radici proprio nel periodo dell'ascesa longobarda.\nAllievo dell'abate Antonio Genovesi, Domenico Vario apprezzava l'operato anti-baronale del re normanno Guglielmo II, di Federico II di Svevia e del vicer\u00e9 spagnolo don Pedro di Toledo.\nLe critiche alle istituzioni ecclesiastiche.\nPur essendo un sacerdote, viene considerato un \"anti-gesuita\" in quanto critic\u00f2 fortemente la Chiesa e l'accumulo di potere da parte di questa. In particolar modo si sofferm\u00f2 sul falso \"Editto di Costantino\", sul recepimento dei principi romanistici da parte dell'istituto ecclesiastico che furono alla base dell'accumulo patrimoniale ed immobiliare, e su privilegi come il \"diritto di asilo\" nei luoghi sacri che si trasformarono in \"immunit\u00e0 personali e giudiziarie\". Tali prese di posizione gli valsero l'ammonizione da parte del censore ecclesiastico. Inoltre defin\u00ec la Chiesa una dittatura \"implicita ed indiretta\", che influenz\u00f2 anche gli insegnamenti scolastici in chiave di conformismo dominante."}
{"id": "1826132", "revid": "287204", "url": "https://it.wikipedia.org/wiki?curid=1826132", "title": "Traliccio equivalente", "text": "Il traliccio equivalente o modello a traliccio (in inglese \"truss analogy\") rappresenta un modello di calcolo di nervature in calcestruzzo armato che permette di studiare il meccanismo strutturale resistente di un corpo continuo attraverso l'utilizzo di un idoneo elemento reticolare opportunamente calibrato. \nL'analogia del traliccio equivalente si basa sulla idea di poter individuare all'interno di una membratura continua in calcestruzzo armato, una serie di aste ideali, che vanno a comporre un traliccio, disegnate nel rispetto degli andamenti tensionali interni alla struttura in modo tale da poter assorbire gli sforzi interni di trazione e compressione. \nL'analogia del traliccio equivalente \u00e8 alla base di diversi metodi per la progettazione strutturale sia delle B region che delle D region.\nPer l'Eurocodice 2 l'analogia del traliccio equivalente rappresenta uno dei metodi utilizzabili per la progettazione delle strutture allo stato limite ultimo (SLU).\nPur essendo basati sullo stesso principio, in letteratura il traliccio utilizzato per le B region viene indicato \"truss model\" (esempio: traliccio di Ritter - Morsch, traliccio di Rausch), caratterizzato da una disposizione regolare delle aste, mentre quello riferito alle D region viene definito \"strut and tie model\" (STM), anche se a seguito degli studi effettuati da Schlaich et al. nel 1987, quest'ultimo viene utilizzato come sinonimo di traliccio equivalente indipendentemente alla zona a cui \u00e8 riferito. \nStoria.\nAnche se fin dai primi studi si \u00e8 cercato di inquadrare le costruzioni in conglomerato armato entro i canoni dei continui elastici (studio alla de Saint Venant), va ricordato che per descrivere il comportamento di alcune azioni, come quella tagliante e torcente, lo schema a traliccio \u00e8 stato, dal punto di vista temporale, quasi parimenti introdotto. \nA tal proposito il metodo del traliccio equivalente per descrivere il comportamento a taglio e flessione di una trave in calcestruzzo armato \u00e8 stato introdotto con successo da Ritter (1899), sulla base dell'idea originaria di Hennebique, e sviluppato negli anni successivi dallo stesso Ritter e da Morsch (1912); tale traliccio in letteratura \u00e8 indicato come traliccio di Ritter - Morsch.\nSuccessivamente per schematizzare il comportamento di una trave in calcestruzzo armato soggetta a torsione semplice, Rausch (1929) ha introdotto un traliccio reticolare spaziale (traliccio di Rausch).\nI due suddetti tralicci risultano estremamente regolari, con le aste ad inclinazione costante (\"truss model\").\nPassarono tuttavia diversi anni prima che si focalizzasse l'attenzione sul traliccio con inclinazione delle bielle compresse variabile (Chambaud - 1957) come modello per l'interpretazione dei differenti tipi di rottura per taglio, e che lo sviluppo e l'applicazione delle teorie della plasticit\u00e0 alle strutture in calcestruzzo armato ne giustificassero ed estendessero l'applicabilit\u00e0.\nNel 1975 Thurlimann sugger\u00ec un modello di traliccio con inclinazione delle bielle compresse variabile ma limitata da condizioni cinematiche.\nIl successivo sviluppo dell'applicazione della teoria della plasticit\u00e0 al calcestruzzo strutturale \u00e8 rappresentato dalla generalizzazione dei concetti derivanti dall'analogia del traliccio attraverso l'introduzione di campi di compressione discontinui (\"strut\") in equilibrio con le sollecitazioni di trazione (\"tie\") ad opera principalmente della scuola di Thurlimann e Zurigo e della scuola di Stoccarda.\nQuest'ultima con J. Schlaich e altri ha proposto un approccio di tipo globale al progetto delle strutture attraverso lo \"strut and tie model\" che consente la considerazione contestuale degli sforzi dovuti a tutte le sollecitazioni presenti e la possibilit\u00e0 di utilizzare un solo modello per progettare sia le regioni D sia le regioni B.\nFondamenti del metodo.\nLe tensioni interne a una struttura possono essere rappresentate e visualizzate sotto forma di traiettorie, il metodo consiste nel condensare le traiettorie di un generico campo compresso, rettificandone l'eventuale andamento curvilineo con una poligonale, sostituendo ad ogni tratto rettilineo un puntone.\nIn corrispondenza dei cambi di direzione vengono aggiunte altre aste come tiranti (\"tie)\" o puntoni (\"strut)\", in modo da ottenere un traliccio staticamente determinato.\nI tiranti rappresentano l'armatura della membratura in calcestruzzo armato e pertanto devono essere posizionati in modo da seguire una idonea disposizione delle barre con riferimento alla sicurezza e ad un adeguato utilizzo.\nI punti di interconnessione delle varie bielle (tese e compresse) sono idealizzati come nodi cerniera (sconnessi alla rotazione) e le azioni esterne agenti e le reazioni vincolari sono costituite da forze applicate ai soli nodi.\nCon tali ipotesi ogni singola asta componente il traliccio lavora solo a sforzo normale.\nNel caso di carichi agenti distribuiti, questi devono essere suddivisi in pi\u00f9 carichi concentrati equivalenti che vengono applicati nei nodi del traliccio.\nSuccessivamente per\u00f2, per una pi\u00f9 verosimile simulazione della situazione reale, si dovrebbero esaminare i comportamenti locali rappresentati dal comportamento a trave di quegli elementi soggetti a carichi distribuiti.\nCaratteristica peculiare del traliccio equivalente \u00e8 dunque l'adozione di un elemento finito estremamente semplice: l'elemento biella (o asta).\nIl numero di aste che converge nel generico nodo deve garantire l'equilibrio dello stesso. \nPertanto i nodi del traliccio rappresentano le regioni dove le forze interne sono deviate e/o introdotte.\nMetodi per il disegno del traliccio equivalente.\nPer il riconoscimento e il tracciamento delle aste (puntoni e tiranti) del traliccio in fase elastica in letteratura esistono tecniche pi\u00f9 o meno raffinate e automatizzabili.\nTali metodi hanno come origine un'analisi elastica lineare eseguita mediante un'analisi numerica (metodo degli elementi finiti, differenze finite, ecc.) attraverso la quale si pu\u00f2 ricostruire lo stato tensionale nella struttura e la sua evoluzione al progredire del carico.\nMediante successive considerazioni basate sul concetto della concentrazione dei campi tensionali sono stati introdotti diversi metodi quali:\nTra i metodi utilizzati in campo plastico (fase fessurata) il pi\u00f9 noto \u00e8 il metodo dell'itinerario del carico (\"load path method\") ideato da J. Schlaich.\nLa scarsa capacit\u00e0 del calcestruzzo a resistere a forze di trazione, fa s\u00ec che il traliccio equivalente in campo elastico non corrisponda a quello determinato in fase fessurata vicino alla rottura.\nNormativa.\nAttualmente i metodi che si basano sull'analogia del traliccio equivalente sono stati recepiti da diverse normative tecniche mondiali.\nIn Italia il D.M. del 14 gennaio 2008 (al punto 4.1.2.1.5) permette di condurre le verifiche di sicurezza di elementi in c.a., per i quali non valgono i modelli meccanici semplici, con riferimento a schematizzazioni basate sull'individuazione di tiranti e puntoni."}
{"id": "1826138", "revid": "344503", "url": "https://it.wikipedia.org/wiki?curid=1826138", "title": "Cosimo Alem\u00e0", "text": "Biografia.\nCosimo Alem\u00e0 comincia a lavorare nel campo dei videoclip nei primi anni '90, e dopo diversi anni come assistente regista, fonda la compagnia \"The Mob\". Ha all'attivo la direzione per pi\u00f9 di 200 video musicali per artisti italiani e stranieri.\nCinematografia.\nNel 2011 \u00e8 uscito nelle sale italiane, distribuito da Bolero Film, il suo primo lungometraggio cinematografico, \"At the End of the Day - Un giorno senza fine\", di genere horror.\nNel 2013 il suo secondo film \"La Santa\" \u00e8 selezionato fuori concorso al Festival Internazionale del Film di Roma\nNel 2016 esce nelle sale il suo terzo lungometraggio, \"Zeta - Una storia hip-hop\", ambientato nel mondo dell'hip-hop, che vede la partecipazione, con dei camei, di molti famosi rapper italiani."}
{"id": "1826139", "revid": "1543377", "url": "https://it.wikipedia.org/wiki?curid=1826139", "title": "Ipercheratosi", "text": "Per ipercheratosi in campo medico, si intende un aumento eccessivo dello strato epiteliale della cute (ispessimento) e della cervice uterina, quando si forma spesso si sovrappone ad un epitelio benigno.\nTipologia.\nVi sono diversi esempi nel campo medico\nLa forma pi\u00f9 particolare \u00e8 quella denominata ipercheratosi epidermolitica, di notevole gravit\u00e0.\nInoltre esiste anche un'altra forma denominata ipercheratosi subungueale (forma che interessa le unghie), dove coesiste una forma di ipertrofia.\nEziologia.\nLa creazione di tale stato patologico pu\u00f2 derivare da \nuna precedente irritazione \nalterazioni ormonali o nutrizionali/ carenziali\nMalattie metaboliche"}
{"id": "1826144", "revid": "79968", "url": "https://it.wikipedia.org/wiki?curid=1826144", "title": "Giuseppe Viscovich", "text": "Fu l'ultimo capitano veneziano di Perasto (oggi in Montenegro), ultimo territorio rimasto fedele alla Serenissima.\nIl \"Giuramento di Perasto\".\nIl 23 agosto del 1797, dopo pi\u00f9 di tre mesi dalla caduta della repubblica di Venezia per mano francese, i cittadini di Perasto si radunarono davanti al palazzo del Capitano della citt\u00e0 per seppellire il gonfalone della serenissima. Davanti alla folla inginocchiata, il Capitano Giuseppe Viscovich tenne un discorso in lingua slava serbo-croata: il \"Giuramento di Perasto\", altrimenti conosciuto come \"Ti co nu, nu co ti\" (nella traduzione in veneto). La cerimonia consistette nel saluto dei vecchi vessilli e dei nuovi, e fu fatta in due lingue.\nIn Italiano:\nIn veneto:\nDopo aver letto questo proclama, il conte Viscovich si sarebbe rivolto a un suo pronipote presente alla scena, sempre in lingua slava:\nIl conte Viscovich fu, inoltre, il primo a baciare il gonfalone repubblicano e a bagnarlo delle proprie lacrime. Quando tutti i cittadini le ebbero reso omaggio, la bandiera raffigurante il leone marciano fu raccolta in un bacile d'argento e fu trasportata dal Luogotenente e da due Giudici della comunit\u00e0 nella chiesa parrocchiale dove, chiusa in una cassetta, fu seppellita sotto l'altar maggiore della chiesa cittadina. Dopo che furono tutti usciti dalla chiesa, fu issata la nuova insegna salutata da colpi di cannone, allo stesso modo in cui si era salutata l'insegna della Repubblica veneziana. La gente presente torn\u00f2 quindi dentro la chiesa, fu cantato l\"'oremus pro Imperatore\" e si celebr\u00f2 la messa. Cos\u00ec si concluse la storia veneziana del luogo dopo quattro secoli.\nLa lingua utilizzata da Viscovich.\nIl celebre discorso tramandato come \"Ti co nu, nu co Ti\" (Ti s nami, a mi s Tobom) fu pronunciato in serbo-croato. Di esso sono state fatte varie traduzioni in modo da dar maggior risonanza sia all'evento che al suo sincero e sentito messaggio, affinch\u00e9 tale commiato non rimanesse un evento locale ma venisse trasmesso alle genti d'Europa. Ci\u00f2 \u00e8 riferito sia dai documenti conservati nell'archivio della chiesa parrocchiale di San Nicola di Perasto che riflesso anche nella \"Storia di Perasto\" scritta da Francesco Viscovich, nipote del conte Giuseppe Viscovich, autore del discorso in oggetto.\nL'opera venne pubblicata a Trieste nel 1898 e Francesco Viscovich trascrive nella sua opera il testo originale e la traduzione italiana anteponendovi le seguenti parole: \nLa versione italiana del giuramento venne precedentemente riportata anche dalla scrittrice Giustina Renier Michiel nella sua opera \"Origine delle Feste Veneziane\" (stampata nel 1817 in francese e 1829 in italiano). Il gi\u00e0 citato Francesco Viscovich afferm\u00f2 che il testo riportato in italiano della scrittrice veneziana fu tradotto probabilmente dallo stesso conte Viscovich.\nTra le varie traduzioni una delle pi\u00f9 celebri \u00e8 quella in lingua veneta di Cesare Cant\u00f9 inclusa nella sua \"Della letteratura italiana\" (stampata nel 1865). Questa probabilmente attinse dall'opera del canonico originario di Perasto Vincenzo Ballovich intitolata \"Notizie intorno alla miracolosa immagine di Maria Vergine Santissima detta dello Scarpello e del suo celebre Santuario\" (1823), il quale riportava il giuramento in lingua italiana.\nGabriele D'Annunzio.\nL'espressione \"Ti con nu, nu con ti\" verr\u00e0 ripresa nel 1919 dal poeta Gabriele D'Annunzio nella \"Lettera ai Dalmati\" pubblicata a Venezia, in cui esortava i veneziani e i dalmati all'insurrezione per l'annessione al Regno d'Italia degli ex territori della Serenissima, e sar\u00e0 il motto della \"Squadra [aerea] di San Marco\" o \"la Serenissima\" da lui comandata."}
{"id": "1826145", "revid": "71433", "url": "https://it.wikipedia.org/wiki?curid=1826145", "title": "Goal! III", "text": ""}
{"id": "1826149", "revid": "1305772", "url": "https://it.wikipedia.org/wiki?curid=1826149", "title": "Riri", "text": "Riri pu\u00f2 riferirsi a:\nAziende.\nRiri - costruttore tedesco-svizzero di cerniere lampo"}
{"id": "1826155", "revid": "54333132", "url": "https://it.wikipedia.org/wiki?curid=1826155", "title": "Cici", "text": ""}
{"id": "1826159", "revid": "57342", "url": "https://it.wikipedia.org/wiki?curid=1826159", "title": "Guido De Santi", "text": "Professionista tra il 1946 ed il 1956, vinse due tappe al Giro d'Italia e una Tre Valli Varesine.\nCarriera.\nCorse per la Wilier Triestina, l'Atala, la Colomb, la Durex, la Rapier, la Bottecchia, la Leo-Chlorodont e la Ignis-Varese, guadagnandosi il soprannome \"Fuggitivo pazzo\". Le principali vittorie da professionista furono due tappe al Giro d'Italia tra il 1949 ed il 1951, il Giro di Germania e la Tre Valli Varesine nel 1951. Nel 1953 indoss\u00f2 per tre giorni la maglia rosa al Giro d'Italia.\nNel 2009 \u00e8 stato intitolato quale \"Belvedere Guido De Santi\", un tratto della salita \"Ezio De Marchi\", nel rione triestino di Servola, proprio di fronte alla sua abitazione."}
{"id": "1826162", "revid": "161374", "url": "https://it.wikipedia.org/wiki?curid=1826162", "title": "Caproni CB", "text": ""}
{"id": "1826163", "revid": "121176357", "url": "https://it.wikipedia.org/wiki?curid=1826163", "title": "Giuseppe Maria Galanti", "text": "Biografia.\nNato a Napoli nella nobile famiglia Galanti, figlio del conte Giambattista Galanti (1703-1767) e della contessa Agata Musacchi Topia Scandeberg di Campomarino. Studi\u00f2 a Napoli, dove era stato accolto da uno zio all'et\u00e0 di nove anni; frequent\u00f2 le lezioni di economia di Antonio Genovesi all'universit\u00e0 e divenne amico di giovani intellettuali come i fratelli Domenico e Francescantonio Grimaldi, Francesco Mario Pagano, Melchiorre Delfico e Antonio Jerocades. La scuola di Genovesi era interessata ai problemi economici e sociale. Si laure\u00f2 in legge il 18 aprile 1765, ma non esercit\u00f2 quasi mai l'avvocatura.\nDopo la morte del Genovesi (1769), Galanti compose un \"Elogio storico del signor abate Antonio Genovesi\" che apparve anonimo a Napoli nel 1772 e poi a Venezia nel 1774. L'opera gli procur\u00f2 un procedimento da parte dell'Inquisizione in quanto Galanti l'aveva sottoposta al giudizio preventivo della Censura di Stato, ma non di quella ecclesiastica; nel 1773 Galanti si rivolse direttamente a Voltaire per denunciare gli ostacoli clericali. Il problema fu risolto con la nuova edizione veneziana del 1774 per la quale venne chiesto anche il permesso ecclesiastico. L'atteggiamento verso la Chiesa, inserita nello studio dei rapporti fra ragione e metafisica, verr\u00e0 affrontato in un'opera del 1780, aggiornata poi nel 1788, edita dalla \"Societ\u00e0 letteraria e tipografica\" di Napoli, una impresa editoriale fondata da Galanti nel 1777.\nNelle estati del 1779 e del 1780, che Galanti trascorse a Santa Croce, si dedic\u00f2 allo studio della societ\u00e0 meridionale iniziando innanzitutto a esaminarle dal punto di vista storico. Nel 1783 appariranno una storia dei Sanniti, gli antichi abitanti del Molise, e un saggio sulla protostoria dell'Italia; saranno per\u00f2 preceduti nel 1781 da una \"Descrizione del Molise\" in due tomi dove fra l'altro il Galanti espone gli effetti del \"mostruoso\" sistema feudale nelle campagne del regno di Napoli.\nNonostante la radicalit\u00e0 delle conclusioni dei suoi studi della societ\u00e0 meridionale, dal punto di vista politico Galanti era un moderato, sostenitore della monarchia e dei Borbone di Napoli la cui funzione era per lui indispensabile per il progresso del Regno. Il successo dell'opera sul Molise gli fece ottenere dalla corte l'incarico di un lavoro analogo: una approfondita descrizione demografica ed economica dei territori sull'intero Regno di Napoli. L'esecuzione dell'opera, il cui disegno venne preparato anche con l'uso di questionari, richiese a Galanti viaggi per tutto il regno che effettu\u00f2 col ricorso all'ospitalit\u00e0 di massoni, organizzazione alla quale era affiliato lo stesso Galanti. Le visite gli dettero l'occasione di riflettere sia sui problemi locali (bonifica delle paludi, rimboschimento delle zone montuose, le condizioni dei carcerati, ecc.) sia su questioni generali (l'amministrazione delle Province, la gestione del fisco, del catasto, dei bilanci pubblici, della feudalit\u00e0, ecc.) per le quali cerc\u00f2 invano la collaborazione di uomini di governo. Grazie alla notoriet\u00e0 raggiunta con i suoi saggi Galanti fu nominato dal primo ministro John Acton assessore al neocostituito \"Supremo Consiglio delle Finanze\" assieme a Filangieri, Palmieri, Delfico e Grimaldi. L'interruzione negli anni novanta dell'attivit\u00e0 riformatrice di Ferdinando IV di Napoli in seguito alla crisi collegata alla rivoluzione francese comport\u00f2 un atteggiamento di sospetto, da parte del governo napoletano, nei confronti degli intellettuali illuministi del regno. Nel 1797, ammalato e privo di risorse economiche, riprese per breve tempo la professione forense, che abbandon\u00f2 perch\u00e9 assunto nella magistratura: fu nominato giudice dell'Ammiragliato.\nLa fuga del re nel dicembre 1798 gett\u00f2 il Galanti, leale alla Corona, nella disperazione: durante l'effimera \"Repubblica Napoletana del 1799\" dovette nascondersi alla ricerca di un \"luogo di sicurezza\". La sua fedelt\u00e0 ai Borbone non venne tuttavia riconosciuta dopo la caduta della repubblica nella successiva reazione borbonica e sanfedista, e poco manc\u00f2 che non fosse anch'egli ucciso. Raggiunse la tranquillit\u00e0, anche economica, con l'avvento sul trono di Napoli di Giuseppe Bonaparte (1806): fu nominato bibliotecario del Consiglio di Stato, ripresa le pubblicazioni della \"Descrizione\", prese parte alla fondazione del \"Reale Istituto d'incoraggiamento\"; ma ormai gravemente malato mor\u00ec lo stesso anno."}
{"id": "1826176", "revid": "287204", "url": "https://it.wikipedia.org/wiki?curid=1826176", "title": "Campionato russo di pallacanestro", "text": "Il campionato russo di pallacanestro \u00e8 l'insieme delle competizioni cestistiche organizzate dalla \"Russian Basketball Federation\". \u00c8 nato nel 1991, con l'indipendenza della Russia dall'Unione Sovietica.\nIl campionato \u00e8 professionistico nelle prime due divisioni maschili e femminili, seguite da varie categorie dilettantistiche.\nCampionato maschile.\nLa massima divisione del campionato russo \u00e8 la Superliga (in cirillico \"\u0421\u0443\u043f\u0435\u0440\u043b\u0438\u0433\u0430\"), divisa in Superliga A (\"\u0421\u0443\u043f\u0435\u0440\u043b\u0438\u0433\u0430 \u0410\") e Superliga B (\"\u0421\u0443\u043f\u0435\u0440\u043b\u0438\u0433\u0430 \u0411\"). Tredici squadre prendono parte alla prima, mentre quindici giocano nella seconda.\nIl campionato russo comprende anche le Vys\u0161aja liga A (\"\u0412\u044b\u0441\u0448\u0430\u044f \u043b\u0438\u0433\u0430 \u0410\") e Vys\u0161aja liga B (\"\u0412\u044b\u0441\u0448\u0430\u044f \u043b\u0438\u0433\u0430 \u0411\").\nCampionato femminile.\nLa massima divisione del campionato femminile russo \u00e8 la Superliga (in cirillico \"\u0421\u0443\u043f\u0435\u0440\u043b\u0438\u0433\u0430\"), divisa in \u017den\u0161\u010diny Superliga A (\"\u0416\u0435\u043d\u0449\u0438\u043d\u044b \u0421\u0443\u043f\u0435\u0440\u043b\u0438\u0433\u0430 \u0410\") e \u017den\u0161\u010diny Superliga B (\"\u0416\u0435\u043d\u0449\u0438\u043d\u044b \u0421\u0443\u043f\u0435\u0440\u043b\u0438\u0433\u0430 \u0411\"). Dodici squadre prendono parte alla prima, mentre quindici giocano nella seconda."}
{"id": "1826179", "revid": "253269", "url": "https://it.wikipedia.org/wiki?curid=1826179", "title": "Lauren Lee Smith", "text": "Biografia.\nNata a Vancouver, Columbia Britannica, in Canada. Figliastra di un documentarista, Lauren viaggia per il mondo con la famiglia. All'et\u00e0 di 14 anni, la sua famiglia si trasferisce a Los Angeles, in California, dove inizia la carriera di modella. A 19 anni, partecipa al remake del film \"Carter\", dal titolo \"La vendetta di Carter\".\n\u00c8 apparsa anche in lavori come \"Christy - Ritorno a Cutter Gap\" e \"Christy - Le scelte del cuore\" ed \u00e8 stata tra gli interpreti della serie TV \"Mutant X\", in cui recitava il ruolo di Emma deLauro.\nContemporaneamente fa anche la comparsa in alcuni episodi di \"Dead Zone\", \"The Twilight Zone\" e \"Blade\" tra gli altri. La Smith \u00e8 stata anche protagonista in episodi di \"The L Word\", nel ruolo di Lara Perkins.\nNel 2005, \u00e8 la protagonista del film \"Il sesso secondo lei\" con Eric Balfour, dove recita nel ruolo di Leila. Nell'autunno 2006 ha un ruolo importante nella serie TV canadese \"Intelligence\". All'inizio del 2007 partecipa alla mini-serie \"Dragon Boys\" trasmessa dalla CBC.\nNel 2008, partecipa al film \"Pathology\", degli stessi creatori di Crank. Nel film recita anche Milo Ventimiglia del serial TV \"Heroes\". Dal 2008 al 2009, ha preso parte alla del telefilm \"CSI - Scena del crimine\"."}
{"id": "1826181", "revid": "1573940", "url": "https://it.wikipedia.org/wiki?curid=1826181", "title": "Oregoniidae", "text": "Oregoniidae \u00e8 una famiglia di granchi appartenenti alla superfamiglia Majoidea.\nTassonomia.\nComprende 4 generi:"}
{"id": "1826182", "revid": "1573940", "url": "https://it.wikipedia.org/wiki?curid=1826182", "title": "Hyas", "text": "Hyas \u00e8 un genere di granchi della famiglia Oregoniidae."}
{"id": "1826183", "revid": "125911871", "url": "https://it.wikipedia.org/wiki?curid=1826183", "title": "Sol minore", "text": "La tonalit\u00e0 di Sol minore \u00e8 incentrata sulla nota tonica Sol. Pu\u00f2 essere abbreviata in sol m oppure in Gm secondo il sistema anglosassone.\nLa scala minore naturale del sol \u00e8:\n\"Sol, La, Si\u266d, Do, Re, Mi\u266d, Fa, Sol\".\nL'armatura di chiave \u00e8 la seguente (2 bemolli):\n Alterazioni (da sinistra a destra): \n si\u266d, mi\u266d.\nLa rappresentazione coincide con quella della tonalit\u00e0 relativa Si bemolle maggiore.\nDurante l'epoca barocca, era facile trovare l'annotazione con un solo bemolle.\nVoci correlate.\n\"In sol minore:\""}
{"id": "1826186", "revid": "1904508", "url": "https://it.wikipedia.org/wiki?curid=1826186", "title": "Luigi de' Medici di Ottajano", "text": "Biografia.\nFiglio secondogenito di Michele, principe di Ottajano e duca di Sarno, e da Carmela Filomarino dei principi della Rocca, fu un membro del ramo cadetto mediceo dei Medici di Ottajano.\nNei primi anni del regno di Ferdinando IV di Napoli e III di Sicilia il de' Medici esercit\u00f2 l'avvocatura a Napoli. Frequent\u00f2 gli ambienti progressisti, fu amico di Gaetano Filangieri, Melchiorre Delfico e Mario Pagano e membro della Massoneria.\nNel 1783 divenne reggente della Gran Corte della Vicaria, incarico che gli confer\u00ec la guida della \"Polizia Urbana\" e della \"Corte Criminale\" pi\u00f9 prestigiosa del Regno di Napoli, e che il de' Medici resse dal 1793 al 1795 e poi dal 1803 fino alla sua morte (1830). In tale veste, organizz\u00f2 l'epurazione dei francesi nella capitale del Regno, decretata in occasione della guerra della prima coalizione.\n\"Primo accademico protettore\" dell'\"Accademia di chimica e matematica\" fondata nel 1790 da Annibale Giordano e Carlo Lauberg, coinvolto nel febbraio 1795 nella paranoica repressione antigiacobina dell'Acton, venne imprigionato a Gaeta dove rimase fino al 1798 quando, in seguito al processo, la magistratura borbonica ne riconobbe l'innocenza. Rimase appartato durante il semestre della Repubblica Napoletana (1799), sebbene fosse nuovamente arrestato dai giacobini nell'aprile del 1799.\nLiberato con la prima restaurazione borbonica, venne nuovamente arrestato con l'accusa di aver tentato di entrare nella giunta repubblicana, e liberato con l'indulto proclamato in seguito alla vittoria napoleonica di Marengo. Nel 1803 fu nominato dal Borbone Ferdinando presidente del consiglio delle finanze reali, succedendo al ministro delle finanze Francesco Seratti (il quale a sua volta era succeduto a Giuseppe Zurlo) e, nell'aprile 1804, fu nominato direttore della segreteria di Stato.\nCon il nuovo arrivo dei francesi (1806), de' Medici fugg\u00ec con i Borbone in Sicilia. Nel 1811 and\u00f2 in esilio a Londra, essendosi scontrato con il parlamento siciliano e con l'Acton.\nCon la Restaurazione borbonica del 1815 Luigi de' Medici fu la figura pi\u00f9 rappresentativa del nuovo governo. Fu ministro delle finanze, rappresent\u00f2 le ragioni dei Borboni al congresso di Vienna e nel giugno 1816 fu nominato da Ferdinando presidente del Consiglio dei ministri. De' Medici gest\u00ec in modo discutibile la restaurazione nel Regno di Napoli, conservando in parte la legislazione francese (come l'abolizione delle feudalit\u00e0) e la struttura e il ceto burocratico murattiana (\"politica dell'amalgama)\". Mise in atto l'annessione formale del regno di Sicilia, dando cos\u00ec origine al nuovo \"Regno delle Due Sicilie\" (dicembre 1816).\nDurante il suo governo firm\u00f2 il concordato fra la Santa Sede e il Regno delle Due Sicilie (febbraio 1818), ma mantenne un atteggiamento tollerante nei confronti dei liberali e del loro partito segreto, la Carboneria. Luigi Blanch, pur apprezzando l'atteggiamento antifeudale del de' Medici, lo accusava di aver consolidato l'influenza austriaca e della Curia romana sul regno di Napoli, rendendo inevitabili i moti del 1820.\nDe' Medici si trov\u00f2 in difficolt\u00e0 con lo scoppio dei moti costituzionali del 1820 e il 9 luglio 1820 dovette cedere la guida del governo. Nel marzo 1821, con l'intervento delle forze della Santa Alleanza che misero fine all'esperienza costituzionale, subentr\u00f2 alla guida del governo Tommaso di Somma, marchese di Circello, il quale costitu\u00ec un consiglio dei ministri caratterizzato dalla presenza del principe di Canosa, un intellettuale e politico reazionario, agli Interni. \nLuigi de' Medici torn\u00f2 alla presidenza del consiglio nel giugno 1822 per volont\u00e0 del principe di Metternich che, allibito per la ferocia del Canosa, impose a Ferdinando I delle Due Sicilie il suo ritorno. Luigi de' Medici fu quindi ancora primo ministro fino al giorno della sua morte. per la relativa moderazione e la politica economica, tesa al risanamento delle finanze e al potenziamento della flotta mercantile del Reame. \nPoco prima di spirare a Madrid il 25 gennaio 1830, Luigi, espresse fermamente la volont\u00e0 di essere sepolto nella terra dei suoi avi e della sua casata a Ottajano (ora Ottaviano). Le sue ultime volont\u00e0 furono eseguite e tuttora riposa nella chiesa del SS.Rosario a Ottaviano."}
{"id": "1826193", "revid": "339392", "url": "https://it.wikipedia.org/wiki?curid=1826193", "title": "Upper West Region", "text": ""}
{"id": "1826195", "revid": "16801918", "url": "https://it.wikipedia.org/wiki?curid=1826195", "title": "Castello di Monte S. Angelo", "text": ""}
{"id": "1826196", "revid": "101768", "url": "https://it.wikipedia.org/wiki?curid=1826196", "title": "Ashanti Region", "text": ""}
{"id": "1826199", "revid": "36426", "url": "https://it.wikipedia.org/wiki?curid=1826199", "title": "Forte di Macchiatonda", "text": "Il forte di Macchiatonda, noto anche come torre o casale di Macchiatonda, \u00e8 una fortificazione costiera situata sull'omonimo tratto litoraneo del territorio comunale di Capalbio.\nStoria.\nIl complesso fu costruito dagli Spagnoli sulla spiaggia di Macchiatonda nel corso del Seicento, per implementare il sistema difensivo all'estremit\u00e0 meridionale dello Stato dei Presidii.\nAdibito a funzioni di avvistamento pur apparendo come un casale residenziale, il fortino fu dismesso nella prima met\u00e0 dell'Ottocento, quando l'intera zona entr\u00f2 a far parte del granducato di Toscana ed erano oramai terminati i rischi di eventuali azioni piratesche. Da allora il complesso \u00e8 andato incontro a un lungo periodo di degrado. Nell'estate del 1969 il forte venne utilizzato come scenario per il film di Marco Ferreri \"Il seme dell'uomo\". Visionando la pellicola \u00e8 interessante rilevare lo stato di erosione dell'arenile avvenuto nel corso di quarant'anni, oltre al degrado generale delle strutture murarie dell'edificio.\nDescrizione.\nIl forte di Macchiatonda si presenta come un edificio a pianta quadrangolare che si articola su due livelli.\nL'aspetto leggermente fortificato \u00e8 conferito al complesso dai quattro pilastri obliqui angolari che sembrano abbozzare i vertici di un basamento a scarpa inesistente al primo livello, ove si aprono i portali d'ingresso architravati per accedere all'interno della struttura. Al livello superiore si aprono alcune finestre di forma quadrangolare lungo le pareti rivestite in intonaco.\nLa parte sommitale, priva di coronamenti, culmina con un tetto di copertura a quattro spioventi."}
{"id": "1826201", "revid": "119991", "url": "https://it.wikipedia.org/wiki?curid=1826201", "title": "Torre di Macchiatonda", "text": ""}
{"id": "1826202", "revid": "119991", "url": "https://it.wikipedia.org/wiki?curid=1826202", "title": "Casale di Macchiatonda", "text": ""}
{"id": "1826204", "revid": "101768", "url": "https://it.wikipedia.org/wiki?curid=1826204", "title": "Brong-Ahafo", "text": ""}
{"id": "1826206", "revid": "757396", "url": "https://it.wikipedia.org/wiki?curid=1826206", "title": "Superliga A", "text": "La Superliga A \u00e8 il secondo livello del campionato russo di pallacanestro.\nStoria.\nNata nel 1992, dopo il disfacimento dell'Unione Sovietica, fino al 2010, rappresentava il massimo livello del campionato russo.\nTra il 2010 e il 2012 ha rappresentato il secondo livello nel sistema cestistico russo, con la promozione delle squadre nella Professional'naya basketbol'naya liga.\nA partire dal 2012, con la fusione tra PBL e VTB United League, la promozione delle squadre avviene direttamente in quest'ultima lega."}
{"id": "1826207", "revid": "204012", "url": "https://it.wikipedia.org/wiki?curid=1826207", "title": "Adenopatia", "text": ""}
{"id": "1826217", "revid": "87909", "url": "https://it.wikipedia.org/wiki?curid=1826217", "title": "Downtown 81", "text": ""}
{"id": "1826219", "revid": "101768", "url": "https://it.wikipedia.org/wiki?curid=1826219", "title": "Brong-Ahafo Region", "text": ""}
{"id": "1826224", "revid": "279320", "url": "https://it.wikipedia.org/wiki?curid=1826224", "title": "L'\u00e9cole des champions", "text": ""}
{"id": "1826227", "revid": "101768", "url": "https://it.wikipedia.org/wiki?curid=1826227", "title": "Central Region", "text": ""}
{"id": "1826228", "revid": "101768", "url": "https://it.wikipedia.org/wiki?curid=1826228", "title": "Greater Accra Region", "text": ""}
{"id": "1826230", "revid": "767487", "url": "https://it.wikipedia.org/wiki?curid=1826230", "title": "Bioattivit\u00e0", "text": "La bioattivit\u00e0 \u00e8 l'effetto di un dato agente su un organismo vivente o un tessuto biologico.\nNel campo dei biomateriali la bioattivit\u00e0 \u00e8 la capacit\u00e0 del materiale di formare un legame diretto con il tessuto, senza l'interposizione di alcuna capsula fibrosa.\nSi pu\u00f2 schematizzare l'intero processo bioattivo con le seguenti fasi consecutive:"}
{"id": "1826231", "revid": "279320", "url": "https://it.wikipedia.org/wiki?curid=1826231", "title": "Moero! Top Striker", "text": ""}
{"id": "1826232", "revid": "76963", "url": "https://it.wikipedia.org/wiki?curid=1826232", "title": "Dito Montiel", "text": "Biografia.\nDi padre nicaraguense e madre irlandese, cresce nel Queens. Per un breve periodo ha fatto parte della hardcore punk band Major Conflict, in seguito \u00e8 stato il leader dei Gutterboy, arrivando a firmare un contratto con la Geffen Records nel 1989, ma l'esperienza si dimostr\u00f2 un vero e proprio fallimento.\nNel 2003 pubblica un romanzo autobiografico, intitolato \"A Guide to Recognizing Your Saints\", in cui raccoglie le memorie della sua adolescenza vissuta nel Queens negli anni ottanta, raccontando anche la sua deludente esperienza con la musica e la sua breve carriera come modello per Versace e Calvin Klein.\nNel 2006 adatta il suo romanzo per il grande schermo, \"Guida per riconoscere i tuoi santi\" segna il suo debutto come regista e sceneggiatore. Ad interpretarlo viene scelto l'attore Robert Downey Jr., mentre Shia LaBeouf interpreta la parte di Dito da adolescente. Sempre nel 2006 pubblica il suo primo album solista \"Dito Montiel\" con la Rhino Records.\nNel 2007 pubblica il suo secondo romanzo \"Eddie Krumble Is the Clapper\", mentre nel 2008 torna dietro la macchina da presa per dirigere la sua seconda opera registica, \"Fighting\", incentrato sul mondo delle lotte clandestine, che ha per protagonista Channing Tatum, gi\u00e0 tra gli interpreti di \"Guida per riconoscere i tuoi santi\".\nNel 2010 inizia a dirigere il suo terzo film, \"The Son of No One\", che chiude la 27\u00aa edizione del Sundance Film Festival. Il film \u00e8 interpretato da un ricco cast, che comprende l'attore feticcio di Montiel Channing Tatum, Al Pacino, Juliette Binoche, Ray Liotta, Tracy Morgan e Katie Holmes."}
{"id": "1826240", "revid": "767487", "url": "https://it.wikipedia.org/wiki?curid=1826240", "title": "Nami Tamaki", "text": "Carriera.\nLa sua carriera inizi\u00f2 nel 2003 quando venne selezionata nel Sony Music Japan Audition tra 5.000 giovani che cantavano e ballavano al suono del brano \"Survivor\" delle Destiny's Child. Ha vari legami commerciali con industrie di film d'animazione e giochi giapponesi, e ha anche partecipato a uno stage musicale e a un film.\nLe sue canzoni sono influenzate da cantanti americane come Britney Spears, Madonna e Janet Jackson.\nNami Tamaki tenne delle audizioni per il Sony Music Japan nel 2003, quando aveva 14 anni. La prima volta che apparve in concerto negli Stati Uniti fu quando apr\u00ec l'esibizione di T.M.Revolution al Pacific Media Expo 2004.\nSi diplom\u00f2 al liceo nel marzo del 2007, la sua prima raccolta di successi fu pubblicata il 29 novembre del 2006; il suo primo tour, Nami Tamaki Best Concert \"My Graduation/La Mia Laurea\", ebbe luogo in diversi luoghi giapponesi l'11, il 17, il 23 e il 31 marzo del 2007.\nIndustrie di anime e giochi.\nTamaki ha uno stretto rapporto con il settore industriale dedicato ai giochi, fumetti e film d'animazione, e contribuisce a diversi progetti commerciali in franchising con la sua musica."}
{"id": "1826247", "revid": "729019", "url": "https://it.wikipedia.org/wiki?curid=1826247", "title": "New Zealand Defence Force", "text": "La New Zealand Defence Force (Forza Armata di Difesa Neozelandese) comprende tre corpi: l'Esercito della Nuova Zelanda (New Zealand Army); la Marina Reale della Nuova Zelanda (Royal New Zealand Navy); l'Aviazione Reale della Nuova Zelanda (Royal New Zealand Air Force). Il comandante in capo della NZDF \u00e8 il Governatore generale della Nuova Zelanda, Dame Patsy Reddy, che esercita il proprio potere su consiglio del Ministro della Difesa, Jonathan Coleman, per il Defence Act 1990. Il comandante e testa della NZDF \u00e8 il Capo della Forza di Difesa (\"Chief of Defence Force\", CDF), Tenente Generale Tim Keating, che rappresenta anche il principale consigliere militare del Ministro della Difesa.\nLe forze armate neozelandesi hanno una politica consistente in tre obiettivi difensivi: difendere la Nuova Zelanda da minacce di scarso peso, contribuire alla sicurezza regionale, prendere parte negli sforzi per la sicurezza globale. La Nuova Zelanda considera modesta la necessit\u00e0 di difendere il proprio territorio nazionale, per l'isolamento geografico di questo e per i buoni rapporti diplomatici con i Paesi vicini."}
{"id": "1826254", "revid": "101768", "url": "https://it.wikipedia.org/wiki?curid=1826254", "title": "Volta Region", "text": ""}
{"id": "1826256", "revid": "767487", "url": "https://it.wikipedia.org/wiki?curid=1826256", "title": "Otolemur garnettii", "text": "Il galagone gigante settentrionale o galagone dalle orecchie piccole (\"Otolemur garnettii\") \u00e8 un primate strepsirrino della famiglia dei galagidi.\nVeniva un tempo considerato una sottospecie di \"Otolemur crassicaudatus\" (\"Otolemur crassicaudatus garnettii\").\nDistribuzione.\nCon quattro sottospecie (\"Otolemur garnettii garnettii\", \"O, garnettii kikuyuensis\", \"O. garnettii lasiotis\", \"O. garnettii panganiensis\") la specie vive \nnella fascia costiera dell'Africa orientale comprendente la Somalia (Oltregiuba), Kenya e Tanzania. \u00c8 inoltre presente sull'isola di Zanzibar, dove probabilmente \u00e8 stata introdotta.\nVive nella foresta in prossimit\u00e0 di fonti d'acqua, ma colonizza anche le piantagioni.\nDescrizione.\nDimensioni.\nMisura una sessantina di centimetri, dei quali met\u00e0 spetta alla coda, per un peso di circa 800 g.\nAspetto.\nA seconda della sottospecie, il pelo ha colori differenti:\nOgni sottospecie presenta differenze a livello individuale, con la punta della coda che pu\u00f2 essere anche bianca oppure dello stesso colore del resto del corpo.\nCaratteristica della specie \u00e8 quella di possedere orecchie relativamente piccole per un galagone, infatti un orecchio di \"O. garnettii\" misura a parit\u00e0 di dimensioni almeno 2\u00a0cm in meno rispetto ad un orecchio di \"Otolemur crassicaudatus\". I maschi sono leggermente pi\u00f9 grandi delle femmine.\nBiologia.\nComportamento.\nSi tratta di animali notturni ed arboricoli: ogni esemplare occupa un proprio territorio (11,5 acri per le femmine, 18 acri per i masci), che solitamente si sovrappone a quello di altri individui di sesso opposto ed et\u00e0 differente nelle zone di confine. Di giorno, invece, vari individui tendono a raggrupparsi in un'unica zona ed a praticare il \"grooming\", mentre maschi e femmine dormono da soli in nidi di liane intrecciate: in questi gruppi diurni i maschi sono solitamente solo di passaggio, poich\u00e9 tendono ad allontanarsi il pi\u00f9 possibile dalle zone di nascita. Le femmine, invece, spesso restano con le madri.\nQuesti galagoni sono pi\u00f9 propensi ad utilizzare le vocalizzazioni rispetto ad altre specie: in base al verso, si possono distinguere i maschi dalle femmine, e con l'esperienza si possono distinguere i vari individui in base ai versi. Il richiamo pi\u00f9 tipico \u00e8 una sorta di urlo che dura attorno ai 5 secondi e pu\u00f2 essere udito a mezzo chilometro di distanza, ma sono stati registrati anche richiami sessuali o di contatto fra madre e figlio.\nPare che questi animali utilizzino per comunicare anche il ticchettio delle dita su un substrato, in special modo in occasioni di tensione intraspecifica: questa sorta di tam-tam, dando poco nell'occhio, servirebbe per comunicare senza essere uditi da eventuali predatori\nPer marcare il territorio, questi animali (soprattutto i maschi) utilizzano la tecnica del lavaggio con urina, che consiste nell'urinarsi sulle zampe e poi percorrere specifici tratti, in modo che ogni cosa resti impregnata dell'odore dell'animale e segnali la sua presenza ad eventuali intrusi. In addizione a ci\u00f2, i galagoni dalle orecchie piccole hanno una serie di ghiandole odorifere che utilizzano per marcare il territorio tramite lo strofinarsi ad oggetti.\nAlimentazione.\nPi\u00f9 di met\u00e0 della loro dieta \u00e8 composta da frutta: per il resto, questi animali si nutrono di insetti ed altri invertebrati.\nRiproduzione.\nL'accoppiamento \u00e8 promiscuo, nel senso che sia le femmine che i maschi si accoppiano con vari esemplari. Ogni accoppiamento pu\u00f2 protrarsi fino a 2 ore: tale durata ha probabilmente lo scopo di dare il tempo agli spermatozoi di fecondare l'uovo prima di quelli di altri maschi.\nI parti si concentrano nel periodo fra agosto ed ottobre: viene dato alla luce un unico cucciolo ben sviluppato dopo una gestazione di 4 mesi e mezzo. Il cucciolo viene svezzato attorno ai 5 mesi, ma la maturit\u00e0 sessuale viene raggiunta solo dopo l'anno.\nIn cattivit\u00e0, la speranza di vita di questi animali \u00e8 di 15 anni circa."}
{"id": "1826262", "revid": "1318309", "url": "https://it.wikipedia.org/wiki?curid=1826262", "title": "Crescentina (proteina)", "text": "La crescentina \u00e8 una proteina strutturale che si trova nei batteri, ed \u00e8 l'omologa dei filamenti intermedi eucariotici.\nRuolo nella cellula.\n\u00c8 stata scoperta recentemente in \"Caulobacter crescentus\", un batterio acquatico il quale sfrutta le deformazione falciforme causata dalla crescentina per aumentare la sua motilit\u00e0. Per deformare la forma di questo batterio, la proteina si posiziona nella parte concava della cellula nel versante citoplasmatico associandosi alla membrana cellulare.\nCellule mutanti per questa proteina mostrano una forma lineare. "}
{"id": "1826264", "revid": "1318658", "url": "https://it.wikipedia.org/wiki?curid=1826264", "title": "Apure (fiume)", "text": "L'Apure (in spagnolo \"R\u00edo Apure\") \u00e8 un fiume del Venezuela occidentale e uno dei principali affluenti dell'Orinoco.\nNasce con il nome di Uribante, dalla sorgente nel P\u00e1ramo del Batall\u00f3n (3.912 metri). Tale fiume prende il nome di Apure solo quando i suoi due principali affluenti di montagna, l'Uribante e il Sarare, confluiscono in un solo fiume. La maggior parte dei piccoli corsi d'acqua che formano il fiume Apure, originano dall'altopiano venezuelano della Cordillera de M\u00e9rida e solo alcuni piccoli affluenti del fiume Sarare provengono dalla Cordillera Orientale nelle Ande colombiane.\nIl fiume d\u00e0 il nome allo Stato venezuelano omonimo di cui forma il confine settentrionale.\nDopo circa 1.038\u00a0km l'Apure si getta nell'Orinoco, a venti chilometri ad ovest di Cabruta. Il fiume \u00e8 navigabile per quasi tutto il suo corso e il suo bacino \u00e8 di circa 147.000\u00a0km\u00b2.\nAffluenti.\nPresenta numerosi affluenti alla riva sinistra, provenienti dal versante meridionale delle Ande venezuelane; dalla riva destra non giungono affluenti significativi, ma vi sono canali naturali o scarichi che lo intercettano con il r\u00edo Arauca e i suoi affluenti."}
{"id": "1826269", "revid": "599013", "url": "https://it.wikipedia.org/wiki?curid=1826269", "title": "Metodo dell'itinerario del carico", "text": "Il metodo dell'itinerario del carico (\"load path method\", LPM) \u00e8 un metodo utilizzato come mezzo di indagine del comportamento di una struttura di calcestruzzo armato in fase plastica (fase II o fessurata) propedeutico al disegno del traliccio equivalente o modello tirante e puntone.Con questo metodo, sviluppato da J. Schlaich per facilitare il tracciamento del traliccio equivalente, si uniscono le forze applicate sul contorno di una regione di discontinuit\u00e0 con percorsi di carico ad andamento prettamente curvilineo.\nStoria.\nIl LPM \u00e8 stato introdotto da J. Schlaich e K. Schafer della scuola di Stoccarda come mezzo di indagine del comportamento strutturale nella fase che precede il disegno dello STM.Tale metodo \u00e8 stato presentato per la prima volta durante un workshop tenutosi a Taiwan nel 1996 e successivamente sviluppato da AA.VV.\nConcetti base.\nIl percorso di carico rappresenta la linea lungo la quale una data forza F applicata sul contorno di una regione di discontinuit\u00e0, o una sua componente (verticale o orizzontale) nel caso di carico inclinato, viene trasmessa attraverso la struttura dal suo punto di applicazione, che in letteratura viene indicato con la lettera S (start), ad un punto terminale (ad esempio un vincolo) indicato con la lettera E (end).\nOgni percorso fa capo a due forze situate sui lati opposti della regione di discontinuit\u00e0 e ha, in corrispondenza dei punti di applicazione di queste, la loro stessa direzione (il percorso nei punti S ed E \u00e8 tangente alla direzione delle forze).\nEsistono per\u00f2 percorsi particolari che iniziano e terminano dallo stesso lato di partenza, in questo caso il percorso di carico \u00e8 detto U turn.\nLa teoria presuppone un inizio start e una 'uscita' end. L'ing. Antonio Cirillo nel 2018 ha perfezionato la teoria reimpostando il problema. La nuova teoria, inclusa nel volume Calcolo cemento armato della Hoepli, dicesi MCM Multistart Chains Method. In tale visione la struttura viene perturbata da tre tipi di start: start up (azione), start down (reazioni) e start in (pesi propri); gli start impongono alla struttura uno stato di coazione, con 'catene' compresse, in generale curve e tese. La struttura risulta internamente analizzabile con catene interne che trasmettono l'energia in compressione, con le catene prossime alla superficie pi\u00f9 instabili. Si ipotizza la crisi nelle catene compresse laterali, che cedono per instabilit\u00e0. Questo tipo di percorso a U avviene quando non tutti i carichi agenti su una faccia sono equilibrati da azioni agenti su quella opposta, pertanto questi carichi si devono autoequilibrare.\nLa generica forza F associata ad un percorso di carico viene denominata \"carico itinerante\".\nPer definizione di percorso di carico \u00e8 evidente che la forza F (intesa come vettore) deve rimanere costante lungo il proprio itinerario all'interno della struttura.\nEventuali azioni distribuite vengono opportunamente schematizzate, suddividendole in pi\u00f9 forze concentrate, per facilitare il disegno del percorso di carico.\nEvoluzione delle strutture.\nLa configurazione di una struttura in calcestruzzo armato sottoposta ad un carico crescente \u00e8 oggetto di una serie di trasformazioni fisiche del corpo strutturale.\nQuesta evoluzione pu\u00f2 essere comunque ricondotta ad un numero discreto di configurazione detti stati, caratterizzati da particolari trasformazioni.\nPertanto l'analisi del comportamento di una struttura pu\u00f2 essere ricondotto al solo studio delle seguenti configurazioni.\nPoich\u00e9 ogni cambio di configurazione \u00e8 accompagnato da una trasformazione fisica del corpo strutturale, i carichi sono costretti ad abbandonare i precedenti itinerari, divenuti meno rigidi o addirittura completamente compromessi a seguito di dette trasformazioni, individuando nuovi percorsi tali da consentire un minor dispendio in termini di energia di deformazione. \nPertanto il modello tirante e puntone costruito nell'ipotesi di struttura non fessurata (i percorsi di carico corrispondono con le linee isostatiche) non pu\u00f2 mai coincidere con quello allo stato limite ultimo.\nIl disegno dello STM con il LPM.\nLo \"strut and tie model\" (STM) \u00e8 un particolare modello, che consente l'analisi del comportamento delle strutture, formato dall'organizzazione di elementi lineari ad asse rettilineo; tutti i nodi sono sconnessi alla rotazione e tutte le azioni esterne e le reazioni vincolari sono costituite da forze applicate ai soli nodi.\nDi conseguenza tutte le aste del modello possono essere soggette esclusivamente a sforzo normale di compressione (puntone: \"strut\") o di trazione (tirante: \"tie\").\nAffinch\u00e9 il modello STM descriva in maniera soddisfacente il reale comportamento di una struttura \u00e8 necessario che questo aderisca adeguatamente alla effettiva configurazione del corpo strutturale.\nPertanto \u00e8 necessario che lo STM riproduca, fra l'altro, l'elevata iperstaticit\u00e0 interna di cui una struttura \u00e8 quasi sempre dotata.\nRitenendo valido il principio di sovrapposizione degli effetti, un sistema complesso pu\u00f2 essere studiato come somma di un certo numero di sistemi pi\u00f9 semplici.\nPertanto, con adeguato controllo di compatibilit\u00e0, \u00e8 possibile conseguire risultati soddisfacenti modellando la struttura come somma di singoli STM isostatici di pi\u00f9 immediata interpretazione.\nIn questo modo, rispetto ai modelli pi\u00f9 complessi formati con elementi finiti, l'analisi numerica risulta pi\u00f9 semplificata ma di contro \u00e8 fondamentale la qualit\u00e0 del disegno del modello (inclinazione e lunghezza delle aste, ecc.).\nRiveste dunque particolare importanza la ricerca di strumenti idonei che rendano meno empirico il disegno della geometria del modello.\nIl \"load path method\" \u00e8 un mezzo di indagine del comportamento strutturale che pu\u00f2 risultare efficace nella fase che precede il disegno dello STM.\nIl metodo consiste nel tracciare all'interno della struttura, una serie di linee generalmente ad andamento curvilineo, che rappresentano il percorso delle azioni dovute ai carichi agenti sulla struttura stessa, ognuno dei quali \u00e8 caratterizzato, in corrispondenza delle due estremit\u00e0 (stazione di partenza S e stazione di arrivo E) da due forze, la prima sollecitante e la seconda reattiva, di uguale intensit\u00e0 e direzione ma verso contrario.\nNel disegnare questi percorsi occorre evitare intersezioni ed \u00e8 necessario seguire la via pi\u00f9 breve.\nGli itinerari curvilinei successivamente devono essere opportunamente sostituiti da linee poligonali adeguatamente aderenti al profilo curvilineo.\nIn corrispondenza dei vertici della poligonale, la quale come gi\u00e0 accennato rappresenta il percorso del carico itinerante F all'interno della struttura, per garantire l'equilibrio del nodo in direzione trasversale ad F si deve generare una forza, denominata in letteratura spinta H, che deve essere perpendicolare a F per garantire la sua costanza lungo il percorso.\nCio\u00e8 F, per poter cambiare direzione, deve imprimere alla struttura adiacente la spinta H , ricevendo dalla struttura una controspinta che deve essere uguale e opposta affinch\u00e9 l'equilibrio nel nodo venga rispettato.\nPoich\u00e9 il carico itinerante F resta costante lungo il proprio itinerario all'interno della struttura, l'entit\u00e0 della generica spinta Hi deve essere tale che il vettore risultante Ni (detto carico inclinato) risulti parallelo all'i-esimo tratto della poligonale, pertanto tanto pi\u00f9 il percorso \u00e8 inclinato rispetto alla direzione di F tanto pi\u00f9 grande \u00e8 la spinta esercitata.\nPertanto un carico itinerante non potr\u00e0 mai percorrere la struttura con un percorso trasversale alla sua direzione perch\u00e9 questa situazione estrema implicherebbe l'insorgere di una spinta infinita.\nNel caso di F verticale risulta:\nLa generica spinta H si comporta come una forza esterna la quale a sua volta interessa la struttura con un altro percorso che si deve andare ad equilibrare con un'altra spinta H prodotta in un altro nodo o con un eventuale carico esterno applicato alla struttura.\nPertanto si possono individuare due tipologie di itinerari:\nSi possono inoltre individuare due elementi fondamentali:\nIndividuati i percorsi di carico, al fine di disegnare il traliccio equivalente della struttura esaminata, ogni tratto continuo della poligonale viene sostituito con un tirante mentre per ogni tratto tratteggiato con un puntone.\nIn corrispondenza dei nodi di deviazione, lungo i percorsi delle spinte, vengono aggiunte ulteriori aste (tese nei tratti continui o compresse nei tratti tratteggiati) tali da garantire l'equilibrio dei nodi anche in direzione trasversale, ottenendo cos\u00ec il traliccio isostatico alla base del calcolo con il metodo strut and tie.\nLe aste tese rappresentano le armature quelle compresse le bielle di calcestruzzo compresso.\nOttimizzazione con criteri energetici.\nAll'interno di un corpo strutturale si possono identificare diversi possibili (equilibrati) itinerari che hanno tutti in comune la stessa stazione di partenza e di arrivo.\nTra gli infiniti percorsi equilibrati disponibili, uno solo risulta anche congruente.\nPer risolvere questa iperstaticit\u00e0 interna Schlaich e Schafer hanno proposto un criterio basato sul concetto di minimo di energia di deformazione.\nInfatti tra gli infiniti percorsi equilibrati il carico opter\u00e0 inevitabilmente per l'unico anche congruente, conformemente con il principio di unicit\u00e0 della soluzione, che corrisponde con quello che richiede il minimo possibile investimento in termini di energia di deformazione.\nLungo il generico percorso (generalmente poligonale) il calcolo dell'energia di deformazione (D) risulta uguale alla somma relativa ad ogni tratto della poligonale:\ndove:\nAll'unica configurazione equilibrata e congruente corrisponde pertanto l'assestamento minimo della struttura e cio\u00e8 il minimo quantitativo di energia di posizione dei carichi da trasformare in energia di deformazione.\nRiferimenti normativi.\nL'Eurocodice 2 recepisce il LPM quale mezzo per lo sviluppo di idonei modelli tirante e puntone per l'analisi plastica delle strutture in calcestruzzo."}
{"id": "1826270", "revid": "6923", "url": "https://it.wikipedia.org/wiki?curid=1826270", "title": "Torre di Selva Nera", "text": "Il torre di Selva Nera \u00e8 una fortificazione situata nell'omonima localit\u00e0 del comune di Capalbio, nei pressi della frazione di Chiarone Scalo, in prossimit\u00e0 del litorale. Pur essendo ubicata poco pi\u00f9 a nord della non lontana torre di Buranaccio, risulta essere la torre di avvistamento pi\u00f9 vicina al confine regionale con il Lazio.\nStoria.\nIl complesso fu costruito dai Medici tra la fine del Cinquecento e gli inizi del Seicento dinanzi all'estremo lembo costiero meridionale del territorio del granducato di Toscana, in un'area confinante a ovest con lo Stato dei Presidii e a est con lo Stato della Chiesa, ove la linea di costa \u00e8 rivolta verso sud.\nLa torre svolgeva principalmente funzioni di avvistamento, per evitare che eventuali incursioni dal mare potessero mettere a rischio il vicino centro di Capalbio situato sulle prime propaggini collinari dell'entroterra.\nLa struttura fu gradualmente dismessa nel corso dell'Ottocento e, in seguito, ceduta a privati per uso abitativo. Successivamente, la fortificazione ha subito alcune trasformazioni, essendo venuta a trovarsi addossata ad altri edifici abitativi.\nAspetto attuale.\nLa torre di Selva Nera si presenta come un fabbricato a pianta quadrangolare che si articola su tre livelli.\nRimasta priva dell'originario aspetto, si trova addossata su un lato ad altri edifici ad uso abitativo di epoca post-ottocentesca. Le pareti si presentano interamente rivestite in intonaco, con una serie di finestre quadrate che si aprono ad intervalli regolari lungo i due livelli superiori. Al pian terreno sono presenti alcuni portali d'ingresso architravati di forma rettangolare.\nLa parte sommitale, priva di coronamenti, culmina con un tetto di copertura a quattro spioventi di lieve pendenza."}
{"id": "1826272", "revid": "1993574", "url": "https://it.wikipedia.org/wiki?curid=1826272", "title": "Russkaja Pravda", "text": "La Russkaja Pravda (russo: \u0420\u0443\u0301\u0441\u0441\u043a\u0430\u044f \u043f\u0440\u0430\u0301\u0432\u0434\u0430, Russkaja Pravda; slavo antico: \u041f\u0440\u0430\u0432\u0434\u0430 \u0420\u043e\u0441\u044c\u043a\u0430, Pravda Ros'ka; ucraino: \u0420\u0443\u0441\u044c\u043a\u0430 \u041f\u0440\u0430\u0432\u0434\u0430, Rus'ka Pravda; significato \"Verit\u00e0 rus'\", nel senso di \"vera giustizia rus'\") fu il codice legislativo della Rus' di Kiev e dei principati della Rus' nati in seguito alla sua dissoluzione. Il suo nucleo pi\u00f9 antico fu promulgato dal gran principe Jaroslav il Saggio.\nAnche se condivide un certo numero di analogie con le codificazioni germano-barbariche (come la Legge Salica), si distingue dalle stesse per alcune peculiarit\u00e0.\nEdizioni.\nSono note tre distinte edizioni della Russkaja Pravda: la Versione Breve (Kratkaja), la Versione Ampia (Prostrannaja), e la Versione Ridotta (Sokra\u0161\u010dennaja). Pi\u00f9 di 110 copie, datate dal XIII al XVIII secolo, si sono conservate, raccolte in vari manoscritti. Di queste pi\u00f9 di 100 copie, inclusa quella pi\u00f9 antica, sono della Versione Ampia.\nIl codice fu scoperto dallo storico Vasilij Nikiti\u010d Tati\u0161\u010dev nel testo di una cronaca storica di Novgorod e portato all'attenzione dell'Accademia russa delle scienze nel 1738. La prima edizione commentata fu in seguito pubblicata da August Ludwig von Schl\u00f6zer nel 1767.\nGenesi ed evoluzione.\nIl contenuto della Russkaja Pravda rifletteva i rapporti sociali presenti nella Rus' del XI-XIII secolo. La legge consuetudinaria, la legislazione dei \"knjaz\"', e le procedure legali rappresentavano le basi fondanti del Codice.\nIl Codice era costituito da due parti apparentemente distinte, chiamate dagli storici \"Pravda Jaroslava\" (1017), anche conosciuta come \"Drevnei\u0161aja Pravda\" (la \"Giustizia Antica\"), promulgata da Jaroslav il Saggio, e la \"Pravda Jaroslavi\u010dej\" (la \"Giustizia dei discendenti di Jaroslav\", 1054). Alcuni storici sono soliti indicare altri distinte sezioni del testo, con alcune parti che probabilmente furono aggiunte successivamente.\nLa \"Pravda Jaroslava\" riunisce la legislazione feudale con sistemi di legge arcaici che risalgono a un primitivo insieme di norme tribali. Secondo una teoria popolare, essa fu promulgata allo scopo di sedare un conflitto sorto tra Konstantin Dobryni\u010d, un posadnik di Novgorod, e la popolazione variaga della citt\u00e0.\nSuccessive evoluzioni e aggiunte al testo originario furono poste in essere dai figli di Jaroslav e dal nipote Vladimir II di Kiev. \nGli storici ritengono che altri articoli furono inclusi successivamente alle rivolte di Kiev, Novgorod, e del principato di Rostov-Suzdal' negli anni 1068-1071.\nNel territorio corrispondente all'odierna Russia, il sistema legislativo della \"Russkaja Pravda\" fu rimpiazzato solo nel 1497 dal \"Sudebnik\". Alcuni secoli prima, nuovi codici legali erano stati promulgati a Pskov e Novgorod.\nIstituzioni.\nIntroduzione del sistema feudale.\nLa \"Russkaja Pravda\" istituzionalizz\u00f2 il sistema feudale basato sull'ineguaglianza sociale. Durante l'XI e il XIII secolo si rafforz\u00f2, infatti, il potere degli \"knjaz'\" sugli \"smerd\" (contadini strettamente dipendenti dai nobili), sugli \"zakup\" (\"smerd\" divenuti liberi dopo essersi riscattati) e sui \"cholop\" (contadini semi-liberi ma vicini allo stato servile, che potevano essere uccisi o venduti come schiavi dal proprio padrone). La Versione Ampia conteneva speciali regolamentazioni inerenti allo \"status\" di zakup e cholop. \nIl Codice regolava inoltre il diritto successorio all'interno della Rus'.\nPer quanto concerne gli schiavi, questi erano ritenuti privi di personalit\u00e0 giuridica. Parimenti alle leggi germaniche, ogni danno arrecato a questi ultimi era risarcito esclusivamente al padrone in forma di indennit\u00e0 per il loro deprezzamento. La carenza di personalit\u00e0 giuridica li rendeva inoltre inidonei a testimoniare nei processi. Per ovviare a tale inconveniente, quando la testimonianza dello schiavo era determinante, l'accusatore (che per forza di cose doveva essere un uomo libero) poteva per\u00f2 chiedere sulla base di quanto riferito dallo schiavo, che l'imputato fosse sottoposto alla ordalia del ferro incandescente precisando, con una dichiarazione sacrale, che era egli stesso che lo portava davanti al giudizio di Dio e non lo schiavo.. Furono inoltre introdotte pene severe per incendi dolosi, furti di bestiame e invasione della propriet\u00e0 privata. Dopo la rivolta di Kiev del 1113 fu introdotta una legge che limitava le operazioni finanziarie dei prestatori di denaro.\nLa \"Vira\".\nUno degli obiettivi precipui della codificazione era la regolamentazione della antica tradizione tribale della faida che, comportando un continuo e persistente stato di conflittualit\u00e0 all'interno dello Stato, ne impediva lo sviluppo e ne minava le basi. In maniera analoga alle altre legislazioni barbariche fu allora gradatamente introdotto il sistema del guidrigildo (che nella Rus' assumeva il nome di \"Vira\"), istituto che aveva le tre distinte finalit\u00e0 di indennizzare il clan a cui apparteneva la persona offesa dal reato, punire il reo e tutelare il clan di quest'ultimo dalla faida. Inizialmente la \"Russkaja Pravda\" Breve condizionava l'applicazione di tale istituto alla circostanza che il clan offeso non potesse o non volesse vendicarsi. In questo caso residuale il pagamento per l'uccisione di un uomo libero era di 40 grivne e doveva essere versato in maniera proporzionale dal reo e dagli appartenenti del clan. \nUn secolo dopo Vladimir Monomaco, nella \"Russkaja Pravda\" Ampia, informa che dopo il 1054 era entrata in vigore una nuova norma che modificava radicalmente la regolamentazione della faida: la vendetta veniva rimandata per consentire al reo e alla sua famiglia di emendarsi tramite il pagamento di un riscatto.\nGli individui a cui erano rivolte le norme sulla faida erano esclusivamente gli uomini liberi. Significativa \u00e8 la circostanza che nella Rus' il \"prezzo della vita\" di ognuno di questi ultimi fosse fisso (40 grivne) e non tenesse in alcun modo conto delle differenze sociali che dovevano necessariamente sussistere nella comunit\u00e0. Solamente nelle revisioni posteriori del Codice ai funzionari statali fu assegnata una \"Vira\" doppia che tuttavia pare essere stata determinata pi\u00f9 dal ruolo svolto da questi ultimi che non da uno status sociale. Il \"prezzo per l'uccisione di una donna\" (chiamato \"poluvir'je\", ovvero \"met\u00e0 \"Vira\"\") era invece dimezzato rispetto a quello di un uomo.\nLa \"Vira\" tuttavia non risultava applicabile solo alle uccisioni: la sua istituzionalizzazione difendeva anche la salute e l'onore degli uomini liberi della societ\u00e0 feudale attraverso la previsione di compensazioni monetarie per le aggressioni fisiche e verbali.\nResponsabilit\u00e0 collettiva (\"guidrigildo selvaggio\").\nLa \"Pravda Jaroslavi\u010dej\" enunci\u00f2 inoltre il concetto di \"responsabilit\u00e0 della comunit\u00e0 di vicinato\" (\"vierv\"): qualora fossero stati uccisi, sul territorio della stessa, soldati, \"tiuni\" (servi di \"Knjaz\" e boiari), \"starosta\" (rappresentanti dell'amministrazione nobiliare nei villaggi), \"otrok\" (soldati di basso rango dell'esercito degli \"knjaz\"), se il cadavere ritrovato era riconoscibile ma l'omicida rimaneva ignoto, la comunit\u00e0 doveva versare agli eredi del defunto (soltanto agli eredi di primo grado), o altrimenti al principe, la cosiddetta \"vira selvaggia\". \nQuesta sanzione tuttavia, poich\u00e9 veniva pagata dalla collettivit\u00e0 per il crimine di un singolo, era divisa in rate. Ma anche il caso in cui l'autore fosse noto non esentava la\" vierv\" dal pagamento di una sanzione risarcitoria. Infatti la \"Pravda\" Ampia introdusse una \"vira selvaggia\" di 40 grivne a carico della collettivit\u00e0, a cui si sarebbe sommata la vira versata dall'omicida per evitare la vendetta dei parenti dell'ucciso.\nContenuti della \"Russkaja Pravda\".\nLa \"Russkaja Pravda\" raccoglie norme di diritto generale, per esempio:\nLa giurisdizione era esercitata da luogotenenti dei principi, e si applicava nei territori loro soggetti. In definitiva, la \"Russkaja Pravda\" \u00e8 soprattutto una tabella di tassazione; tutto era tassato: persone, cose, possedimenti, etc.\nOmicidio.\nLa \"Russkaja Pravda\" prevede la possibilit\u00e0 di una rappresaglia privata solo per i parenti pi\u00f9 prossimi della vittima, entro il primo grado: padre, figlio, o fratello.\nIn alternativa, se i parenti stretti rinunciavano alla vendetta o non c'erano parenti che avessero titolo, si applicava il principio del guidrigildo: una somma di denaro veniva data come compenso. In un primo tempo, l'ammontare di questa somma era consigliato dal clero; solo in una seconda stesura della \"Russkaja Pravda\" il guidrigildo assume uno statuto pi\u00f9 regolamentato, in cui il gran principe riscuoteva una tassa anche sulla somma data come risarcimento.\nLa graduatoria delle persone per stabilire il risarcimento prevedeva:\nUn istituto particolare, che non aveva corrispondente n\u00e9 in Oriente n\u00e9 in Occidente, \u00e8 il \"guidrigildo selvaggio\" cui si \u00e8 accennato nel paragrafo precedente.\nFurto.\nIn caso di furto, era prevista la restituzione di ci\u00f2 che era stato rubato. Inoltre, era prevista un'ammenda pari a dieci volte il valore della merce rubata. \nPer i furti pi\u00f9 gravi, poi, la \"Russkaja Pravda\" prevedeva anche delle punizioni corporali, particolarmente cruente (taglio delle mani, dei piedi, squartamento). A proposito di quest'ultimo punto, per\u00f2, \u00e8 ancora aperto il dibattito storiografico, se tali pene fossero previste per tutti, o fossero riservate solamente agli schiavi, o addirittura siano state introdotte soltanto dopo la conquista tataro-mongola (1223-1225): si tratta, infatti, di usanze pi\u00f9 tipiche dei popoli tatari e mongoli, come ci attesta la Storia segreta dei Mongoli.\nDiritto ereditario.\nIn questo campo \u00e8 forte la differenza tra il diritto consuetudinario slavo, la norma scritta della \"Russkaja Pravda\" e tutti gli espedienti che venivano messi in campo dai diretti interessati per cercare di ottenere i maggiori vantaggi.\nPotevano ereditare sia con testamento sia senza soltanto i figli maschi, che per\u00f2 avevano l'obbligo di provvedere al mantenimento e alla dote di madre e sorelle (che spesso venivano chiuse in monastero, soprattutto la madre che era stata moglie di un principe, perch\u00e9 spesso possedeva una dru\u017eina personale).\nLe figlie e la moglie del defunto potevano ereditare soltanto in virt\u00f9 di un testamento.\nMa se non c'erano eredi maschi, ci fosse o non ci fosse un testamento, tutto il patrimonio, mobiliare o immobiliare, passava al gran principe. In questo caso, per\u00f2, il gran principe tendeva a restituire il patrimonio ai parenti, a meno che non ci fossero stati tra loro gravi dissapori; ad ogni modo, era assai raro che il gran principe restituisse dei beni alle donne.\nUn dettaglio interessante \u00e8 che la \"Russkaja Pravda\" considera, nella successione, anche i figli nati al di fuori del matrimonio.\nLa grande novit\u00e0 delle \"Russkaja Pravda\" consiste nell'ereditariet\u00e0 del titolo di gran principe, che non si trasmette pi\u00f9 da padre a figlio primogenito, ma in linea orizzontale tra i fratelli del gran principe defunto (sistema rotale).\nProcesso.\nL'amministrazione della giustizia era regolata da norme molto precise e minuziose.\nSoltanto le testimonianze di nobili e boiari erano giuridicamente valide. Negli altri casi, anche in presenza di testimoni oculari, la testimonianza non era considerata valida.\nDalla \"Russkaja Pravda\" emerge la preminenza data al ceto nobiliare, ai boiari, e al massimo anche ai proprietari di vaste estensioni di terreno non nobili. Ci\u00f2 dimostra che la profonda spaccatura della societ\u00e0 russa tra nobili-boiari, commercianti e servi della gleba non risaliva all'epoca moderna, ma era molto antica e ben pi\u00f9 radicata."}
{"id": "1826274", "revid": "729019", "url": "https://it.wikipedia.org/wiki?curid=1826274", "title": "Centrale nucleare di M\u00fchleberg", "text": "La centrale nucleare di M\u00fchleberg (in tedesco \"Kernkraftwerk M\u00fchleberg\", abbreviato in KKM) si trova nel comune di M\u00fchleberg (canton Berna, Svizzera), a circa 14\u00a0km a ovest della citt\u00e0 di Berna e a circa 2\u00a0km a nord del villaggio e vicino all'omonima centrale idroelettrica. \u00c8 gestita dalla BKW FMB Energie SA (BKW); dal 20 dicembre 2019 non produce pi\u00f9 energia elettrica ed \u00e8 iniziata la procedura per la sua dismissione.\nPossiede un reattore ad acqua bollente (BWR IV) fornito dalla General Electric con una potenza termica di 1097\u00a0MW ed una elettrica netta di 373\u00a0MW. Viene raffreddato attingendo direttamente all'acqua del fiume Aar. La costruzione inizi\u00f2 nel 1967 e venne messo in esercizio nel 1972.\nMisure di sicurezza.\nSoprattutto negli anni novanta la centrale di M\u00fchleberg ha subito numerosi ritocchi per il miglioramento del livello di sicurezza e la sostituzione di alcune componenti usurate.\nNel 1989 \u00e8 stato inaugurato l'edificio del SUSAN (\"Spezielle Unabh\u00e4ngige System zur Abfuhr der Nachzerfallsw\u00e4rme\"), un sistema di sicurezza contenuto in un bunker parzialmente interrato che assicura uno spegnimento del reattore in caso di incidenti estremi come collisioni aeree o il cedimento contemporaneo delle dighe poste a monte della centrale con la conseguente sommersione della struttura.\nLa centrale dispone di un deposito intermedio per il combustibile esausto la cui capacit\u00e0 dovrebbe bastare fino al 2022.\nFonte di preoccupazione sono invece la formazione a partire dagli anni novanta di alcune crepe nell'involucro del nucleo dovute alla corrosione del materiale da parte dell'acqua di raffreddamento. Nonostante le misure applicate (rinforzi all'involucro, additivi chimici nell'acqua), le crepe si sono allungate di anno in anno. Le pi\u00f9 lunghe sono comunque circa un terzo del limite massimo di sicurezza e si prevede che la met\u00e0 di questo valore non sar\u00e0 raggiunto prima del 2012. Le crepe sono comunque sotto stretto controllo e nuove misure chimiche per la loro stabilizzazione sono in corso.\nAttualmente la centrale di M\u00fchleberg dispone delle seguenti misure di sicurezza principali:\nL'ultimo rapporto della Ispettorato federale della sicurezza nucleare (IFSN) confermava l'abilit\u00e0 della centrale di operare in sicurezza almeno fino al 2012, anno di scadenza della licenza. Intenzione della KKM era di chiederne il prolungamento fino al 2032 apportando i dovuti ammodernamenti.\nProgetti di sostituzione e chiusura definitiva.\nLe societ\u00e0 Nordostschweizerische Kraftwerke AG (NOK), Centralschweizerische Kraftwerke AG (CKW) e BKW FMB Energie SA (BKW) strinsero un partenariato avente come scopo la tempestiva pianificazione e realizzazione delle centrali nucleari di sostituzione di Beznau e di M\u00fchleberg. Il 4 dicembre 2008, la nuova nata Ersatz Kernkraftwerk M\u00fchleberg AG (EKKM), affiliata di BKW, NOK e CKW, inoltr\u00f2 al Consiglio Federale una domanda per la concessione dell'autorizzazione di massima per la costruzione e l'esercizio della centrale nucleare di sostituzione di M\u00fchleberg. Questo progetto non ebbe seguito a causa della mutata strategia nazionale sull'energia nucleare.\nIl 20 dicembre 2019 la centrale di M\u00fchleberg \u00e8 stata disconnessa dalla rete e gradualmente spenta; il suo completo smantellamento \u00e8 previsto entro il 2034, mentre il finanziamento dei costi dell'operazione, che a febbraio 2020 risultano coperti all'80%, sar\u00e0 realizzato in 100 anni.\nEventi nucleari.\nFino a giugno 2008 alla centrale nucleare di M\u00fchleberg non si \u00e8 verificato nessun evento operativo (INES livello 2 o maggiore).\nCronologia.\nAlcuni tappe significative nella storia della centrale nucleare di M\u00fchleberg:\nCaratteristiche dei reattori.\nNel corso degli anni la potenza elettrica netta generata dai due reattori \u00e8 stata migliorata volte. In anni recenti \u00e8 stata di 320\u00a0MW fino al 23 marzo 1993 e di 336\u00a0MW fino all'11 novembre 1993."}
{"id": "1826275", "revid": "76963", "url": "https://it.wikipedia.org/wiki?curid=1826275", "title": "Walter Steding", "text": "Biografia.\n\u00c8 stato pittore e musicista della \"downtown scene\" di New York negli anni settanta e ottanta. Assistente di Andy Warhol alla Factory dal 1979 al 1983. Nel 1981 avvi\u00f2 con Warhol la societ\u00e0 di produzione discografica Earhole e la societ\u00e0 editrice Capt. Henry, di cui Andy Warhol fu manager. Ha sempre continuato la sua attivit\u00e0 artistica di violinista e pittore e la sua musica \u00e8 stata prodotta da Chris Stein dei Blondie.\n\u00c8 stato il leader dell'orchestra dello show televisivo \"TV Party\" ed ha interpretato se stesso nei film \"Downtown 81\" e \"Face addict\".\nAdesso suona nella band Crazy Mary."}
{"id": "1826279", "revid": "599013", "url": "https://it.wikipedia.org/wiki?curid=1826279", "title": "Jan Tomaszewski", "text": "Cresce a Breslavia in una famiglia emigrata da Vilnius.\nCarriera.\nClub.\nEsordisce nella massima divisione polacca con la maglia dello durante la I liga 1968-1969. Nel 1973, dopo una parentesi di due anni nel , passa quindi nel dove rimane fino al 1978, al compimento dei trent'anni: in base alle disposizioni del governo pu\u00f2 ora espatriare. Si trasferisce quindi in Belgio, nel , con cui nella prima stagione conquista l'unico trofeo della carriera, la Coupe de Belgique. Tre anni dopo va poi in Spagna tra le fila dell', prima di tornare l'anno seguente in Polonia. Termina infine la carriera nel 1984, dopo altre due stagioni nel \u0141KS.\nNazionale.\nGioca la prima partita nella nel 1971, salendo per\u00f2 alla ribalta il 17 ottobre 1973 in occasione della partita giocata a Wembley contro e valevole per l'accesso al successivo : i padroni di casa sono obbligati a vincere, mentre agli ospiti basterebbe anche il pareggio. Il portiere polacco \u00e8 uno dei grandi protagonisti della gara, nella quale si esibisce in una serie di parate che fissano il risultato sull'1-1: viene battuto solo su calcio di rigore da Allan Clarke.\nConquistata la qualificazione Tomaszewski gioca tutte le partite nella manifestazione, le prime tre, vinte contro , e , e quelle della fase successiva, i successi sulla (nella quale para anche un calcio di rigore a Staffan Tapper) e sulla . \u00c8 in campo anche nella sfida contro la padrone di casa, decisiva per l'accesso alla finale: si gioca su un campo al limite della praticabilit\u00e0, serve una vittoria a tutti i costi, Tomaszewski para il secondo tiro dal dischetto di quest'edizione a Uli Hoene\u00df ma i polacchi escono sconfitti. Gioca comunque la finale per il terzo posto, vinta contro il .\nPartecipa anche ai Giochi olimpici di , giocando nel pareggio 0-0 contro Cuba e nella vittoria per 3-2 sull'Iran valide per la prima fase, nel successo per 5-0 sulla Corea del Nord nei quarti e in quello per 2-0 sul Brasile in semifinale. La finale viene per\u00f2 vinta per 3-2 dalla Germania Est: incassa due reti nel primo quarto d'ora e viene sostituito al 19'.\n\u00c8 poi tra i 22 che partecipano al : viene schierato nel pareggio contro i tedeschi occidentali e nelle vittorie su e del primo turno. Gioca anche nella prima gara del successivo, che viene per\u00f2 persa per 2-0 contro i padroni di casa dell'. Nelle ultime due partite il commissario tecnico Jacek Gmoch manda in campo Zygmunt Kukla, ma la Polonia viene eliminata.\nTomaszewski gioca l'ultima partita con la Nazionale nel 1981, collezionando in tutto 63 presenze."}
{"id": "1826294", "revid": "223378", "url": "https://it.wikipedia.org/wiki?curid=1826294", "title": "Avvoltoio delle Ande", "text": ""}
{"id": "1826298", "revid": "223378", "url": "https://it.wikipedia.org/wiki?curid=1826298", "title": "Vultur griphus", "text": ""}
{"id": "1826305", "revid": "767487", "url": "https://it.wikipedia.org/wiki?curid=1826305", "title": "Barima", "text": "Il Barima (in spagnolo \"R\u00edo Barima\") \u00e8 un affluente del fiume Orinoco, dove sfocia a soli sette chilometri dall'oceano Atlantico. Nasce in Guyana (nella zona che il Venezuela reclama come parte della Guayana Esequiba) dove scorre per circa 380 chilometri, prima di entrare nel Venezuela a circa 90 chilometri dalla sua foce.\nMabaruma e Koriabo sono comunit\u00e0 nella regione guyanese di Barima-Waini situate sul fiume Barima."}
{"id": "1826320", "revid": "319559", "url": "https://it.wikipedia.org/wiki?curid=1826320", "title": "Yann Arthus-Bertrand", "text": "Biografia.\nLa sua passione per la fotografia naturalista ha inizio all'et\u00e0 di 30 anni, nel 1976, anno in cui parte per il Kenya assieme alla moglie Anna, con la quale trascorre 3 anni nel Masai Mara, studiando il comportamento di una famiglia di leoni. Durante tale periodo sorvola diverse volte la riserva in elicottero e in mongolfiera, scoprendo una vocazione per la fotografia aerea.\nTornato in Francia, nel 1981 pubblica il libro fotografico \"Lions\". Ha inizio cos\u00ec la sua carriera di fotoreporter specializzato in reportage naturalistici, che lo porta a collaborare con le riviste francesi \"Paris-Match\" e \"G\u00e9o\". Nel 1991 fonda l'agenzia \"Altitude\", prima agenzia specializzata in fotografia aerea nel mondo.\nNel 1994, con il patrocinio dell'UNESCO, d\u00e0 vita al progetto \"La Terre vue du Ciel\", un inventario dei pi\u00f9 bei paesaggi del mondo fotografati dal cielo, il cui motto \u00e8 \u00abTestimoniare la bellezza del mondo e tentare di proteggere la Terra\u00bb. Alcune delle foto pi\u00f9 belle sono pubblicate nel libro omonimo, che vender\u00e0 3 milioni di copie in 24 lingue. Una mostra fotografica dallo stesso nome fa il giro del mondo, con installazioni in oltre 110 citt\u00e0 e circa 120 milioni di visitatori.\nNel 2005, fonda l'associazione ecologista internazionale \"GoodPlanet.org\" e d\u00e0 vita alla iniziativa \"Action Carbone\", un programma destinato a compensare le emissioni di gas a effetto serra generati dalla sua attivit\u00e0 di fotografia aerea, tramite il finanziamento di progetti per lo sviluppo di energie rinnovabili, per il risparmio energetico e per la riforestazione.\nIl 31 maggio 2006 viene insignito della L\u00e9gion d'honneur e diviene membro della Acad\u00e9mie des Beaux-Arts dell'Institut de France, grazie alla creazione di una nuova sezione consacrata alla fotografia. Nell'aprile 2007 ha iniziato, in collaborazione con Luc Besson, le riprese di un lungometraggio intitolato \"Home\". Il film vuole essere una fotografia dello stato di salute del pianeta e dei problemi cui l'umanit\u00e0 deve fare fronte. La prima mondiale \u00e8 stata il 5 giugno 2009, giornata mondiale dell'ambiente.\nOpere.\nHa prodotto oltre 60 libri fotografici tra cui:\nSue fotografie sono state ripetutamente pubblicate sulla rivista \"National Geographic\"."}
{"id": "1826324", "revid": "287204", "url": "https://it.wikipedia.org/wiki?curid=1826324", "title": "Chebba", "text": "Chebba o La Chebba (Arabo:\u0627\u0644\u0634\u0627\u0628\u0629) \u00e8 una citt\u00e0 costiera del Sahel tunisino situata a 65\u00a0km a nord di Sfax e 36\u00a0km a sud di Mahdia.\nLa citt\u00e0 \u00e8 situata all'altezza di Capo Ras Kaboudia, che \u00e8 il punto pi\u00f9 orientale del Sahel tunisino.\nInserita nel Governorato di Mahdia, costituisce una municipalit\u00e0 della superficie di 121,56\u00a0km\u00b2 e con una popolazione di 19.883 abitanti (2004). \nLa citt\u00e0 possiede un importante porto peschereccio che beneficia di una situazione marittima eccezionale, in quanto questa zona di pesca si trova all'intersezione delle zone di pesca del pesce blu (a nord verso Mahdia) e del pesce bianco (a sud verso Sfax). Chebba \u00e8 ugualmente un antico borgo agricolo che esporta le ulive.\nLa citt\u00e0 \u00e8 inoltre sede di un centro di servizi importanti che conta sette scuole primarie, due collegi, due licei secondarie, un liceo tecnico, uno stadio e un ospedale. La maggior parte delle case ha oggi la corrente elettrica.\nGrazie alla sua posizione in fronte al mare e alle sue spiagge, la citt\u00e0 \u00e8 destinazione di turismo interno, principalmente per gli abitanti della regione di Sfax.\nStoria.\nChebba ha conosciuto molte invasioni durante la sua storia: Fenici, Romani, Vandali, Bizantini e infine gli Arabi.\nAll'epoca romana, era conosciuta con il nome di Caput Vada (\u00ab punto di partenza \u00bb) in ragione della sua posizione strategica.\nLa citt\u00e0, come oggi, era specializzata nel commercio dell'olio di oliva. Sono presenti 3600 piedi di ulivi, che oggi sono di per la maggiore di propriet\u00e0 privata. Le rovine abbondano nelle vicinanze della citt\u00e0; famoso \u00e8 un mosaico di 2,90\u00a0m di larghezza e 1,90\u00a0m di altezza, scoperto nel 1902: rappresenta il dio Nettuno sul carro del mare, trainato da quattro ippocampi, in compagnia della consorte Anfitrite e da un tritone.\nDopo l'invasione dei Vandali, popolo originario della regione dell'Oder, la citt\u00e0 \u00e8 stata completamente distrutta e ricostruita dai Bizantini nel 533 sotto il comando del generale Belisario (\"Flavius Belisarius\"), con il nome di Justinanopolis in onore dell'imperatore bizantino Giustiniano. Durante la riconquista delle terre romane, la citt\u00e0 fu la prima che i Bizantini ripresero ai Vandali, che si erano instaurati nel Nord Africa dopo la cacciata da parte dei Visigoti in Spagna.\nLa Borj Khadija (torre di Khadija), \u00e8 il principale monumento intatto dell'occupazione bizantina."}
{"id": "1826326", "revid": "767487", "url": "https://it.wikipedia.org/wiki?curid=1826326", "title": "John Lurie", "text": "Ha cofondato il gruppo jazz The Lounge Lizards, ha recitato in 19 film, compreso \"Stranger than Paradise\" e \"Daunbail\u00f2\".\nBiografia.\nHa composto e suonato colonne sonore per oltre 20 film tra cinema e televisione e ha prodotto, diretto e interpretato la serie televisiva \"Fishing with John\". Nel 1996 \u00e8 stato nominato ai Grammy per la sua colonna sonora per il film \"Get Shorty\" ed \u00e8 stato acclamato dalla critica per il suo album \"The Legendary Marvin Pontiac: Greatest Hits\". Dal 2000 si \u00e8 focalizzato sulla pittura. Le sue mostre sono state ospitate nei musei di tutto il mondo. \nNel 2004, tiene la sua prima mostra personale presso la Anton Kern Gallery di New York. Da quel momento il suo successo aumenta costantemente portandolo in giro per il mondo, esposto nelle pi\u00f9 celebri gallerie.\nTra i musei che hanno ospitato sue mostre personali si annoverano: il P.S.1. Contemporary Arts Center di New York, Musee Des Beaux-Arts De Montreal, il Musee d'Art Moderne Grand-Duc Jean in Lussemburgo e il Watari Museum of Contemporary Art di Tokyo. Inoltre il Wadsworth Atheneum Museum of Art che il Museum of Modern Art di New York hanno completato l'acquisto di alcuni suoi pezzi ora facenti parte delle rispettive collezioni permanenti. \nLurie ha anche pubblicato due volumi relativi alla sua ricerca, Learn To Draw, una collezione di disegni in bianco e nero e il pi\u00f9 recente A Fine Example of Art, un libro a colori contenente pi\u00f9 di 80 riproduzioni. Nel 2015 espone per la prima volta in Italia, con una mostra dal titolo \"Home is not a place. It is something else\", presso la M77Gallery di Milano.\nLurie ha inoltre recitato per diversi registi e in particolare ha partecipato al cast di tre pellicole dirette da Jim Jarmusch.\nTelevisione.\nLurie ha scritto, diretto e condotto la serie TV \"Fishing with John\" nelle stagioni 1991 e 1992. La serie \u00e8 poi diventata un successo di culto ospitando personaggi quali Tom Waits, Willem Dafoe, Matt Dillon, Jim Jarmusch, e Dennis Hopper. \u00c8 stata trasmessa sui canali IFC e Bravo oltre che essere stata pubblicata su on DVD dalla Criterion."}
{"id": "1826329", "revid": "1305772", "url": "https://it.wikipedia.org/wiki?curid=1826329", "title": "Giovanni Battista Bussi", "text": "Per Giovanni Battista Bussi si pu\u00f2 intendere:"}
{"id": "1826333", "revid": "775372", "url": "https://it.wikipedia.org/wiki?curid=1826333", "title": "Prince of Wales Trophy", "text": "Il Prince of Wales Trophy o semplicemente Wales Trophy, \u00e8 un trofeo assegnato nella National Hockey League (NHL) alla squadra della Eastern Conference (ex Wales Conference) vincitrice dei \"playoff\". Il trofeo viene assegnato prima della finale di Stanley Cup. Il trofeo venne assegnato per la prima volta nella stagione 1923-24, per il campione dei \"playoff\" della NHL, ma \u00e8 stato assegnato per altri 8 diversi risultati, tra i quali il vincitore della stagione regolare della NHL, vincitore della stagione regolare della American Division, vincitore della stagione regolare della East Division, vincitore della stagione regolare della Wales Conference, vincitore dei \"playoff\" della Wales Conference.\nStoria.\nIl Prince of Wales Trophy fu donato dal Edoardo VIII del Regno Unito nel 1924. Venne assegnato per la prima volta al vincitore dei \"playoff\" della NHL (in sostituzione del O'Brien Trophy) che doveva al tempo affrontare la squadra vincitrice della Western Canada Hockey League (WCHL) per l'assegnazione della Stanley Cup. Dopo la dismissione della WCHL e dopo che la Stanley Cup venne assegnata esclusivamente al vincitore dei playoff NHL, il trofeo verr\u00e0 assegnato al vincitore della stagione regolare. Dalla stagione 1927-28 in avanti venne assegnato al vincitore dell'American Division, mentre l'O'Brien Trophy venne assegnato al vincitore della Canadian Division. Venne poi riproposto per diventare il trofeo da assegnare al vincitore della stagione regolare nella stagione 1938-39 quando la NHL ritorn\u00f2 ad avere una sola divisione.\nCon l'espansione della stagione 1967-68 e la creazione della West Division, il Wales Trophy venne assegnato alla squadra vincitrice della East Division nella stagione regolare. Quando vennero formate le due attuali conference, nel 1974-75, il trofeo venne assegnato alla squadra vincitrice della stagione regolare della Wales Conference. Dal 1981-82, quando la lega cambi\u00f2 il formato dei \"playoff\" in modo che le due squadre finaliste della Stanley Cup non potessero arrivare dalla stessa \"conference\", il trofeo venne assegnato al vincitore dei \"playoff\" della Wales Conference, e dal 1993-94 viene assegnato al vincitore dei \"playoff\" della Eastern Conference.\nDopo l'assegnazione, il commissario incaricato, attualmente Bill Daly, consegna il trofeo al capitano della squadra vincitrice. Vi \u00e8 comunque una superstizione prevalentemente tra molti giocatori attuali della NHL secondo la quale nessun giocatore deve toccare o sollevare il Wales Trophy (o il Clarence S. Campbell Bowl, assegnato alla squadra vincitrice dei \"playoff\" della Western Conference) dopo averlo vinto. I giocatori infatti sentono che la Stanley Cup \u00e8 l'unico trofeo per i campioni e deve quindi essere l'unico trofeo ad essere sollevato."}
{"id": "1826334", "revid": "125664370", "url": "https://it.wikipedia.org/wiki?curid=1826334", "title": "Approssimazione diofantea", "text": "L'approssimazione diofantea \u00e8 il campo della matematica che tratta dell'approssimazione dei numeri reali mediante numeri razionali. Prende il nome dal matematico greco Diofanto di Alessandria.\nDescrizione.\nLa piccolezza della distanza (in valore assoluto) del numero reale da approssimare al numero razionale che lo approssima \u00e8 una semplice misura della bont\u00e0 dell'approssimazione. Una misura pi\u00f9 fine considera bont\u00e0 dell'approssimazione confrontando la differenza tra i due numeri con la grandezza del denominatore.\nAttraverso l'uso di frazioni continue \u00e8 possibile dimostrare che ogni convergente formula_1 di ogni numero irrazionale formula_2 \u00e8 tale che\nQuesta disuguaglianza pu\u00f2 essere migliorata fino a dimostrare che, per ogni irrazionale formula_2, esistono infiniti razionali formula_1 tali che\nDisuguaglianze pi\u00f9 precise (ovvero dove formula_7 \u00e8 sostituito da un numero maggiore) possono avere un numero solo finito di soluzioni; questo \u00e8 il caso se il numero irrazionale in questione \u00e8 il numero aureo formula_8.\nJoseph Liouville, nel 1844, dimostr\u00f2 che se il numero formula_2 \u00e8 algebrico di grado \"n\" (cio\u00e8 esiste un polinomio di grado \"n\" che lo ammette come radice, ma non esistono polinomi di grado inferiore con questa propriet\u00e0), allora per ogni numero razionale formula_1 vale\nper qualche costante \"A\" &gt; 0. Liouville riusc\u00ec anche a costruire dei numeri che non verificano questa propriet\u00e0 (i numeri di Liouville), che furono i primi esempi di numeri non algebrici, cio\u00e8 trascendenti.\nAnche questa disuguaglianza pu\u00f2 essere migliorata. Axel Thue, Carl Ludwig Siegel e Klaus Roth migliorarono successivamente questo teorema: nel 1955, Roth enunci\u00f2 quello che oggi \u00e8 noto come teorema di Thue-Siegel-Roth, che afferma che per ogni formula_12 esistono solamente un numero finito di razionali formula_1 tali che"}
{"id": "1826345", "revid": "277524", "url": "https://it.wikipedia.org/wiki?curid=1826345", "title": "Museo civico di arte sacra", "text": ""}
{"id": "1826346", "revid": "35707", "url": "https://it.wikipedia.org/wiki?curid=1826346", "title": "Gazeta shqiptare", "text": ""}
{"id": "1826349", "revid": "729019", "url": "https://it.wikipedia.org/wiki?curid=1826349", "title": "Federico Morozzo della Rocca", "text": "Biografia.\nNacque a Palermo il 23 febbraio 1878, figlio di Giuseppe e Henriet Venables, frequent\u00f2 il Collegio Militare di Roma e successivamente la Regia Accademia Militare di Modena da cui usc\u00ec nel 1898 con il grado di sottotenente, assegnato al 45\u00ba Reggimento fanteria.\nPromosso tenente nel 1902, entr\u00f2 in servizio presso il 2\u00ba Reggimento granatieri della Brigata \"Granatieri di Sardegna\" Nel settembre 1912 part\u00ec per la Tripolitania in forza al III Battaglione di mobilitazione, venendo promosso capitano, e dopo aver preso parte a numerosi combattimenti, rientr\u00f2 in Italia nel corso del 1913.\nAll'atto dell' entrata in guerra dell'Regno d'Italia, il 24 maggio 1915, comandava l'8\u00aa Compagnia e subito dopo la dichiarazione di guerra prese posizione sul fronte del basso Isonzo. Rimase ferito a Monfalcone il 9 giugno successivo, e per questo fatto gli venne concessa la medaglia di bronzo al valor militare.\nRientrato al fronte non completamente guarito nel gennaio 1916, si distinse ad Oslavia e sul Sabotino, e nel mese maggio, durante il corso della battaglia degli Altipiani, gli venne affidata le difesa del Monte Cengio, dove il valore dei granatieri rifulse di luce vivissima. Per due giorni contrattacc\u00f2 alla baionetta, alla testa dei suoi uomini, gli assalti austro-ungarici, finch\u00e9, senza munizioni e martellato dall'artiglieria e dalla mitragliatrici avversarie, fu costretto ad arrendersi. Per questa azione gli venne assegnata la medaglia d'oro al valor militare a vivente.\nRientrato dalla prigionia riprese la carriera militare, e dal 5 aprile 1919 al 1923, fu Aiutante di campo effettivo di S.M. il Re Vittorio Emanuele III. Promosso colonnello il 1\u00ba aprile 1927, comand\u00f2 per tre anni il 1\u00ba Reggimento della Brigata \"Granatieri di Sardegna\", venendo promosso generale di brigata nel 1935 quando prese parte alla guerra d'Etiopia alla testa di una Brigata eritrea.\nRientrato in Italia fu nominato generale di divisione nel 1937, quando assunse per un breve periodo, il comando della truppe della zona di Socot\u00e0. Rimpatriato nuovamente fu posto in posizione di riserva, e promosso generale di corpo d'armata a titolo onorifico nel 1941.\nIl 7 gennaio 1962 fu eletto Presidente nazionale dell'Associazione nazionale Granatieri di Sardegna, incarico che mantenne sino al 26 giugno 1962.\nSi spense a Roma il 23 aprile 1971. Gli sono state dedicate vie a Brugnera, Palermo, Milano e Cogollo del Cengio."}
{"id": "1826350", "revid": "1573940", "url": "https://it.wikipedia.org/wiki?curid=1826350", "title": "Otolemur monteiri", "text": "Il galagone gigante argentato od otolemure di Monteiro (Otolemur monteiri ) \u00e8 un primate strepsirrino della famiglia dei Galagidi.\nLa specie era classificata come sottospecie di \"Otolemur crassicaudatus\" (\"O. crassicaudatus \" subsp. \"monteiri\"): fu nel 2001 che Colin Groves ne propose e ne ottenne l'innalzamento al rango di specie a s\u00e9 stante col nome di \"Otolemur monteiri\", a sua volta suddivisa in due sottospecie, \"Otolemur monteiri argentatus\" e \"Otolemur monteiri monteiri\".\nDistribuzione e habitat.\nQuesti animali sono diffusi in Africa centro-meridionale, nella fascia che dall'Angola va alla Tanzania: ne esistono delle popolazioni anche in Kenya e Ruanda. Il suo habitat preferito: foreste di \"Brachystegia\".\nDescrizione.\nDimensioni.\nMisura fino a 60\u00a0cm di lunghezza, almeno la met\u00e0 dei quali spetta alla lunga coda.\nAspetto.\nLa sottospecie nominale ha il pelo grigio argenteo sul dorso e bianco-giallastro sul ventre, con nuca bruna e zampe di colore bruno scuro, mentre la sottospecie \"argentatus\" ha tonalit\u00e0 pi\u00f9 scure e la coda tendente al bianco: in quest'ultima sottospecie sono inoltre frequenti i casi di melanismo.\nBiologia.\nSi tratta di animali notturni ed arboricoli, che di giorno dormono in cavit\u00e0 dei tronchi degli alberi od in nidi che essi stessi costruiscono con liane intrecciate.\nOgni esemplare si stabilisce in un territorio, che solitamente si sovrappone nelle aree periferiche a quelli di altri esemplari. Territori di esemplari dello stesso sesso e di et\u00e0 simili non si sovrappongono mai, mentre \u00e8 frequente che le femmine restino con le madri o formino gruppi in cui i vari esemplari sono strettamente imparentati fra loro.\nOgni animale marca il proprio territorio tramite secrezioni ghiandolari, urina anche con la tecnica del lavaggio con urina, che consiste nell'urinare sulle mani e poi percorrere dei tracciati) e vari tipi di vocalizzazioni. Anche la postura del corpo \u00e8 importante: caratteristica di questi animali \u00e8 la postura quando si sentono minacciati ma costretti all'angolo, simile a quelle di un pugile.\nAlimentazione.\nQuesti animali suddividono la propria dieta in parti uguali fra la frutta matura e gli insetti ed altri piccoli invertebrati.\nRiproduzione.\nSia il maschio che la femmina si accoppiano promiscuamente con molti altri esemplari: i cuccioli, in numero di due o tre, nascono dopo una gestazione di circa 4 mesi. La madre li nutre con un latte altamente energetico (rispetto a quello di altri primati), sicch\u00e9 i cuccioli sono autosufficienti in pochi mesi. I maschi tendono ad allontanarsi prima e ad andare pi\u00f9 lontano delle femmine, che spesso restano nel territorio materno anche dopo la maturit\u00e0 sessuale, che viene raggiunta attorno al decimo mese."}
{"id": "1826372", "revid": "1357496", "url": "https://it.wikipedia.org/wiki?curid=1826372", "title": "Mreb", "text": "MreB \u00e8 una proteina strutturale che si trova nei batteri, \u00e8 l'omologa dell'actina degli eucarioti. Svolge un ruolo fondamentale nella forma dei batteri, che in assenza di essa conservano la forma default sferica.\nStruttura.\nMreB condivide il 15% della struttura terziaria con l'actina-G e forma strutture filamentose simili l'actina F. La struttura \u00e8 in un equilibrio dinamico in cui polimerizzazione e depolimerizzazione che sono ATP-dipendenti come per l'actina avvengono ai poli opposti.\nRuolo nella cellula.\nMreB conferisce alla cellula una forma non sferica allungata verso due poli opposti, i filamenti della proteina sono situati nella membrana cellulare aumentando la rigidit\u00e0 strutturale. Procarioti in cui il gene MreB \u00e8 assente presentano forma sferica (es cocchi).\nAlcuni batteri perdono la loro forma bastoncellare grazie a mutazioni di geni adiacenti a MreB, mrec e mred, che traducono per le proteine MreC e MreD coinvolte nel mantenere la forma non sferica della cellula."}
{"id": "1826374", "revid": "767487", "url": "https://it.wikipedia.org/wiki?curid=1826374", "title": "La vista da Castle Rock", "text": "La vista da Castle Rock \u00e8 una raccolta di racconti di Alice Munro, premio Nobel per la letteratura nel 2013, pubblicati in Italia nel 2007 da Einaudi. La prima edizione in lingua inglese \u00e8 stata pubblicata da McClelland and Stewart nel 2006. Il libro \u00e8 diviso in due parti. Nella prima parte sono narrate le origini scozzesi della famiglia della scrittrice canadese; il titolo del libro prende spunto da uno degli episodi narrati in questa prima parte: dall'alto della rocca di un castello in Scozia il protagonista crede di vedere l'America in mezzo al mare. Nella seconda parte del libro Alice Munro racconta, attraverso sette racconti, alcuni degli episodi pi\u00f9 salienti della sua vita."}
{"id": "1826376", "revid": "22475", "url": "https://it.wikipedia.org/wiki?curid=1826376", "title": "\u00c1ngel Cabrera (golfista)", "text": "La sua vittoria pi\u00f9 importante \u00e8 stata lo U.S. Open del 2007, diventando il primo argentino vincitore del torneo ed il secondo a conquistare un \"Major\", dopo Roberto De Vicenzo all'Open Championship del 1967. Nel 2009, conquister\u00e0 il suo secondo titolo Major: il Masters di Augusta, primo sudamericano a indossare la famosa giacca verde."}
{"id": "1826379", "revid": "339392", "url": "https://it.wikipedia.org/wiki?curid=1826379", "title": "Hubris", "text": ""}
{"id": "1826380", "revid": "63756", "url": "https://it.wikipedia.org/wiki?curid=1826380", "title": "Chimica del cemento", "text": "La chimica del cemento studia le reazioni chimiche che avvengono durante l'idratazione del cemento.\nPer facilitare la rappresentazione dei composti che entrano nella chimica del cemento \u00e8 stata sviluppata una simbologia diversa da quella comune in chimica.\nNella tabella seguente \u00e8 rappresentata la simbologia dei composti pi\u00f9 comuni nelle reazioni del cemento:\nPertanto i costituenti principali del cemento Portland sono indicati rispettivamente:\nmentre i prodotti dell'idratazione del cemento:"}
{"id": "1826389", "revid": "767487", "url": "https://it.wikipedia.org/wiki?curid=1826389", "title": "Elling (film)", "text": "Elling \u00e8 un film del 2001 diretto da Petter N\u00e6ss.\nIl film ha ricevuto la \"nomination\" all'Oscar come migliore film straniero nel 2002, battuto poi dal film \"No Man's Land\". Girato quasi interamente a Oslo, prende ispirazione da molti romanzi, ma soprattutto da \"Br\u00f8dre i Blodet\" di Ingvar Ambj\u00f8rnsen.\nIl film ha avuto un primo seguito nel 2003 e un secondo nel 2005. Il primo, \"Elling 2: Mors Elling\" (\"Mors Elling\") \u00e8 diretto da Eva Isaksen ed \u00e8 un prequel che racconta la vita di Elling con l'anziana madre, che lo porta con s\u00e9 nel viaggio che aveva sempre sognato. Il secondo, che vede di nuovo alla regia Petter N\u00e6ss e si intitola \"Love me tomorrow\" (\"Elsk meg i morgen\"), tratta gli sviluppi d'amore di Elling e Kjell Bjarne, protagonisti del primo film.\nTrama.\nElling \u00e8 un uomo di 40 anni che ha vissuto l'intera sua vita solo e soltanto con sua madre. Dopo la morte di lei, Elling viene portato via e messo in una casa di cura. In quest'ultima tentano di guarirlo da tutte le sue fobie e proprio qui conosce Kjell Bjarne, un uomo molto semplice, ossessionato dalle donne e dal sesso. Dopo due anni chiusi nella struttura sanitaria di reinserimento, il governo norvegese decide che \u00e8 il momento che vengano reintrodotti nel mondo civile e mette loro a disposizione un appartamento nel centro di Oslo. I due vengono messi anche sotto la custodia dell'assistente sociale, Frank \u00c5sli, persona dai metodi molto rozzi ma efficaci. I due d'ora in poi dovranno vedersela da soli, confrontarsi con la vita reale e tentare di superare insieme tutte le loro paure. All'inizio, entrambi fanno fatica persino ad uscire di casa, ma pian piano riescono a interagire e integrasi col mondo esterno. Un giorno, per\u00f2, Kjell Bjarne conosce una donna di cui si innamora. Questo porta a destabilizzare il rapporto tra i due, che cominciano a litigare, perch\u00e9 Elling ha paura di perdere il suo unico amico. Solo con l'incontro con Alfons, un anziano rimasto vedovo e completamente solo (che si scoprir\u00e0 poi essere un poeta), Elling ritrova un po' di felicit\u00e0. Ma saranno le poesie, che comincer\u00e0 a comporre, che lo renderanno sempre pi\u00f9 felice. Per far conoscere a tutti le sue creazioni, Elling le scrive su dei fogli che poi attacca all'interno delle confezioni di crauti e le lascia sugli scaffali dei supermercati. Si firma soltanto con lo pseudonimo di E., perch\u00e9 non vuole che nessuno sappia chi \u00e8 l'autore di quei componimenti. Anche quando l'amico poeta gli dice che ha del talento, Elling non cercher\u00e0 il successo ma rimarr\u00e0 sempre uno \"scrittore underground\"."}
{"id": "1826392", "revid": "633110", "url": "https://it.wikipedia.org/wiki?curid=1826392", "title": "BL 6 inch 26 cwt howitzer", "text": "L\u2032BL 6 inch 26 cwt howitzer (Obice da 6 in 1,3 t a retrocarica) fu una bocca da fuoco prodotta in Gran Bretagna nel corso della prima guerra mondiale. Fu utilizzato fino ai primi anni della seconda guerra mondiale, quando venne sostituito, per le unit\u00e0 combattenti, dall'BL 5,5 in (140\u00a0mm).\nL'origine.\nAll'inizio della prima guerra mondiale l'esercito britannico non aveva un obice di calibro attorno ai 150\u00a0mm in grado di battere obiettivi a media distanza, dato che l'obice BL 6-inch 30 cwt howitzer aveva una gittata di appena 7000\u00a0m. Le specifiche prevedevano una bocca da fuoco capace di lanciare un proietto da 45\u00a0kg (100 lb) a 9000\u00a0m (9800 yd).\nLa tecnica.\nL'obice aveva una costruzione estremamente convenzionale, con affusto a cassone (monocoda) a culla, affustino e vomere. Il sistema elastico e di deformazione era particolarmente apprezzato, tanto da essere riprodotto su pezzi di progettazione successiva. Le ruote a raggi, inizialmente cerchiate in ferro, furono sostituite da ruote con tacchi di legno esterni, per ridurre al pressione al suolo (e quindi l'affondamento in terreno fangoso). Il congegno di brandeggio era a vite senza fine mentre quello di elevazione era a corona dentata. Il freno di rinculo era idraulico ed era previsto un recuperatore idropneumatico.\nLa bocca da fuoco era rigatura destrorsa con 36 righe. Era costruita a pareti composte e cerchiata a nastro. L'otturatore era del tipo a vitone con anello plastico. Il congegno di chiusura era particolarmente apprezzato. La bocca da fuoco era collegata all'affusto tramite orecchioni. Il congegno di puntamento comprendeva un alzo (a quadrante) con cannocchiale panoramico.\nIl traino era previsto come traino animale, ma, a partire dal 1916, fu previsto anche il traino meccanico in alcuni pezzi le ruote furono sostituite con un modello a pneumatici, permettendo quindi il traino meccanico (nell'esercito britannico il traino motorizzato era effettuato con il camion FWD Model B, mentre nel Regio Esercito era effettuato dal trattore Breda TP32).\nL'impiego nel British Army.\nL'impiego di questi obici era previsto come artiglieria pesante campale, in organico ai corpi d'armata, che avevano ciascuno un gruppo su due batterie, ciascuna di quattro pezzi, una armata con questo obice e l'altra con il BL 60 pounder.\nLe prime batterie furono impiegate nel 1915 sul fronte occidentale, mentre una batteria d'assedio partecip\u00f2 alla campagna di Gallipoli. Successivamente alcuni pezzi furono inviati a Bassora e parteciparono alla campagna della Mesopotamia. Oper\u00f2 anche sul fronte italiano con il BEFI (\"British Expeditionary Force Italy\" - Forza di spedizione britannica in Italia), fra il novembre 1917 e la fine della guerra, schierato sull'altopiano dei sette comuni, partecipando alla battaglia del solstizio in quel tratto di fronte e cooperando talvolta con i pezzi analoghi (152/13) italiani.\nNel corso della guerra venne utilizzato principalmente per battere le trincee nemiche, potendo essere portato direttamente quasi in prima linea. La possibilit\u00e0 di sollevare la bocca fino a 45\u00b0, quindi di avere traiettorie curve quasi come quelle dei mortai era particolarmente apprezzata sul terreno devastato delle trincee. L'utilizzo di questo pezzo prosegu\u00ec per tutta la durata della guerra, che rimase in servizio anche dopo la progettazione del BL 5,5 in da 149\u00a0mm.\nIl munizionamento nell'esercito britannico era su due tipi di granata, leggero da 39\u00a0kg e pesante da 45,36\u00a0kg (100\u00a0lb). Con il proietto leggero la gittata massima raggiungeva i 10400\u00a0m. Si valuta che il pezzo, nel corso della prima guerra mondiale, abbia sparato pi\u00f9 di 22 milioni di colpi sul fronte occidentale\nNel corso della prima guerra mondiale i pezzi furono ceduti, oltre che ai paesi del Commonwealth, anche a diversi alleati, oltre che all'Italia, al Belgio (Obusier de 6\"), ed ai Paesi Bassi (Houwitzer 6\").\nAllo scoppio della seconda guerra mondiale alcune batterie furono assegnate alla Forza di spedizione britannica (BEF) ed operarono in Francia ed in Belgio. Nel 1941, considerando le perdite subite con la ritirata da Dunkerque, in cui praticamente erano andate perse tutte le artiglierie del BEF, fu rimesso in servizio in Africa ed in Estremo Oriente. I pezzi in Nord Africa furono progressivamente sostituiti da artiglierie pi\u00f9 moderne, mentre quelli in Estremo Oriente (schierati a difesa dell'Isola di Natale nel Malaya Command) furono persi con la caduta dell'isola.\nAlcuni pezzi furono catturati dai tedeschi, assumendo le denominazioni di sFH410 (b) 15,2\u00a0cm (Obice pesante campale di calibro 15,2\u00a0cm, b sta per \"belgier\"), sFH412 (i) 15,2\u00a0cm (i sta per \"italiener\"), sFH407 (h) 15,2\u00a0cm (h sta per \"hollandisch\"), sFH 412 (e) 15,2\u00a0cm (e sta per \"englisch\").\nL'impiego nel Regio Esercito.\nUna ventina di batterie furono cedute all'Italia, che le mantenne in servizio anche successivamente alla guerra con la denominazione 152/13. Alla fine della prima guerra mondiale molti pezzi furono ricondizionati per il traino meccanico e rimasero in servizio, anche se alcuni pezzi rimasero con le ruote a raggi per il traino animale.\nNel corso della seconda guerra mondiale parteciparono alla campagna contro la Francia (giugno 1940) e furono successivamente assegnati all'artiglieria costiera. Alcuni pezzi dopo l'8 settembre 1943 furono reimpiegati dalla Wehrmacht.\nUn esemplare di questo pezzo \u00e8 conservato al Museo della guerra di Rovereto."}
{"id": "1826393", "revid": "830939", "url": "https://it.wikipedia.org/wiki?curid=1826393", "title": "Giardino delle pere", "text": "Il Giardino delle pere (cinese: \u68a8\u56ed; pinyin: \"L\u00edyu\u00e1n\") \u00e8 la prima accademia conosciuta di teatro, spettacolo e musica in Cina. Fu fondata dall'imperatore Xuan Zong (712\u2013755) durante la dinastia Tang.\nL'importanza della scuola fu tale che, nelle epoche successive, il nome era usato per alludere all'opera cinese in generale, e ancora oggi nel Regno di Mezzo gli attori sono detti anche \"allievi del Giardino delle pere\"."}
{"id": "1826394", "revid": "22356", "url": "https://it.wikipedia.org/wiki?curid=1826394", "title": "Rettili \u2013 mammiferi", "text": ""}
{"id": "1826396", "revid": "1086375", "url": "https://it.wikipedia.org/wiki?curid=1826396", "title": "Giovanni Battista Bussi (1656-1726)", "text": "Era pronipote del cardinale Filippo Filonardi.\nBiografia.\nNacque a Viterbo (Stato della Chiesa), da una famiglia da cui sono usciti numerosi ecclesiastici. Studi\u00f2 all'archiginnasio della Sapienza. Nel 1691 ottenne da papa Innocenzo XII un canonicato alla basilica di San Pietro in Vaticano e poi la gestione dell'arcispedale di Santo Spirito in Saxia nella citt\u00e0 leonina.\nNel 1698 venne inviato nelle Fiandre, dove successe al cardinale Giulio Piazza, per contrastare la diffusione del giansenismo. In questo contesto, nel 1703, contribu\u00ec alla condanna per giansenismo, del vicario apostolico d'Olanda e arcivescovo titolare di Sebastea, Petrus Codde. Il 25 giugno 1706 fu eletto arcivescovo titolare di Tarso \"in partibus\" e promosso alla nunziatura della \"Germania inferiore\" a Colonia. Rimase in Germania fino alla sua elezione a vescovo di Ancona e Umana, conservando il titolo personale di arcivescovo, avvenuta il 19 febbraio 1710. Papa Clemente XI lo cre\u00f2 cardinale \"in pectore\" nel concistoro del 18 maggio 1712 e lo pubblic\u00f2 nel concistoro del 26 settembre dello stesso anno; lo ascrisse anche a parecchie congregazioni (Congregazione per i Vescovi, Congregazione per il Clero, Congregazione dei Confini, Propaganda Fide, ecc.).\nMor\u00ec all'et\u00e0 di 70 anni; la sua tomba \u00e8 nella basilica di Santa Maria in Trastevere, a destra della cappella dedicata a santa Francesca Romana.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1826397", "revid": "22356", "url": "https://it.wikipedia.org/wiki?curid=1826397", "title": "Gangli", "text": ""}
{"id": "1826405", "revid": "486946", "url": "https://it.wikipedia.org/wiki?curid=1826405", "title": "Obice 6 in 26 cwt BL", "text": ""}
{"id": "1826406", "revid": "80339", "url": "https://it.wikipedia.org/wiki?curid=1826406", "title": "Fly ash", "text": ""}
{"id": "1826409", "revid": "155118", "url": "https://it.wikipedia.org/wiki?curid=1826409", "title": "Cenere di carbone", "text": ""}
{"id": "1826410", "revid": "339392", "url": "https://it.wikipedia.org/wiki?curid=1826410", "title": "Joanne Murray", "text": ""}
{"id": "1826413", "revid": "697352", "url": "https://it.wikipedia.org/wiki?curid=1826413", "title": "Calle 13", "text": "Calle 13 \u00e8 un'emittente televisiva spagnola del gruppo NBC Universal, l'equivalente del canale 13th Street presenti in vari paesi europei, operante via satellite nel bouquet Canal+ e via cavo con tutti gli operatori esistenti.\nNata nel 1999, Calle 13 offre una programmazione incentrata su film e telefilm di azione, suspense, thriller, orrore e fantascienza, anche se con la nascita del canale fratello \"Sci-Fi\" quest'ultimo genere \u00e8 stato quasi interamente dismesso dal canale; la programmazione \u00e8 variegata fra produzioni spagnole ed estere.\nAlcuni dei titoli in onda su questo canale:"}
{"id": "1826414", "revid": "22356", "url": "https://it.wikipedia.org/wiki?curid=1826414", "title": "Cephalaspida", "text": ""}
{"id": "1826416", "revid": "287204", "url": "https://it.wikipedia.org/wiki?curid=1826416", "title": "Ivan Rakitic", "text": ""}
{"id": "1826419", "revid": "599013", "url": "https://it.wikipedia.org/wiki?curid=1826419", "title": "Bob Brown (giocatore di football americano)", "text": "Carriera.\nBob Brown si mise in luce durante gli anni alla Universit\u00e0 del Nebraska-Lincoln, dove inizi\u00f2 a giocare come uomo di linea offensiva grazie alla sua consistente struttura fisica; le sue prestazioni furono tali che nel 1993 venne inserito nella College Football Hall of Fame.\nTerminata l'universit\u00e0, nel Draft NFL 1964 Brown venne scelto come secondo assoluto dai Philadelphia Eagles, squadra con la quale avrebbe disputato cinque stagioni, pur senza ottenere risultati di rilievo a livello di squadra.\nNel 1969 pass\u00f2 quindi ai Los Angeles Rams, dove disput\u00f2 anche la stagione successiva, prima di chiudere la carriera con tre stagioni agli Oakland Raiders, dal 1971 al 1973.\nPalmar\u00e8s.\nLe squadre in cui Bob Brown ha giocato non ottennero mai risultati di rilievo, se non la finale AFC disputata e persa dagli Oakland Raiders nel 1973, gara a cui peraltro Brown non partecip\u00f2.\nOttenne comunque importanti riconoscimenti a livello individuale:"}
{"id": "1826420", "revid": "767487", "url": "https://it.wikipedia.org/wiki?curid=1826420", "title": "Storia dell'industria italiana", "text": "Descrizione.\nLa situazione all'inizio della ricostruzione.\nAlla fine della seconda guerra mondiale l'apparato industriale italiano non appariva estremamente danneggiato e per questo rimaneva affetto da una serie di problemi e carenze come il sovradimensionamento ed un certo eccesso di manodopera. Inoltre non poteva essere comparata la posizione italiana rispetto agli altri Paesi occidentali nei settori pi\u00f9 avanzati. Il finanziamento della ricostruzione \u00e8 stato erogato dagli statunitensi i quali considerata la debole situazione economica dell'Europa occidentale temevano una ricaduta perversa a livello internazionale tale da produrre una crisi come quella del 1929.\nIl piano multilaterale lanciato, l'ERP (\"European Recovery Program\") anche detto \"Piano Marshall\" , a nome del sottosegretario di Stato americano George Marshall, prevedeva il trasferimento gratuito di beni da parte degli Stati Uniti. La vendita di tali beni sui mercati dei singoli Paesi europei dava luogo alla formazione di \"fondi di contropartita\" in moneta nazionale la cui utilizzazione doveva essere concordata bilateralmente tra i rappresentanti del governo americano e i governi dei singoli Paesi.\nL'Italia ottenne dagli americani un miliardo e quattrocentosettanta milioni di dollari dei quali beneficiarono principalmente FIAT e Finsider, \u00e8 intervenuta tra il 1947 e il 1948 nella formulazione di un piano a lungo termine grazie alla professionalit\u00e0 del centro studi dell'IRI (Istituto per la Ricostruzione Industriale) i cui obiettivi erano incentrati sul tema degli investimenti produttivi specie nel campo delle infrastrutture e dei beni di capitale per comprimere i costi ed aumentare le esportazione con l'effetto di riequilibrare la bilancia dei pagamenti e fronteggiare la concorrenza incalzante a seguito del processo di liberalizzazione dei mercati internazionali.\nMiracolo economico.\nI presupposti della crescita economica post-bellica(periodo di forte ascesa in particolare nei quaranta anni successivi) \u00e8 stata promossa sia dalla domanda interna, ma in prevalenza dalla congiuntura internazionale che ha favorito gli scambi del sistema economico italiano con l'estero. La ripresa \u00e8 stata favorita da una grande riserva di forza-lavoro in Italia con poche pretese salariali e la bassa crescita dei prezzi delle materie prime. Questo contesto permise di avere una posizione di competitivit\u00e0 rispetto agli altri Paesi occidentali. Nacquero dunque altre societ\u00e0 statali controllate dall'IRI, rafforzando la posizione dello Stato come imprenditore con Finmeccanica, Finelettrica, Fincantieri ed Eni. La conseguenza di questo trend positivo non poteva che essere l'inflazione, alimentata anche da una politica monetaria inflativa la quale fondamentalmente cercava di irrogare finanziamenti alle imprese in difficolt\u00e0 economiche.\nLa Banca d'Italia, sotto la direzione di Guido Carli, con l'ausilio di strumenti di politica monetaria e in particolare manovre di stretta creditizia alleviava il ritmo di crescita economica esacerbato anche dalla crisi petrolifera degli anni Settanta. L'intervento indiretto per arginare il problema dell'inflazione, esasperata da un regime di cambi fluttuanti, \u00e8 stata la costituzione e correlata adesione allo SME nella fine degli anni Settanta, tale sistema si assumeva la responsabilit\u00e0 di mantenere i tassi di cambio fissi tra le monete della CEE aderenti. Il sistema ha retto fino agli inizi degli anni Novanta, quando una tempesta valutaria ha scosso lo SME colpendo i suoi punti deboli costringendo l'Italia ad abbandonare lo SME e lasciare liberamente fluttuare la lira che si era ampiamente svalutata.\nImprese italiane post-belliche: grandi e piccole imprese.\nGrandi imprese.\nA partire dagli anni settanta ha cominciato a farsi sentire l'esigenza di rinnovamento dovuta principalmente allo sviluppo di nuove tecnologie, all'influsso del modello manageriale americano della grande corporation, lo sviluppo di settori dove si realizzavano importanti economie di scala in particolare siderurgia, elettricit\u00e0, raffinerie di petrolio, meccanica e all'inasprirsi della concorrenza internazionale per effetto dell'espansione dei mercati, quindi tutti presupposti per agevolare le grandi dimensioni. Si avvi\u00f2 (com'era necessario) una fase di rassetto e ristrutturazione delle medie e grandi imprese il cui principale finanziatore fu Mediobanca (finanziando Fiat, Pirelli, Olivetti e Montedison). La filosofia delle operazioni in argomento fu l'aumento e l'ammodernamento del capitale con riduzione e razionalizzazione dell'impiego delle risorse umane. La grande industria italiana spartita in privata, pubblica e straniera si caratterizzava da un modello organizzativo verticalmente integrata che non poteva non insediarsi nelle aree urbane gi\u00e0 precedentemente interessate da forti localizzazioni industriali.\nLa concentrazione industriale interess\u00f2 il famoso \"triangolo industriale\" che richiam\u00f2 masse di lavoratori dalle aree pi\u00f9 svantaggiate specie del Mezzogiorno.\nLe politiche di fusione hanno rappresentato la principale pecca della grande impresa la quale organizzata sotto forma di gruppi gerarchici al cui vertice si colloca la societ\u00e0 Holding le cui partecipazioni sono controllate sia da famiglie sia da gruppi o societ\u00e0 amiche, questo ha determinato un notevole grado di interdipendenza che induce ad un comportamento collusivo e quindi scarsit\u00e0 di concorrenza implica scarso sviluppo infatti l'occasione dell'espansione dei mercati e della produzione di beni di consumo c'\u00e8 stata, ma non \u00e8 stata colta perch\u00e9 lo sfruttamento delle posizione di monopolio ed atteggiamenti spesso poco onesti da parte dei gestori delle imprese statali ha impedito di investire in innovazione e miglioramento dell'efficienza in un contesto apparentemente privilegiato dall'assenza o dalla scarsit\u00e0 di concorrenza. Esempi di queste concentrazioni erano i grandi oligopoli nelle mani di poche famiglie (Agnelli, Falck, Piaggio, Pirelli).\nLa seconda pecca era rappresentata dalla situazione degenerata delle holding pubbliche le cui dimensioni negli anni'70 contavano pi\u00f9 di 700'000 occupati con 17'000 miliardi di lire di fatturato ed assorbiva il 35% delle imprese medio-grandi, ma le principali di esse come ENI ed IRI, amministrate nella complessa burocratizzazione con risultati di bilancio in rosso cominciarono ad indebitarsi ed a ricorrere a denaro pubblico.\nIl programma di ristrutturazione inizi\u00f2 solo negli anni ottanta con risultati deludenti e, data l'impossibilit\u00e0 di ricorrere al sostegno statale (impedito dalla Comunit\u00e0 Economica Europea) e la necessit\u00e0 di eliminare le distorsioni dovute alla propriet\u00e0 pubblica, si avvi\u00f2 negli anni'90 il loro processo di privatizzazione per alcune mentre per le altre si ricorse al commissariamento e conseguente liquidazione.\nLe occasioni perse nel processo evolutivo sono da riscontrarsi anche nel settore dell'energia dove l'arresto (con la sua morte avvenuta nel 1962) del disegno di Mattei di rendere l'Eni un grande ente unico per l'energia e l'arresto degli investimenti nel settore dell'energia nucleare ha influenzato non poco le condizioni di approvvigionamento di energia da parte dell'Italia. Intanto dell'elettronica il ruolo dell'Italia \u00e8 venuto meno con il fallimento della Olivetti di Ivrea mentre il settore chimico non \u00e8 riuscito a razionalizzarsi e coordinarsi per incapacit\u00e0 imprenditoriale e giochi politici. Inoltre la nazionalizzazione (con l'Enel) della produzione di energia elettrica fece affluire nelle casse delle societ\u00e0 espropriate (Sade, Sme, Centrale, Montecatini ed Edison) anzich\u00e9 nelle tasche degli azionisti 2200 miliardi di lire, occasione per nuovi investimenti e programmi di sviluppo. Ma ancora una volta le scarse capacit\u00e0 dei vertici di tali imprese pose in essere strategie poco chiare di diversificazione con scarso successo.\nIn conclusione l'Italia rimaneva specializzata nei settori tradizionali non investendo nei settori a pi\u00f9 alto contenuto tecnologico e di ricerca e sviluppo: fino a quegli anni la grande impresa era cresciuta grazie ad un fattore che ormai si era esaurito (la relativa economicit\u00e0 della forza-lavoro italiana) e non aveva saputo investire nei settori innovativi che le avrebbero conferito nuovi durevoli benefici.\nPiccole e medie imprese.\nLa tradizione artigianale \u00e8 stata la base per il rilancio delle piccole imprese, ma furono determinanti i cambiamenti tecnologici e di mercato. La tecnologia ha ridotto le distanze geografiche e conseguentemente le diseconomie legate alla distanza, l'elettronica limit\u00f2 la convenienza del ciclo di produzione integrato.\nIl mercato si trasform\u00f2 da beni di consumo standardizzati a beni su misura in conseguenza di livelli di reddito ridondanti. Queste condizioni premiavano la produzione su scala minore e quindi la flessibilit\u00e0 nell'uso del capitale e del lavoro tipica delle piccole imprese le quali potevano specializzarsi su determinati tipi di lavorazione. Questo modello \u00e8 rappresentato prevalentemente dai distretti industriali basati fondamentalmente dall'esistenza di tradizioni locali che incoraggiano la micro-imprenditorialit\u00e0.\nIn generale le piccole e medie imprese italiane sono abbastanza efficienti, competitive, dinamiche e creative, ma non possono costituire l'assetto industriale italiano.\nConclusioni.\nIl sistema industriale italiano oggi appare con una struttura e delle caratteristiche del tutto peculiari e diverse dagli altri Paesi occidentali, prima tra le altre il dualismo tra poche grandi imprese e molte piccole e medie, con buona flessibilit\u00e0. Inoltre presenta ancora oggi una maggiore distribuzione nelle regioni del Nord, in primo luogo in Lombardia e Piemonte, e pi\u00f9 di recente in Veneto ed Emilia-Romagna. Le produzioni pi\u00f9 importanti riguardano le auto, gli elettrodomestici, la raffinazione del petrolio, la meccanica industriale, la chimica fine e l'industria leggera."}
{"id": "1826423", "revid": "122930460", "url": "https://it.wikipedia.org/wiki?curid=1826423", "title": "La scuola de' gelosi", "text": "La scuola de' gelosi \u00e8 un dramma giocoso in due atti del compositore Antonio Salieri su libretto di Caterino Mazzol\u00e0.\nFu rappresentata per la prima volta il 28 dicembre 1778 al Teatro San Mois\u00e8 di Venezia. In seguito, dopo che il testo venne revisionato da Lorenzo Da Ponte, l'opera and\u00f2 in scena in una seconda versione il 22 aprile 1783 al Burgtheater di Vienna.\n\"La scuola de' gelosi\" era durante la vita di Salieri una delle sue opere comiche pi\u00f9 amate. Tant'\u00e8 che venne mantenuta regolarmente in repertorio nei maggiori teatri europei dimostrabilmente fino al 1809. Il lavoro, grazie alla sua focosa giocosit\u00e0 e all'affascinante spirito della trama, risulta essere una delle opere comiche pi\u00f9 piacevoli di quegli anni. Le numerose copie della partitura e del testo del libretto che sono state rinvenute nelle biblioteche di tutta Europa sono la chiara prova dell'elevata qualit\u00e0 dei vari pezzi che compongono questo dramma giocoso, il quale accanto all'originale versione in lingua italiana ne ebbe anche una tradotta in tedesco. Ulteriori brani dell'opera sono stati rinvenuti in Russia, Polonia e Spagna. Per la serie di rappresentazioni dell'opera al castello Eszterh\u00e1za nella stagione 1780/81 Joseph Haydn scrisse l'aria \"Dice benissimo chi si marita\" (Hob. XXIVb: 5) per il ruolo di \"Lumaca\" (basso).\nTra gli innumerevoli ammiratori del lavoro teatrale di Salieri vi stava il celebre Johann Wolfgang von Goethe, il quale in una lettera del 28 agosto 1784 a Charlotte von Stein entusiasta scrisse:\nAppariscenti sono ne \"La scuola\" i molti pezzi d'assieme e i pochi brani ariosi, i quali furono impiegati da Salieri per opporsi al tipico ordine schematico delle varie parti dell'opera.\nNel 1785 un anonimo combin\u00f2 parti dell'ouverture de \"La scuola de' gelosi\" con l'ouverture dell'intermezzo \"La partenza inaspettata\" (1779), sempre di Salieri, componendone una sinfonia in tre movimenti in re maggiore. Questo lavoro oggi \u00e8 rappresentato con una relativa frequenza sotto il nome di \"La Veneziana\".\nIn tempi moderni La Scuola de' gelosi \u00e8 stata presentata in forma scenica nel 2017 dal Theater an der Wien.\nTrama.\nLa trama dell'opera tratta di intrighi amorosi, tentativi di seduzione e provocazioni di gelosia tra i personaggi di tre diverse classi sociali: l'aristocrazia, la borghesia e la classe operaia. Il ruolo del Tenente \u00e8 parallelamente simile a quello tenuto da Don Alfonso del dramma giocoso mozartiano \"Cos\u00ec fan tutte\"."}
{"id": "1826438", "revid": "761306", "url": "https://it.wikipedia.org/wiki?curid=1826438", "title": "Scartellamento", "text": ""}
{"id": "1826442", "revid": "599013", "url": "https://it.wikipedia.org/wiki?curid=1826442", "title": "Paul Robinson (disambigua)", "text": ""}
{"id": "1826444", "revid": "729019", "url": "https://it.wikipedia.org/wiki?curid=1826444", "title": "L\u00e9t\u00e9", "text": "L\u00e9t\u00e9 \u00e8 un'isola che si trova sul fiume Niger. L'isola misura approssimativamente 16 chilometri di lunghezza e 4 di larghezza, e si trova a circa 40 chilometri di distanza dalla citt\u00e0 di Gaya nel Niger.\nStoria.\nCome per altre piccole isole che si trovano sul fiume Niger, l'isola \u00e8 stato il soggetto di dispute territoriali tra il Niger e il Benin, iniziate subito dopo che i due paesi hanno ottenuto l'indipendenza dalla Francia.\nDopo anni di tensioni dovute a questa disputa, nel 2001 i governi dei due paesi hanno deciso di rimettere la questione al giudizio della Corte Internazionale di Giustizia che, il 12 luglio 2005, si \u00e8 pronunciata in favore dell'appartenenza dell'isola al Niger."}
{"id": "1826455", "revid": "1603714", "url": "https://it.wikipedia.org/wiki?curid=1826455", "title": "Villa Gabrielli al Gianicolo", "text": "La Villa Gabrielli al Gianicolo \u00e8 una villa urbana di Roma, nel cui perimetro sorgono oggi le sedi del Pontificio Collegio Americano del Nord, del Pontificio Collegio Urbano de Propaganda Fide e della Pontificia Universit\u00e0 Urbaniana.\nStoria.\nLa villa, assai vasta, occupava nella sua estensione originale quasi per intero la porzione settentrionale del Gianicolo. Sorta su preesistenti orti e giardini, la propriet\u00e0 acquis\u00ec un carattere unitario verso la fine del XVIII secolo, quando il principe Pietro Gabrielli di Prossedi dette incarico all'architetto Francesco Rust di restaurare il casino e progettare il vasto parco. Quest'ultimo, noto per la vastit\u00e0 e la bellezza, era meta frequente del Grand Tour a causa del panorama imprendibile sull'intera citt\u00e0, e della vista assai ravvicinata sulla cupola di San Pietro. Particolarmente famoso era il viale costeggiato da pini, residuo di un precedente giardino barocco, il quale correva sul crinale stesso del Gianicolo e faceva cos\u00ec da sfondo scenografico all'intera citt\u00e0.\nIl periodo di massimo splendore della villa fu negli anni tra il 1820 e il 1840, quando Carlotta Bonaparte Gabrielli vi teneva salotto. La decadenza inizi\u00f2 gi\u00e0 nel 1849 in quanto la villa fu teatro di aspri combattimenti durante l'assedio che pose fine alla Repubblica Romana. Nel 1869, su interessamento personale di Pio IX, la villa fu acquisita dall'amministrazione pontificia ai principi Gabrielli allo scopo di ampliare il confinante manicomio di Santa Maria della Piet\u00e0. Il casino fu cos\u00ec ristrutturato ed ampliato, e quindi adibito ad ospitare pensionanti di condizione agiata. \nCon l'Unit\u00e0 d'Italia la villa era divenuta di propriet\u00e0 dell'Amministrazione provinciale di Roma. Col tempo, altri edifici furono progressivamente costruiti nella porzione del parco pi\u00f9 declive e vicina all'esistente manicomio, finch\u00e9, in seguito al trasferimento dell'intera struttura assistenziale fuori Roma, alla tenuta La Lucchina (nel 1913), la villa attravers\u00f2 un periodo di abbandono. \nNel 1925, in parte grazie ad una sottoscrizione pubblica promossa dai vescovi Americani, la villa fu congiuntamente acquistata per 40 milioni di lire dalla Congregazione di Propaganda Fide e dal Pontificio Collegio Americano del Nord, allo scopo di trasferirvi le rispettive sedi. \nLa parte pi\u00f9 settentrionale della villa fu assegnata alla Congregazione di Propaganda Fide che immediatamente provvide alla costruzione degli edifici del Collegio Urbano e dell'Universit\u00e0 Urbaniana, su progetto degli architetti Carlo e Clemente Busiri Vici (1928 - 1933). La parte pi\u00f9 meridionale, assegnata al Pontificio Collegio Americano del Nord, non fu interessata dall'edificazione di nuove costruzioni, mentre il casino della villa, all'estremit\u00e0 meridionale della propriet\u00e0, e aggettante sulle Mura Aureliane, fu invece adibito a pensionato per sacerdoti e studiosi Americani residenti o in visita a Roma. Solo dopo la seconda guerra mondiale, divenute insufficienti le varie sedi seminarili situate in Roma, fu deciso di trasferire a villa Gabrielli tutte le attivit\u00e0 del Pontificio Collegio Americano del Nord. Nel 1952, Pio XII inaugur\u00f2 l'attuale vasto edificio. \nLa costruzione di numerosi edifici dal 1869 ad oggi ha significativamente modificato l'assetto originale del parco, che pure era sostanzialmente intatto fino agli anni venti del XX secolo e che forse ispir\u00f2 a Ottorino Respighi il terzo tempo del poema sinfonico \"I pini di Roma\", intitolato, appunto, \"I pini del Gianicolo\". Il casino della villa, fortemente alterato rispetto alla struttura originaria, \u00e8 stato interessato nel 2010 da una ristrutturazione che lo ha adibito a residenza alberghiera per i visitatori del Collegio, con il nome di \"Casa O'Toole\".\nAlla firma dei Patti Lateranensi (1929) l'intero territorio della villa fu incluso tra le zone extraterritoriali della Santa Sede, situazione che perdura ancora oggi. \nDa aprile 2014, insieme ad altri undici immobili, ha ottenuto il privilegio di extraterritorialit\u00e0 e l'esenzione da espropriazioni e da tributi.\nIl tratto di via del Gianicolo che porta all'ingresso della villa \u00e8 anche noto con il nome di \"Via di Villa Gabrielli\"."}
{"id": "1826461", "revid": "287204", "url": "https://it.wikipedia.org/wiki?curid=1826461", "title": "Esteban Solari", "text": "Biografia.\nHa anche altri 3 fratelli, Santiago ex calciatore, David calciatore e Liz modella ed attrice.\nCarriera.\nClub.\nSolari muove i primi passi calcistici nell'Estudiantes de La Plata, passando poi nel 2001 al Defensa y Justicia. Torna a livelli importanti con il suo passaggio all'Argentinos Juniors e al .\nUn passaggio alla squadra italiana del Chioggia serie D e il trasferimento all'APOEL Nicosia, in Cipro, dove diventa uno dei migliori giocatori del club segnando 34 reti in 44 presenze. Viene cos\u00ec notato dai UNAM Pumas, in Messico. Qui diventa titolare e segna 24 reti in 34 presenze, prestazione che gli vale l'acquisto da parte dell'UD Almeria nella Primera Division.\nIl 2 giugno 2010 viene acquistato dall'APOEL Nicosia, in Cipro, dove firma un contratto di tre anni.\nNel gennaio 2013 si trasferisce all'Apollon Limassol, dove gioca per 6 mesi contribuendo alla vittoria del campionato.\nIl 16 luglio 2013 si accasa allo Skoda Xanthi, squadra militante nella massima serie greca. Segna, nella sua prima stagione, 16 reti in 34 partite, diventando capocannoniere della competizione. Dopo un'esperienza in Cina con il Dalian Aerbin torna in Grecia con l'Ergotelis, nella seconda divisione greca.\nNell'agosto del 2015 passa nel campionato dell'Ecuador prima con il Deportivo Cuenca e poi con l'Aucas di Quito.\nStatistiche.\nPresenze e reti nei club.\n\"Statistiche aggiornate al 10 dicembre 2016.\""}
{"id": "1826462", "revid": "1821847", "url": "https://it.wikipedia.org/wiki?curid=1826462", "title": "John Baird, I visconte Stonehaven", "text": "Gli inizi.\nBaird, figlio del baronetto Sir Alexander Baird, viene educato ad Eton e all'Universit\u00e0 di Oxford, da lui abbandonata senza essere riuscito a conseguire la laurea. Nel 1894 egli viene nominato aiutante di campo del Governatore del Nuovo Galles del Sud, funzione corrispondente all'attuale servizio diplomatico. Nel 1905 Baird sposa Ethel Sydney Keith-Falconer, figlia di Arthur Keith, decimo Conte di kintore. Nel 1966 la signora Baird diventer\u00e0 la decana della Camera dei Lord.\nCarriera parlamentare.\nNelle gennaio 1910 Baird viene eletto alla Camera dei Comuni nel collegio di Rugby, nelle file del partito conservatore. Nel 1922 egli entra come ministro dei trasporti nel governo Andrew Bonar Law e verr\u00e0 confermato dal successore Stanley Baldwin. Nel gennaio del 1924 con l'ascesa al potere dei laburisti di Ramsay MacDonald sino al dicembre dello stesso anno, data che segna il ritorno al governo dei conservatori, esercita il ruolo di parlamentare dell'opposizione. In coincidenza con l'insediamento del governo conservatore egli accetta la carica di Governatore Generale dell'Australia e viene nominato Barone di Stonehaven e cavaliere di gran croce dell'ordine di San Michele e San Giorgio (GCMG).\nAustralia.\nCome da prassi al primo ministro australiano Stanley Bruce, viene sottoposta una rosa di candidati tra i quali egli sceglier\u00e0 John Baird.\nBaird (ora Barone di Stonehaven) nell'ottobre del 1925 arriva in Australia dove stabilisce buone relazioni con Bruce, con il quale ha molto in comune. Come il suo predecessore anche Baird constata che il governo australiano non vede nel Governatore il rappresentante degli interessi britannici ma solamente una figura simbolica. La conferenza imperiale del 1926 riconoscer\u00e0 di fatto l'indipendenza dell'Australia e la fine del ruolo diplomatico del Governatore Generale. Da quel momento il ruolo del Governatore Generale \u00e8 stato esclusivamente quello di rappresentante personale della Corona.\nCi saranno altri cambiamenti durante il mandato del Barone di Stonehaven. Nel maggio del 1927 Baird inaugurer\u00e0 la prima sessione del parlamento australiano nella sua nuova sede a Canberra, dove risieder\u00e0 nella nuova sede ufficiale del Governatorato, comunemente conosciuta come \"Yarralumla\". Questo significa fare avanti e indietro tra le sedi del governo di Sydney e Melbourne. Allo stesso tempo, l'avvento dell'aviazione del quale Stonehaven \u00e8 un pioniere, faciliter\u00e0 i viaggi intorno all'Australia.\nLa maggior parte dell'era Stonehaven \u00e8 stata caratterizzata dal governo Bruce, il quale nel settembre del 1929, dopo un'inaspettata sconfitta parlamentare, chiede al Governatore di sciogliere le camere. La legislatura ha un solo anno di vita e il Barone di Stonehaven \u00e8 restio ad accogliere la domanda del premier ma alla fine indice le elezioni anticipate che vedranno la pesante sconfitta dei nazionalisti di Bruce. Baird conferisce il mandato di formare il nuovo governo al leader laburista James Scullin con il quale instaurer\u00e0 dei rapporti caratterizzati da correttezza istituzionale e, a causa delle diverse visioni politiche, da umana freddezza. Per Baird \u00e8 stata una fortuna che il suo mandato sia scaduto nel 1930, prima della tempesta politica che travolger\u00e0 il governo laburista. Stonehaven, il quale non viene consultato da Scullin sulla scelta del suo successore, lascia l'Australia nell'ottobre del 1930 per far ritorno in Gran Bretagna dove viene eletto presidente del Partito Conservatore e elevato a Visconte di Stonehaven. Il 20 agosto 1941 egli morir\u00e0 a causa di una crisi cardiaca a Ury House, Stonehaven, Scozia, lasciando la moglie, due figli e tre figlie.\nFu membro della massoneria e, negli anni in cui fu governatore generale (1925\u20131930), fu anche Gran maestro della Gran Loggia unita del Nuovo Galles del Sud."}
{"id": "1826463", "revid": "339392", "url": "https://it.wikipedia.org/wiki?curid=1826463", "title": "Diritto Canonico", "text": ""}
{"id": "1826484", "revid": "767487", "url": "https://it.wikipedia.org/wiki?curid=1826484", "title": "Eagle Station", "text": "Eagle Station \u00e8 una meteorite di 36,3\u00a0kg che \u00e8 stata trovata nel 1880 in Kentucky (Stati Uniti).\nStoria.\nUna singola massa di 36,3\u00a0kg fu recuperata nel 1880 a circa 1,2\u00a0km da Eagle Station (Carroll Country), Kentucky.\nSi stima che il meteoroide che ha originato il meteorite di Eagle Station avesse una massa originale di poco pi\u00f9 di 80\u00a0kg e che dopo essersi staccato dal suo corpo progenitore sia rimasto a vagare nello spazio per circa 32 milioni di anni (\u00b16) prima di precipitare sulla Terra.\nComposizione e classificazione.\nAppartiene, e d\u00e0 il nome, al gruppo di pallasiti ES o ESP (acronimo di \"Eagle Station Pallasites\"). Queste meteoriti sono caratterizzate da un contenuto di fayalite superiore a quello di tutte le altre pallasiti. I cristalli di olivina sono irregolari e altamente frammentati e decisamente preponderanti rispetto alla matrice metallica.\nEsemplari.\nLa massa principale \u00e8 conservata a Vienna presso il Naturhistorisches Museum."}
{"id": "1826486", "revid": "767487", "url": "https://it.wikipedia.org/wiki?curid=1826486", "title": "Ignacio Scocco", "text": "Carriera.\nIl 22 settembre 2017 segna 5 reti nella partita di ritorno dei quarti di finale della Coppa Libertadores, con il risultato finale di 8-0 per il River Plate contro il Wilstermann, ribaltando cos\u00ec il 3-0 subito nella partita di andata.\nCaratteristiche tecniche.\nGioca come attaccante centrale. E considerato simile, per caratteristiche fisiche e stile di gioco, a Bernab\u00e9 Ferreyra: Scocco, come Ferreyra, e robusto, rapido e abile nel finalizzare le azioni, grazie anche al suo opportunismo. Dotato di un tiro molto potente, nel 2016 gli capit\u00f2 per due volte di lacerare la rete.\nStatistiche.\n\"Dati aggiornati al 27 dicembre 2019.\""}
{"id": "1826487", "revid": "1318658", "url": "https://it.wikipedia.org/wiki?curid=1826487", "title": "Evangelista da Pian di Meleto", "text": "Biografia.\nAllievo di Giovanni Santi almeno dal 1483, dopo la morte di questi nel 1494 lavor\u00f2 con Timoteo Viti. Decor\u00f2 con Ottaviano Prassede la cappella del Santissimo Sacramento della cattedrale di Urbino ed esegu\u00ec con Raffaello, per il convento di Sant'Agostino di Citt\u00e0 di Castello, nel 1501, la \"Pala del beato Nicola da Tolentino\", poi smembrata e dispersa, si ritiene, fra la Pinacoteca Tosio Martinengo di Brescia, il Museo di Capodimonte di Napoli, l'Institute of Art di Detroit, il Museo del Louvre di Parigi ed il Museo nazionale di Palazzo Reale di Pisa.\nGli sono attribuiti la \"Vergine col Bambino in trono e santi\" e l'affresco della \"Crocefissione con i santi Lorenzo, Rocco e Sebastiano\", nel Palazzo comunale di Sassocorvaro, e la \"Crocefissione con la Vergine e i santi Giovanni Evangelista e Maria Maddalena\" della parrocchiale di Pian di Meleto.\nInoltre, tra le opere attribuitegli figurano anche \"alcune \"Muse\" (gi\u00e0 nel Palazzo Ducale di Urbino, ora nella galleria Corsini di Firenze) e sei figure di apostoli (Galleria Nazionale di Urbino), che rivelano influssi fiamminghi e di Melozzo da Forl\u00ec."}
{"id": "1826488", "revid": "70217", "url": "https://it.wikipedia.org/wiki?curid=1826488", "title": "Declino economico italiano", "text": ""}
{"id": "1826489", "revid": "114598650", "url": "https://it.wikipedia.org/wiki?curid=1826489", "title": "Foglino", "text": "Il Foglino \u00e8 una vasta macchia mediterranea, con una superficie di 550 ettari, a sud di Nettuno, posta al confine tra la citt\u00e0 e la provincia di Latina. \nDescrizione.\nIl bosco \u00e8 un lembo residuo della vasta foresta chiamata \"antica Selva del Circeo e di Terracina\", in passato si estendeva tra Roma e Napoli, a circa 5 km dal mare. Costituito da un querceto misto, presenta diverse specie di animali e piante, anche se dopo le bonifiche delle paludi compiute negli anni trenta, con la positiva conseguente sconfitta della malaria, il suo habitat \u00e8 notevolmente cambiato, con un ampliamento delle zone ad uso agricolo e pastorale, a discapito di quelle boschive. Nell'Italia centrale sono pochi i lembi dell'antica foresta. \nNella foresta crescono circa 400 specie di piante, tra cui le pi\u00f9 comuni sono il farnetto \"(Quercus frainetto)\", il cerro \"(Quercus cerris),\" l'erica da scope (\"Erica scoparia\"). Sono presenti numerose specie di orchidee selvatiche come \"Serapias lingua\", \"Serapias parviflora\", \"Orchis provincialis\". Un ambiente particolarmente diffuso nel bosco sono le piccole pozze temporanee, che si riempiono di acqua in inverno e si asciugano in estate. Questo habitat \u00e8 protetto dalla Direttiva Natura2000 dell'Unione Europea e ospita specie estremamente rare come \"Isoetes hystrix\", \"Isoetes velata\" (specie in pericolo di estinzione a livello italiano) \"Radiola linoides\", \"Laurentia gasparrinii\", \"Illecebrum verticillatum\".\nNel bosco crescono numerosissime specie di funghi, in particolare un tipo di fungo porcino, chiamato Boletus aestivalis: si trova sotto le latifoglie, ed \u00e8 possibile trovarlo a met\u00e0 maggio. La fauna \u00e8 molto ricca, soprattutto in piccoli animali. \u00c8 presente un'importante popolazione di tartaruga d'acqua europea (\"Emys orbicularis\"). Sono numerosi gli anfibi: rana dalmatina, rana verde, tritone. L'avifauna \u00e8 ricca di piccoli uccelli di bosco e di numerosi rapaci: poiana comune, biancone, sparviero. Nel bosco sono presenti due laghetti: il laghetto Granieri, purtroppo molto inquinato e degradato, e la \"piscina\" di Vallone Cupo, di straordinario interesse ambientale. L'Universit\u00e0 Agraria di Nettuno ne gestisce l'habitat naturale. Il bosco \u00e8 Sito di Interesse Comunitario (SIC IT6030048)."}
{"id": "1826492", "revid": "154893", "url": "https://it.wikipedia.org/wiki?curid=1826492", "title": "ALH84001", "text": ""}
{"id": "1826506", "revid": "339392", "url": "https://it.wikipedia.org/wiki?curid=1826506", "title": "Pead", "text": ""}
{"id": "1826507", "revid": "1543377", "url": "https://it.wikipedia.org/wiki?curid=1826507", "title": "Dipartimento di Arlit", "text": "Il dipartimento di Arlit \u00e8 un dipartimento del Niger facente parte della regione di Agadez. Il capoluogo \u00e8 Arlit. \nSuddivisione amministrativa.\nIl dipartimento di Arlit \u00e8 suddiviso in 5 comuni:"}
{"id": "1826512", "revid": "156341", "url": "https://it.wikipedia.org/wiki?curid=1826512", "title": "Russian Basketball Super League", "text": ""}
{"id": "1826513", "revid": "76963", "url": "https://it.wikipedia.org/wiki?curid=1826513", "title": "Fran\u00e7ois-Eric Gendron", "text": "Figlio del famoso violoncellista Maurice Gendron e Monique, una violinista, Fran\u00e7ois-Eric studi\u00f2 presso il CNSAD, il Conservatorio Nazionale Francese prima di decidere di diventare attore.\nHa recitato in numerose serie televisive, tra le quali \"Ch\u00e2teauvallon\", \"La signora in giallo\", \"Il commissario Moulin\", \"Il giudice e il commissario\", \"Commissariato Saint Martin\" e \"Il comandante Florent\"."}
{"id": "1826514", "revid": "1543377", "url": "https://it.wikipedia.org/wiki?curid=1826514", "title": "Dipartimento di Bilma", "text": "Il dipartimento di Bilma \u00e8 un dipartimento del Niger facente parte della regione di Agadez. Il capoluogo \u00e8 Bilma. \nSuddivisione amministrativa.\nIl dipartimento di Bilma \u00e8 suddiviso in 4 comuni:"}
{"id": "1826516", "revid": "1543377", "url": "https://it.wikipedia.org/wiki?curid=1826516", "title": "Dipartimento di Tchirozerine", "text": "Il dipartimento di Tchirozerine \u00e8 un dipartimento del Niger facente parte della regione di Agadez. Il capoluogo \u00e8 Tchirozerine. \nSuddivisione amministrativa.\nIl dipartimento di Tchirozerine \u00e8 suddiviso in 6 comuni:"}
{"id": "1826517", "revid": "339392", "url": "https://it.wikipedia.org/wiki?curid=1826517", "title": "PEAD", "text": ""}
{"id": "1826518", "revid": "775372", "url": "https://it.wikipedia.org/wiki?curid=1826518", "title": "Partito Comunista del Nepal (democratico)", "text": "Il Partito Comunista del Nepal (democratico) era un partito comunista nepalese, attivo negli anni Ottanta.\nNel 1979, una fazione guidata da Bishnu Bahadur Manandhar abbandon\u00f2 il PCN di Rayamajhi, di fronte all'ostilit\u00e0 di Rayamajhi verso il movimento popolare esploso in quell'anno. Immediatamente dopo, essi \"rifondarono\" il Partito Comunista del Nepal in chiave filo-sovietica.\nMentre si prospettavano le elezioni del 1991, il Partito cambi\u00f2 nome in Partito Comunista del Nepal (democratico); il Partito ottenne il 2,43% dei voti ed elesse due deputati. Tuttavia, il mero successo elettorale e la caduta dell'Unione Sovietica portarono il PCN (democratico) sull'orlo della crisi.\nPer evitare di scomparire dalla scena politica, il PCN(d) si accord\u00f2 con altri partiti e, due mesi dopo le elezioni, and\u00f2 a formare il Partito Comunista del Nepal (unito)."}
{"id": "1826528", "revid": "767487", "url": "https://it.wikipedia.org/wiki?curid=1826528", "title": "Mela e Tequila - Una pazza storia d'amore con sorpresa", "text": "Mela e Tequila - Una pazza storia d'amore con sorpresa (\"Fools Rush In\") \u00e8 un film diretto da Andy Tennant, con protagonisti Matthew Perry e Salma Hayek.\nTrama.\nTre mesi dopo avere casualmente passato una notte insieme, Isabel si presenta a Las Vegas a casa di Alex, lo informa di essere incinta e i due decidono di sposarsi secondo i canoni anonimi in uso a Las Vegas. I guai per\u00f2 cominciano proprio ora, perch\u00e9 Alex \u00e8 un newyorchese incallito, che aspetta la grande occasione professionale per tornare in citt\u00e0, mentre Isabel \u00e8 un'americana di origine messicana che non vuole lasciare la famiglia numerosa tutta sistemata nelle vicinanze. Quando l'occasione arriva, Alex decide di non rinunciare ma non dice niente alla moglie, ed anche i genitori arrivano a trovarlo non sapendo che si era sposato.\nGli equivoci durano poco, ma i contrasti di pi\u00f9: le due famiglie si incontrano e litigano, Alex e Isabel si lasciano, si riprendono, si lasciano di nuovo, lei va a casa della nonna, lui a New York. Quando lei sta per partorire, lui si precipita a casa, non la trova, la insegue nel deserto, la raggiunge mentre sta passando il confine sotto una pioggia torrenziale. Mentre parlano le si rompono le acque ed il bambino nasce sulla diga, Alex e Isabel decidono allora di mandare avanti la scommessa del loro amore, ripetendo il loro matrimonio davanti al sacerdote."}
{"id": "1826530", "revid": "122264919", "url": "https://it.wikipedia.org/wiki?curid=1826530", "title": "Maia (poesia)", "text": "Maia. Laus Vitae \u00e8 un lungo poema autobiografico di ottomilaquattrocento versi, scritto da Gabriele d'Annunzio. Pubblicato per la prima volta nel 1903 \u00e8 il primo volume delle \"Laudi del cielo, del mare, della terra e degli eroi\".\nNell'opera, il poeta esalta un superomistico ardore di sperimentazioni e di avventura.\nAnalisi dell'opera.\nL'autore non adotta pi\u00f9 uno schema metrico tradizionale e quindi fa uso di versi liberi mantenuti inflessibilmente in strofe di ventuno versi (ciascuna numerata in terne di sette) lungo tutto il poema.\nD'Annunzio lo intitol\u00f2 \"Maia\" perch\u00e9 decise di attribuire ai singoli libri del ciclo delle \"Laudi del cielo, del mare, della terra e degli eroi\" i nomi delle Pleiadi (gruppo di stelle nella costellazione del Toro), ed una delle stelle che compongono questo ammasso \u00e8 proprio denominata \"Maia\". Il poema prende spunto dalla crociera in Grecia e nell'Egeo che il poeta comp\u00ec nei mesi di luglio e agosto del 1895 insieme ad alcuni amici: l'esploratore Guido Boggiani, il suo traduttore francese Georges H\u00e9relle, lo scrittore Edoardo Scarfoglio e l'avvocato abruzzese Pasquale Masciantonio a bordo dello yacht \"Fantasia\" di propriet\u00e0 dello stesso Scarfoglio. In realt\u00e0 il poema costruisce la trasfigurazione in chiave eroica e leggendaria di quella esperienza ed in esso l'ideologia del superuomo, molto frequente nelle opere di d'Annunzio, caratterizza fortemente la forma e i temi trattati. Al suo interno ci sono molte fonti risalenti anche all'epopea classica. Il protagonista \u00e8 il poeta stesso che compie quale novello Ulisse un viaggio sospeso fra mito e realt\u00e0. All'inizio del suo percorso l'Io poetante incontra Ulisse che lo invita a compiere le stesse imprese che egli stesso ha compiuto. Ulisse diventa nel poema di D'Annunzio il simbolo della volont\u00e0 di viaggiare, sperimentare e scoprire tutto ci\u00f2 che era possibile conoscere.\nL'opera si ispira molto a vari testi scritti dal filosofo tedesco Nietzsche che contrapponevano alle idee cristiane di piet\u00e0, rassegnazione, uguaglianza i concetti dell'eterno ritorno, della volont\u00e0 di potenza, del superuomo. Tra i vari scritti del filosofo tedesco a cui D'Annunzio si \u00e8 ispirato vi \u00e8 \"Cos\u00ec parl\u00f2 Zarathustra\".\nIn \"Maia\" si pu\u00f2 riscontrare l'autoesaltazione del poeta, desideroso di esperienze esaltato dalla propria vita che varia nelle avventure. ed Il poeta vuole fare molte esperienze nella vita ma senza scegliere nulla in particolare perch\u00e9 compiere una scelta precisa significherebbe escludere qualcosa. D'Annunzio inoltre \u00e8 pronto a qualsiasi tipo di esperienza perch\u00e9 tutte sono aspetti conoscitivi e costruttivi della vita. D'Annunzio fa suo, incarnandolo, il mito dell'eroe, che nella crisi di ogni valore si eleva al di sopra di tutti e realizza i suoi istinti al di l\u00e0 di ogni norma senza porre alcun limite alla propria capacit\u00e0 di agire e sentire.\n\"La sirena del mondo\".\nIn questa parte di \"Maia\", si assiste ad un chiaro esempio di strofa lunga dannunziana. Quest'ultima \u00e8 una struttura ricca di figure retoriche e espedienti letterari per creare effetti musicali. La strofa coincide inoltre con un unico periodo.\n\"I giacigli\" e \"I risvegli\".\nDopo l'inno alla vita e l'io desideroso di esperienze di \u201c\"La sirena del mondo\"\u201d, si assiste all'inno al piacere di vivere e di godere delle inesauribile sorpresa della vita per coloro che sanno aprire gli occhi. Sono fortunati coloro che sanno vivere ogni esperienza come se fosse sempre la prima volta. Elemento centrale di queste strofe \u00e8 il piacere, il mezzo pi\u00f9 certo di conoscenza per cui chi non gode non impara nulla.\n\"La carne esperta\" e \"Le donne\".\nViene esaltata la sensibilit\u00e0 intesa dal poeta come strumento insuperabile di piacere (volutt\u00e0) ma anche di conoscenza, come atto di affermazione del proprio io. Nelle ultime due strofe l'autore rievoca con un elenco le donne con cui egli ha avuto relazioni d'amore, e sulle quali si \u00e8 sfogata la sua sete di piacere."}
{"id": "1826531", "revid": "827882", "url": "https://it.wikipedia.org/wiki?curid=1826531", "title": "Trevor Immelman", "text": "La sua vittoria pi\u00f9 importante \u00e8 stata finora il Masters 2008, che aggiunge alla World Cup conquistata nel 2003 in coppia con Rory Sabbatini."}
{"id": "1826538", "revid": "1654832", "url": "https://it.wikipedia.org/wiki?curid=1826538", "title": "Organizzazione degli Stati ibero-americani", "text": "L\u2019Organizzazione degli Stati ibero-americani (in portoghese: Organiza\u00e7\u00e3o dos Estados Ibero-americanos; in spagnolo: Organizaci\u00f3n de Estados Iberoamericanos; formalmente Organizzazione degli Stati ibero-americani per l'educazione, la scienza e la cultura) \u00e8 un'organizzazione internazionale, che comprende le nazioni dell'America e dell'Europa che parlano il portoghese o lo spagnolo, pi\u00f9 la Guinea Equatoriale in Africa.\n\u00c8 un'organizzazione per la cooperazione intergovernativa nei campi dell'educazione, della scienza e della cultura nel contesto di uno sviluppo integrale, della democrazia e dell'integrazione regionale.\nStoria.\nFu fondata nel 1949 sotto la denominazione di \"Ufficio dell'educazione latino-americana\" con caratteristiche di agenzia internazionale come risulta dal i congresso sull'educazione latino-americana a Madrid. Nel 1954 al II Congresso tenutosi a Quito, Ecuador; fu deciso di trasformare l'Ufficio nell'attuale Organizzazione cio\u00e8 in un'organizzazione internazionale. Con queste caratteristiche fu costituita il 15 marzo 1957 durante il III Congresso celebrato a Santo Domingo, con la sottoscrizione del primo Statuto il quale avr\u00e0 effetto fino al 1985.\nNel maggio del 1985 si tenne un incontro straordinario del Congresso a Bogot\u00e0, Colombia; nel quale fu deciso di cambiare il vecchio nome con quello presente, tenendo lo stesso acronimo ed estendendo i suoi obiettivi. Questo cambiamento ebbe anche l'effetto di mutare il nome del loro organo di governo: il Congresso latino-americano dell'educazione divenne Assemblea generale. Nel dicembre 1985, durante l'incontro del Consiglio direttivo a Panama, i loro partecipanti agirono come plenipotenziari dei loro rispettivi Stati e, in sessione plenaria, sottoscrissero il presente statuto dell'Organizzazione degli Stati ibero-americani, che rimpiazz\u00f2 il testo del 1957 e che approvava la regolamentazione dell'organizzazione.\nDalla I Conferenza Ibero-americana di governo e dei capi di Stato (Guadalajara, 1991), l'Organizzazione promuove e convoca le Conferenze dei ministri dell'educazione, come luogo di preparazione di questi incontri; alle quali delega l'attuazione della diffusione di questa educazione e dei programmi scientifici o culturali.\nMembri.\nFanno parte dell'Organizzazione 24 paesi:\nObiettivi.\nL'Organizzazione deriva i propri principi e obblighi dallo statuto, il quale stabilisce i seguenti scopi generali:\nStruttura.\nL'organizzazione si articola in tre organi:\nIl finanziamento dell'Organizzazione e dei suoi programmi sono coperti da quote obbligatorie per ogni stato membro e dai contributi volontari dei governi membri e dai contributi che realizzano alcuni progetti, col sostegno di istituzioni, fondazioni e altri organismi interessati."}
{"id": "1826541", "revid": "287204", "url": "https://it.wikipedia.org/wiki?curid=1826541", "title": "Estriolo", "text": "L' estriolo (chiamato anche E3) \u00e8 uno dei vari estrogeni coniugati che vengono utilizzati contro i sintomi della menopausa.\nConsiderato un estrogeno debole rispetto estradiolo e l'etinilestradiolo, \u00e8 un estrogeno naturale, metabolita terminale dell'estradiolo ed \u00e8 uno dei tre estrogeni naturali prodotti dall'organismo.\nL'estriolo \u00e8 prodotto in quantit\u00e0 durante la gravidanza dalla placenta a partire dal 16-idrossideidroepiandrosterone-solfato (DHEAS 16-OH), che \u00e8 uno steroide di tipo androgenico prodotto dal fegato fetale e dalle ghiandole surrenali.\nIn Italia \u00e8 commercializzato dal 2000 della Organon Italia S.p.A. con il nome \"Ovestin\".\nMeccanismo d'azione.\nL'estriolo agisce legandosi ad uno specifico complesso \u00abrecettore-estrogeno\u00bb nel citoplasma cellulare, questa \u00e8 la prima tappa cellulare dell'effetto estrogenico mediato dal genoma cellulare.\nIl complesso recettore-ormone legandosi su particolari zone del DNA dereprime lo stesso inducendo una sintesi proteica orientata alla produzione di proteine varie che rappresentano l'effetto biologico della stimolazione ormonale.\nIl tempo di legame che il complesso \u00abrecettore-estrogeno\u00bb ha con il genoma del nucleo cellulare determina la durata della risposta biologica degli estrogeni.\nPoich\u00e9 il legame dell'estriolo con in complesso recettoriale non \u00e8 molto stabile, questo si dissocia rapidamente, determinando una minore stimolazione sul genoma cellulare. Per questo motivo gli effetti biologici sono meno marcati rispetto estrogeni quali: estradiolo (E2) e l'etinilestradiolo.\nL'azione biologica dell'estriolo \u00e8 quindi di breve durata, cosa che riduce gli eventi avversi di natura ormonale.\nIndicazioni.\nIl principio attivo secondo l'RCP ha le seguenti indicazioni approvate:\n\"Off-label\".\nNelle donne in gravidanza l'estriolo riduce i sintomi della sclerosi multipla.\nUn altro possibile impiego \u00e8 il trattamento dell'acne femminile.\nRischi.\nEsistono rischi per la donna che assume tali farmaci di manifestazioni pericolose come il carcinoma mammario e la tromboembolia venosa.\nControindicazioni.\nDa evitare in caso di gravidanza e allattamento e in caso di tumore estrogeno dipendente. In caso di grave disturbo della funzionalit\u00e0 epatica, enzimopatie, ittero gravidico idiopatico, mastopatia, endometriosi, utero miomatoso, emorragia genitale non identificata, anemia a cellule falciformi, porfiria, tromboflebiti e disturbi tromboembolici (anche pregressi), iperlipoproteinemia.\nEffetti indesiderati.\nVomito, cefalea, depressione, pancreatite, vertigini, nausea, diarrea, alterazioni della libido. Da notare che in seguito a lunghe terapie, una volta terminata la somministrazione del farmaco, possono manifestarsi sanguinamenti vaginali (spotting)."}
{"id": "1826552", "revid": "1305772", "url": "https://it.wikipedia.org/wiki?curid=1826552", "title": "San Basilio (disambigua)", "text": "Con il nome di San Basilio (o San Basile) si indicano:"}
{"id": "1826554", "revid": "958185", "url": "https://it.wikipedia.org/wiki?curid=1826554", "title": "Metodo dei prezzi edonici", "text": "Il metodo dei prezzi edonici (in inglese \"hedonic pricing method\") \u00e8 una modellizzazione economica per la stima del valore di mercato di determinati caratteri o servizi (cosiddetto prezzo edonico), ricavandolo dai prezzi di mercato dei beni che lo incorporano, isolando con tecniche di regressione multivariata il contributo che l'attributo d'interesse fornisce al prezzo osservato.\nCos\u00ec, ad esempio, in quella che \u00e8 un'applicazione tipica del metodo, se si vuole calcolare il prezzo edonico dell'assenza di inquinamento atmosferico, pu\u00f2 esaminarsi il prezzo delle abitazioni, studiando la relazione esistente tra tale prezzo e la presenza di inquinamento nell'aria, una volta che si sia tenuto conto di tutti gli altri fattori che possono incidere sul valore finale, altro esempio classico nella valutazione edonica delle abitazioni \u00e8: la \"vista lago\".\nFunzione.\nLa funzione edonica di prezzo in termini generali \u00e8 definita come:\ndove P \u00e8 il prezzo del bene, c \u00e8 il vettore delle n caratteristiche e f(.) una generica funzione formula_2.\nPer stimare il prezzo edonico della i-esima caratteristica (hi) occorre specificare una forma funzionale per f(.), stimare i parametri incogniti della funzione regredendo P su c e calcolare:\nNel caso ipotetico in cui gli individui avessero le stesse preferenze, lo stesso reddito e affrontassero gli stessi prezzi per tutti gli altri beni, questa sarebbe anche la disponibilit\u00e0 a pagare, coincidendo la funzione del prezzo edonico con la curva di domanda individuale. Poich\u00e9, tuttavia, in generale gli individui differiranno in una o pi\u00f9 di queste caratteristiche, una volta stimata la funzione di prezzo edonica, andrebbe tenuto conto di tali differenze stimando un'equazione del tipo:\ndove:\nPer stimare l'equazione precedente occorre attribuire ad f() una specifica forma funzionale, supposta uguale per tutti gli individui.\nIl metodo dei prezzi edonici soffre comunque di diversi limiti. Innanzitutto, pu\u00f2 fornire stime distorte perch\u00e9 non incorpora il ruolo giocato dalle aspettative nella formazione dei prezzi: si regrediscono le caratteristiche attuali sul prezzo attuale, ma quest'ultimo incorpora anche le aspettative degli operatori sui valori futuri delle variabili, e di questo non si tiene conto.\nLe ipotesi implicite del modello sono abbastanza stringenti. Si assume informazione perfetta degli agenti in merito a tutte le caratteristiche del bene al momento dell'acquisto e l'assenza di segmentazioni nel mercato."}
{"id": "1826560", "revid": "453768", "url": "https://it.wikipedia.org/wiki?curid=1826560", "title": "Connettore Jack", "text": "Il connettore jack (noto anche come spinotto jack o semplicemente jack) \u00e8 un connettore elettrico usato per trasportare segnali (per lo pi\u00f9 audio in forma analogica) in bassissima tensione. \u00c8 stato inventato nel XIX secolo (1878 circa) per l'uso in centralini telefonici, ed \u00e8 uno degli standard pi\u00f9 vecchi di connettore elettrico ancora in uso.\nDescrizione.\nIl connettore jack maschio ha forma cilindrica e pu\u00f2 disporre da due a cinque contatti. Per indicare la quantit\u00e0 e la posizione dei contatti vengono usati gli acronimi: TS, TRS, TRRS e TRRRS, rispettivamente 2, 3, 4 e 5 contatti. Queste lettere derivano dalle iniziali delle seguenti parole inglesi: \"Tip\" (punta) corrisponde alla punta del connettore; \"Ring\" (anello) per le parti centrali; \"Sleeve\" (manica) per la base del connettore, spesso usata come massa. Per esempio un comune jack stereo per cuffie viene identificato come \"jack TRS\", in quanto dispone di tre contatti: la punta (T), un anello centrale (R) e il manicotto alla base (S).\nNella sua configurazione originale, il diametro esterno del connettore maschio che funge da conduttore \u00e8 di 1/4 di pollice (6,35 millimetri). In seguito sono state prodotte varianti pi\u00f9 piccole: la \"mini\" da 3,5\u00a0mm di diametro e \"sub-mini\" da 2,5\u00a0mm, oltre a una variante pi\u00f9 grossa da 7,13\u00a0mm usata in aeronautica civile e militare.\nPer effettuare la connessione il connettore maschio va inserito nella corrispondente presa jack femmina, la quale dispone di un foro dal diametro leggermente superiore al maschio e al cui interno sono montati i vari contatti. La presa jack femmina viene per lo pi\u00f9 montata all'interno dei dispositivi da collegare tra loro, a volte per\u00f2 si pu\u00f2 trovare anche come \"presa volante\" in prolunghe, adattatori e connettori maschio/femmina in diverse combinazioni e versioni. Alcuni connettori femmina sono dotati di contatti comandati dall'inserzione del maschio, che effettuano delle commutazioni sulla circuiteria interna, ad esempio escludendo l'altoparlante all'inserimento del jack nella presa auricolari.\nVersioni.\nLe diverse versioni di connettori jack per disponibilit\u00e0 di contatti sono:\nPer diametro sono:\nSi differenziano anche per la loro forma:\nStruttura.\nA seconda dell'utilizzo le parti del connettore hanno diverse funzioni. Per il connettore TS, quindi a due contatti, la punta (T) viene usata per il segnale, mentre la manica (S) viene usata per la massa; per gli altri tipi vedere le tabelle seguenti:\nNei connettori TRRS l'assegnazione dei pin secondo la variante A (standard OMTP \u2013 Open Mobile Terminal Platform) \u00e8 utilizzata dai vecchi telefoni Nokia, Samsung e Sony Ericsson, mentre la variante B (standard CTIA \u2013 Cellular Telephone Industries Association) \u00e8 utilizzata da Apple (p.e. iPhone e iPad), cos\u00ec come dai telefoni Nokia, Samsung e Sony pi\u00f9 recenti, oltre che da altre marche e dispositivi. A seconda del dispositivo su cui viene implementato, il pin contrassegnato come \"aux\" pu\u00f2 essere usato come ingresso microfonico o per veicolare un segnale video composito (CVBS).\nApplicazioni.\nIl connettore jack \u00e8 principalmente usato per la connessione di dispositivi audio analogici.\nViene largamente usato per connettere cuffie audio e microfoni a diversi dispositivi tra cui smartphone, tablet, computer e televisori. \u00c8 inoltre molto diffuso nei collegamenti tra strumenti musicali ed amplificatori o mixer; per esempio la maggior parte delle chitarre elettriche, bassi elettrici, strumenti musicali elettronici e relativi accessori usano questo tipo di connettore.\nNella forma mini-jack TS a volte viene usato per trasportare audio digitale S/PDIF tramite opportuno cavo.\nIn ambito pi\u00f9 specialistico il connettore jack TRS \u00e8 utilizzato anche per realizzare collegamenti detti Insert/Cavi Y tra mixer audio e processori esterni (\"outboard\"). In alcuni impianti di antifurto il jack TS costituiva la chiave per abilitare/disabilitare l'allarme, avendo al suo interno un circuito che ne autorizzava il controllo, questo sistema \u00e8 ormai caduto in disuso.\nIn generale, sebbene sia per lo pi\u00f9 utilizzato in ambito audio, come nel tradizionale connettore TRS per cuffie stereo e per il collegamento della chitarra elettrica, il connettore jack \u00e8 stato e viene ancora utilizzato nei pi\u00f9 disparati tipi di collegamenti elettrici in bassissima tensione, inizialmente solo con segnale analogico, successivamente anche con segnale digitale.\nPeculiarit\u00e0 e relativi problemi.\nDurante l'inserimento o estrazione di un connettore jack, i contatti del maschio vengono temporaneamente cortocircuitati, per questo motivo esso non \u00e8 adatto all'utilizzo in connessioni elettriche per alimentazione, con corrente o tensione elevata. Il cortocircuito temporaneo dovuto all'inserimento o estrazione potrebbe danneggiare sia l'alimentatore che il dispositivo da alimentare; ciononostante, a volte il connettore mini-jack o submini-jack viene usato per collegare alimentatori o caricabatterie di piccola potenza a piccoli elettrodomestici o vecchi effetti per chitarra elettrica (e loro riproduzioni). Per i motivi sopra descritti, quest'uso \u00e8 deprecato e al suo posto si preferisce l'utilizzo del pi\u00f9 adatto connettore DC (DC plug).\nIl connettore jack (sia maschio che femmina) normalmente viene utilizzato indifferentemente per erogare il segnale o per riceverlo. Il maschio pu\u00f2 essere montato su ambo i capi del cavo e al contempo le femmine jack possono avere funzione di uscita nell'apparecchiatura sorgente o funzione di ingresso in quella di destinazione. Il jack quindi pu\u00f2 essere usato contemporaneamente in ambo le direzioni ed \u00e8 facile confondere un connettore che porta segnale con uno che lo riceve, con il rischio di collegare due uscite di segnale anzich\u00e9 un'uscita con un ingresso; per questo motivo i connettori jack normalmente non vengono utilizzati in quei contesti dove scambiare ingresso e uscita (o viceversa) pu\u00f2 provocare danni.\nPoich\u00e9 i connettori Jack, nei loro vari tipi, possono essere utilizzati per diversi segnali elettrici (digitali e analogici), su cavi di diverso tipo (schermato, non schermato, impedenza specifica, multicanale ecc.) e con un utilizzo non standard dei contatti, \u00e8 relativamente facile eseguire un collegamento sbagliato. Per questi motivi, nella scelta di cavi e adattatori jack, \u00e8 necessario sapere con certezza il tipo di segnale in uso, il tipo di cavo, come sono collegati i contatti del connettore jack da ambo i capi del cavo e il tipo di cablatura dei relativi connettori nelle apparecchiature che si vuole collegare. Nei connettori jack femmina da pannello \u00e8 difficile comprendere dall'esterno se siano tipo TS, TRS ecc. e in che modo siano cablati; per questo motivo accanto al jack femmina viene spesso riportata una serigrafia stilizzata che descrive il tipo di connettore, chiarendo anche se si tratta di un ingresso o di un'uscita. Su alcuni computer e schede audio, per identificare la funzione del collegamento, vengono utilizzati dei codici colore per il corpo del jack maschio e relativo anello esterno della femmina, questi colori generalmente sono: verde per l'uscita audio stereo frontale e/o cuffie, blu per la linea d'ingresso e rosa per l'ingresso microfono.\nSe si effettua la connessione ad apparecchiature accese, nel momento del collegamento/scollegamento possono verificarsi forti ronzii e/o soffi, quindi \u00e8 preferibile collegare/scollegare il connettore solo con apparecchiature silenziate (volume al minimo), disattivate o spente."}
{"id": "1826577", "revid": "1516087", "url": "https://it.wikipedia.org/wiki?curid=1826577", "title": "Blu TV", "text": "Blu Tv era una emittente televisiva privata italiana, con sede a Scanzano Jonico (Matera).\nViene fondata nel 1989 con la societ\u00e0 PromoVideo, che era proprietaria dell'ex rete televisiva \"Telecapospulico\" (con sede a Roseto Capo Spulico), di cui \u00e8 l'\"erede\".Tra i suoi fondatori Pasquale Di Lorenzo che assunse le funzioni di direttore di rete sino al 2005 quando venne eletto nel Consiglio regionale di Basilicata. Ha inoltre acquisito risorse dalla scomparsa \"Teleregione Basilicata\". Dal 2004 copre la costa jonica da Taranto a Cir\u00f2 Marina.\nDal 2007 trasmette anche sul satellite. \u00c8 una rete televisiva generalista.\nTelecapospulico.\nTeleCapoSpulico era una piccola emittente con sede a Roseto Capo Spulico, lungo la costa jonica della Calabria. Ha trasmesso dal 1989, per alcuni anni fin quando la societ\u00e0 PromoVideo che la deteneva ne ha spostato la sede a Scanzano Jonico."}
{"id": "1826580", "revid": "44939", "url": "https://it.wikipedia.org/wiki?curid=1826580", "title": "Fermentazione etero-lattica", "text": ""}
{"id": "1826582", "revid": "261495", "url": "https://it.wikipedia.org/wiki?curid=1826582", "title": "Seat Toledo", "text": ""}
{"id": "1826583", "revid": "767487", "url": "https://it.wikipedia.org/wiki?curid=1826583", "title": "V\u00edtor Meira", "text": "Partecipa al campionato Indy Racing League con la macchina numero 14 del team A.J. Foyt Enterprises. Corre in questo circuito dal 2002 e in precedenza aveva vinto il campionato della Formula 3 Sudamericana.\nIn IRL ha corso finora 96 gran premi, con due pole position e nessuna vittoria all'attivo; \u00e8 noto per\u00f2 per essere giunto due volte secondo alla 500 Miglia di Indianapolis nel 2005 e nel 2008.\nNel 2007 gli \u00e8 stato conferito lo Scott Brayton Award. Il suo miglior risultato nella classifica finale a punti dell'IRL \u00e8 il 5\u00ba posto del 2006.\nAlla 500 Miglia di Indianapolis 2009 \u00e8 stato vittima di uno scontro con Raphael Matos al 174\u00ba giro rompendosi due vertebre.\nNel 2010 e nel 2011 correr\u00e0 ancora in IndyCar Series col team A.J. Foyt Enterprises. In questi due anni non ottiene risultati di rilievo se non un terzo posto nella gara inaugurale della stagione 2010 a San Paolo in Brasile."}
{"id": "1826585", "revid": "1522738", "url": "https://it.wikipedia.org/wiki?curid=1826585", "title": "Partito Comunista d'India (marxista-leninista)", "text": "Il Partito Comunista d'India (marxista-leninista) \u00e8 stato un partito comunista indiano.\nStoria.\nLe prime lotte.\nIl PCI(ml) fu fondato nel 1969 dal Comitato di Coordinamento dei Comunisti Rivoluzionari di tutta l'India, e la sua esistenza fu proclamata pubblicamente da Kanu Sanyal durante una manifestazione a Calcutta il 22 aprile (compleanno di Lenin). Il primo segretario del Partito fu Charu Majumdar, gi\u00e0 \"leader\" della sinistra del Partito Comunista d'India (Marxista), del CCRCI e della rivolta di Naxalbari. Il Partito si avvicin\u00f2 subito alla Cina, assumendo come propria guida ideologica il marxismo-leninismo e il pensiero di Mao Zedong, sostenendo la Rivoluzione Culturale, ottenendo a sua volta supporto morale dal Partito Comunista Cinese.\nMajumdar e Sanyal erano stati i \"leader\" principali della grande rivolta contadina di Naxalbari, che il PCI(ml) vedeva come la \"scintilla\" della rivoluzione indiana ed i suoi militanti erano chiamati per questo \"naxaliti\". Il PCI(ml) coniug\u00f2 la lotta legale alla lotta armata, costituendo unit\u00e0 di guerriglia negli Stati dove era pi\u00f9 forte.\nIl I Congresso del Partito si tenne a Calcutta nel 1970 ed elesse un Comitato Centrale composto, fra gli altri, da Charu Majumdar, Kanu Sanyal, Souren Bose, Satyanarayan Singh e Adibhatla Kailasam. Majumdar fu eletto segretario generale.\nNonostante il sostegno dato al PCI(ml), il Partito Comunista Cinese critic\u00f2 il fatto che, in certe occasioni, la lotta armata era degenerata in terrorismo individuale e che a volte il Comitato Centrale peccava di settarismo. In particolare, Souren Bose visit\u00f2 la Cina ed ebbe un dialogo con Zhou Enlai, il quale gli present\u00f2 queste critiche, che Bose sostenne una volta tornato in India.\nCrisi e scissioni.\nNel 1971, Satyanarayan Singh critic\u00f2 pubblicamente Charu Majumdar sulla base delle critiche del PCC; a seguito di questa rottura, Singh e i suoi sostenitori uscirono dal PCI(ml) e fondarono il Partito Comunista d'India (marxista-leninista) Comitato Centrale Provvisorio, che godette di un sostegno minore da parte della Cina.\nNello stesso anno, il PCI(ml) dovette occuparsi della difficile questione della Guerra di Liberazione del Bangladesh: il PCC preferiva che i \"naxaliti\" appoggiassero il Pakistan (definito da alcuni un autentico suicidio politico), mentre Charu Majumdar decise di sostenere il Partito Comunista dell'Est Pakistan (marxista-leninista), impegnato in una lotta armata contro l'India, ma nemico anche dei movimenti di liberazione nazionale del Pakistan e del Bangladesh. Questa linea di Majumdar port\u00f2 una parte del comitato regionale del Bengala, guidato da Ashim Chatterjee, a disconoscere il segretario e a unirsi, qualche tempo dopo, con il PCI(ml) CCP.\nDopo Majumdar.\nNel 1972, Charu Majumdar fu arrestato e ucciso dalle autorit\u00e0 indiane. Il Partito a questo punto si spacc\u00f2 in due: da una parte vi era una fazione, guidata da Vinod Mishra, che sosteneva la linea di Charu Majumdar e voleva adottare una politica di coniugazione fra lotta legale-parlamentare e lotta armata (e che successivamente fece propria la linea scaturita dal X Congresso Nazionale del Partito Comunista Cinese), dall'altra una fazione pi\u00f9 estremista, guidata da Mahadev Mukherjee, che sosteneva la linea di Lin Biao e una strategia pi\u00f9 vicina al terrorismo.\nDi fatto, nel 1972 il PCI(ml) si spacc\u00f2 fra la fazione di Vinod Mishra (il PCI(ml)-Liberazione) e quella di Mahadev Mukherjee (il PCI(ml) Secondo Comitato Centrale). Poco dopo, Suniti Kumar Ghosh form\u00f2 il Partito Comunista d'India (marxista-leninista) Comitato Organizzativo Centrale, abbandonando la linea di Majumdar, ma continuando a riconoscerlo come dirigente.\nSituazione odierna.\nAttualmente sono molto numerosi i partiti che si richiamano alla tradizione del PCI(ml). Alcuni continuano ad accettare la linea di Charu Majumdar, altri fanno altrettanto ma ne criticano gli eccessi settari, mentre altri ancora la rinnegano completamente.\nIl settore pi\u00f9 estremista comprende:\nIl settore pi\u00f9 moderato comprende:"}
{"id": "1826593", "revid": "125696910", "url": "https://it.wikipedia.org/wiki?curid=1826593", "title": "Tristi amori (film)", "text": "Tristi amori \u00e8 un film del 1943 diretto da Carmine Gallone.\nTrama.\n1880. Giulio Scarli \u00e8 un avvocato con uno studio legale ben avviato a Ivrea, \u00e8 dedito solo al lavoro e trascura la moglie Emma dalla quale ha avuto una figlia. Nel suo studio ha assunto il giovane Fabrizio, suo grande amico, che per\u00f2 viene preso da folle amore per Emma ed \u00e8 ricambiato.\nIl padre di Fabrizio \u00e8 un nobile decaduto che, carico di debiti di gioco, arriva al punto di falsificare la firma di Scarli su una cambiale. Sia Giulio che Fabrizio scoprono in momenti diversi l'esistenza del documento falsificato, a questo punto il giovane decide di vendere un terreno di sua propriet\u00e0 per la met\u00e0 del valore pur di non coinvolgere Giulio nello scandalo; mentre Giulio resosi conto della relazione con sua moglie comprende di aver commesso dei grossi errori e decide di farsi da parte. \nEmma e Fabrizio partono insieme, ma subito lei \u00e8 preda dei rimorsi, pensando alla figlia abbandonata e all'onest\u00e0 del marito, decide dunque di tornare a casa, immolando la propria felicit\u00e0 sull'altare dei doveri coniugali, facendo prevalere il dovere di madre. Giusto in tempo perch\u00e9 la cosa venga messa a tacere.\nDistribuzione.\nIl film venne distribuito nelle sale cinematografiche italiane il 7 ottobre del 1943."}
{"id": "1826596", "revid": "1793900", "url": "https://it.wikipedia.org/wiki?curid=1826596", "title": "Lingua cunama", "text": "La lingua cunama o kunama \u00e8 una lingua nilo-sahariana parlata in Eritrea ed Etiopia\nDistribuzione geografica.\nSecondo l'edizione 2009 di \"Ethnologue\", \u00e8 parlata da 187.000 persone in Eritrea, a cui si aggiungono un paio di migliaia di locutori in Etiopia.\nGrammatica.\nIl cunama \u00e8 una lingua Soggetto Oggetto Verbo.\nSistema di scrittura.\nPer la scrittura viene utilizzato l'alfabeto latino."}
{"id": "1826597", "revid": "20090", "url": "https://it.wikipedia.org/wiki?curid=1826597", "title": "Kunama", "text": ""}
{"id": "1826598", "revid": "439868", "url": "https://it.wikipedia.org/wiki?curid=1826598", "title": "Daniel Alcides Carri\u00f3n", "text": "Biografia.\nDescrisse per primo la patologia che avrebbe preso il suo nome, che lo studente contrasse volontariamente nel tentativo di dimostrarne la causa. Allo scopo, si fece inoculare del sangue proveniente da un paziente affetto da \"verruga peruana\", contraendo un'infezione acuta, denominata Febbre di Oroya, che si riveler\u00e0 fatale, dimostrando in tal modo che si trattava di due forme, l'una acuta, l'altra cronica, di una stessa patologia.\nDaniel Alcides Carri\u00f3n \u00e8 sepolto in un mausoleo nell'ospedale \"Dos de mayo\" di Lima.\nIl 7 ottobre 1991 il governo peruviano dichiar\u00f2 Daniel Alcides Carri\u00f3n Garcia \"eroe nazionale\"..\nIl 5 ottobre di ogni anno si celebra in Per\u00f9 il \"Giorno della medicina peruviana\" (D\u00eda de la medicina peruana), in onore alla data di morte di Daniel Alcides Carri\u00f3n.."}
{"id": "1826600", "revid": "16807073", "url": "https://it.wikipedia.org/wiki?curid=1826600", "title": "Corrion", "text": ""}
{"id": "1826606", "revid": "1602064", "url": "https://it.wikipedia.org/wiki?curid=1826606", "title": "I borghesi", "text": "I borghesi \u00e8 un album di Giorgio Gaber pubblicato nel 1971.\nIl disco.\nNon si tratta di un disco tratto da uno spettacolo come il precedente (in quel periodo Gaber non proponeva un nuovo spettacolo in teatro, ma una rielaborazione del precedente, intitolato \"Storie vecchie e nuove del signor G\"), ma di un disco di canzoni registrate in studio; gli arrangiamenti sono curati da Giorgio Casellato.\nLa registrazione \u00e8 stata effettuata negli studi \"Regson\" di Milano; il tecnico del suono \u00e8 Gian Luigi Pezzera.\nNelle note del disco le canzoni sono tutte attribuite a Giorgio Gaber (nella ristampa in CD invece alla coppia Gaber - Luporini), tranne \"Che bella gente\", cover di una canzone di Jacques Brel, \"Ces gens-l\u00e0\", con il testo italiano scritto da Herbert Pagani, e \"L'uomo sfera\", testo di Giuseppe Tarozzi e musica di Gaber.\nIn realt\u00e0 almeno altri due brani dei \"Borghesi\" sono esplicite citazioni di altrettanti successi di Brel (anche se i testi si discostano un poco dai modelli): \"I borghesi\" riprende apertamente \"Les Bourgeois\", mentre \"L'amico\" \u00e8 costruita sulla melodia di \"Jef\".\n\"La Chiesa si rinnova\" (un'ironica cronaca del Concilio Vaticano II) era gi\u00e0 comparsa nell'album L'asse di equilibrio con un altro testo ed era stata pubblicata come singolo nel 1969; \"A mezzogiorno\" era stata scritta in origine per l'album di Donatella Moretti Storia di storie, pubblicato qualche mese prima.\nDa questo album invece fu estratto un altro 45 giri nel 1972: \"L'amico\"/\"Latte 70\".\nNel 2003 l'album fu ristampato in un cd doppio insieme a Il signor G.\nTracce.\nLATO A \nLATO B"}
{"id": "1826609", "revid": "486946", "url": "https://it.wikipedia.org/wiki?curid=1826609", "title": "Ratchet e Clank 2", "text": ""}
{"id": "1826618", "revid": "729019", "url": "https://it.wikipedia.org/wiki?curid=1826618", "title": "Association Football Clubs Tubize", "text": "L'Association Football Clubs Tubize \u00e8 una societ\u00e0 calcistica dell'omonima citt\u00e0 belga.\nNel corso della sua storia ha disputato una sola stagione in Pro League, massima divisione del calcio belga, nel 2008-09. Attualmente milita in Tweede klasse.\nStoria.\nLa squadra fu fondata il 28 dicembre 1925 con il nome di \"Cercle Sportif Tubizien\" e il 1\u00ba febbraio 1926 si affili\u00f2 all'Unione Calcistica Belga. Nel dicembre dello stesso anno ricevette il numero di matricola 622.\nIl 1\u00ba luglio 1967 il club si un\u00ec con il \"Club Sportif Esperance Tubize\" per formare il \"Football Club Tubize\", che assunse il numero di matricola dell'Esperance, il 5632.\nIl 1\u00ba luglio 1990 il \"Football Club Tubize\" si fuse con l\"'Amis Reunis Tubize\" per costituire la societ\u00e0 con la denominazione attuale.\nOrganico.\nRosa 2019-2020.\n\"Aggiornata al 5 settembre 2019.\""}
{"id": "1826621", "revid": "117908794", "url": "https://it.wikipedia.org/wiki?curid=1826621", "title": "Leda (Correggio)", "text": "La Leda \u00e8 un dipinto a olio su tela (152x191 cm) di Antonio Allegri detto il Correggio, databile al 1530-1531 circa e conservato nella Gem\u00e4ldegalerie di Berlino.\nStoria.\nLa serie degli \"Amori di Giove\" venne concepita dopo il successo riscosso dalla tela di \"Venere e Amore spiati da un satiro\". L'artista fece in tempo ad eseguire quattro tele, accoppiabili a due a due per le dimensioni, e forse altre ne erano state programmate. La cronologia delle quattro tele \u00e8 argomento alquanto controverso. Ci\u00f2 che importa per\u00f2 \u00e8 soprattutto il fondamentale contributo che esse diedero allo sviluppo della pittura a soggetto mitologico e profano, grazie al nuovo e straordinario equilibrio tra resa naturalistica e trasfigurazione poetica.\nPer il Vasari, la \"Leda\" venne commissionato (insieme a una \"Venere\", cio\u00e8 la \"Danae\") da Federico II, duca di Mantova, che intendeva donarla all'imperatore Carlo V; in uno studio pi\u00f9 recente, \u00e8 stata invece avanzata l'ipotesi che il dipinto, insieme con altre tele dello stesso Correggio rievocanti gli amori di Giove, fosse stato realizzato per la \"Sala di Ovidio\" in palazzo Te a Mantova (riservata all'amante del duca, Isabella Boschetti) e sia passato alla corte di Spagna solo dopo la morte di Federico II (1540), forse in occasione delle nozze dell'infante Filippo con Maria Emanuela d'Aviz (1543).\nNel 1598 la tavola era ancora conservata presso le raccolte reali spagnole: assieme al \"Ganimede\", venne acquistata da Rodolfo II d'Asburgo e portata a Praga. Le vicende successive del dipinto sono analoghe a quelle della \"Danae\": pass\u00f2 in Svezia al tempo della Guerra dei Trent'anni e la regina Cristina ne fece dono al cardinale Decio Azzolini; pervenne successivamente alla quadreria del duca Filippo d'Orl\u00e9ans. Nonostante tutti questi spostamenti sembra che niente pot\u00e9 nuocere al dipinto quanto l'evento che accadde negli anni venti del Settecento quando si trovava in Francia. Allora il figlio del duca di Orleans, il devoto Luigi, trovando il dipinto troppo licenzioso e lascivo vi si era scagliato contro con un coltello e aveva irrimediabilmente rovinato il volto della figura di Leda.\nI suoi resti vennero donati a Charles-Antoine Coypel, \"premier peintre\" del re, che ne dipinse un'altra testa. La tavola, ancora a pezzi, nel 1753 venne venduta al collezionista Pasquier, che la fece ricomporre e incaric\u00f2 il pittore Jacques-Fran\u00e7ois Delyen di rifarne una testa: nel 1755 il conte d'Epinaille la acquist\u00f2 per conto del re di Prussia, Federico II il Grande, che la espose nel suo Palazzo d'Estate di Sanssouci. Trafugata in Francia come bottino napoleonico, venne nuovamente restaurata da Pierre-Paul Prud'hon. Venne restituita alla Germania nel 1814 e dal 1830 \u00e8 conservata nei musei di Berlino, dove la testa di Leda venne nuovamente ridipinta da Jakob von Schlesinger.\nDescrizione e stile.\nIl dipinto illustra il mito di Leda, moglie del re di Sparta Tindaro. Giove, invaghitosene, si un\u00ec a lei sotto forma di cigno: la donna partor\u00ec poi due uova giganti, da cui uscirono due coppie di gemelli (Castore e Clitennestra, Elena e Polluce).\nAl centro della scena, Correggio rappresenta Leda seduta frontalmente, con il cigno fra le cosce, che con la mano aiuta l'animale a unirsi a lei; sul lato sinistro, Cupido con la cetra e due amorini con i flauti accompagnano la coppia. Sul lato destro del dipinto sono raffigurate altre due fasi della storia: i primi approcci tra Giove-cigno e la restia donna e l'uccello che vola via mentre Leda si riveste. L'artista doveva conoscere la tradizione iconografica del mito: realizz\u00f2, infatti, anche uno studio della \"Leda\" di Michelangelo.\nPer avere un'idea di come doveva apparire prima della mutilazione e i restauri si pu\u00f2 confrontare con la copia che Eugenio Coxes trasse dal dipinto prima che lasciasse la Spagna. Le differenze pi\u00f9 rilevanti riguardano l'espressione e la postura della regina. Il volto era caratterizzato da una chiara ma delicata espressione di piacere, valorizzata dal lieve inarcarsi della testa all'indietro e dal suo piegarsi verso destra. Una posa simile a quella scelta dal Correggio per la ninfa Io in atto di congiungersi con Giove.\n\u00c8 stato notato come invece il restauratore del dipinto volle correggere questa posa troppo lasciva dipingendo un'espressione casta e pudica ed eliminando la seducente torsione della testa che aveva ideato il Correggio.\nNel dipinto sono rappresentati tre momenti dell'incontro fra la Leda e il cigno: a destra il momento in cui la regina, rappresentata come una giovanissima fanciulla , si schermisce e tenta di allontanare il cigno da lei, al centro il momento dell'unione felice fra i due e, sempre a destra, il momento successivo all'incontro quando il cigno vola via e la fanciulla in atto di rivestirsi lo guarda con un'espressione innamorata e riconoscente.\nMai prima di allora un artista era riuscito a dipingere con tanta freschezza e felicit\u00e0 narrativa il mito di Leda e se, come pare, Correggio trasse ispirazione da alcuni modelli antichi per le pose delle figure femminili si pu\u00f2 affermare che la tradizione precedente serv\u00ec solo come spunto generico e presto trasfigurato, dacch\u00e9 troppo sentita era in lui l'esigenza di cogliere gli aspetti pi\u00f9 umani e intimi dell'intensa storia d'amore fra la giovane regina e il cigno.\n\u00c8 stata avanzata l'ipotesi che la \"Leda\" fosse stata pensata come pendant della \"Danae\" per il medesimo ambiente: il volo del cigno sulla destra si potrebbe allora considerare come diretto verso il paesaggio che si intravede dalla finestra della torre dove \u00e8 rinchiusa Danae."}
{"id": "1826622", "revid": "1543377", "url": "https://it.wikipedia.org/wiki?curid=1826622", "title": "Ramos Mej\u00eda", "text": "Ramos Mej\u00eda \u00e8 una citt\u00e0 dell'Argentina, situata nella provincia di Buenos Aires, dipartimento della Matanza. Fa parte del primo cordone urbano della Grande Buenos Aires, nel cui settore occidentale \u00e8 uno dei maggiori distretti commerciali. Conta 98.547 abitanti.\nGeografia fisica.\nRamos Mej\u00eda \u00e8 situata sulle vie di comunicazione pi\u00f9 importanti della Zona Ovest di Buenos Aires: Avenida Rivadavia (Ruta Nacional 7), Avenida Gaona (Autostrada Acceso Oeste), Ferrovia Sarmiento, Avenida D\u00edaz Velez e Avenida Mosconi. La superficie occupata dalla citt\u00e0 \u00e8 di 11,9\u00a0km\u00b2. La distanza che la separa dal chilometro zero \u00e8 poco pi\u00f9 di 14\u00a0km e, al confine estremo, non raggiunge i 18; la \"lunghezza\" della citt\u00e0 \u00e8 dunque poco meno di 4\u00a0km e la sua \"larghezza\" circa 5.\nRamos Mej\u00eda confina con le localit\u00e0 di Haedo, Ciudadela, Villa Luzuriaga, San Justo, Lomas del Mirador e Villa Sarmiento.\nStoria.\nIl villaggio di Ramos Mej\u00eda ottenne dignit\u00e0 di Citt\u00e0 con la legge provinciale 6802, approvata il 17 settembre 1964 e promulgata quattro giorni dopo.\nLa sua storia inizia intorno alla met\u00e0 del XVIII secolo, con l'arrivo sul R\u00edo de la Plata del sivigliano Gregorio Ramos Mej\u00eda. Ramos ebbe tredici figli, sette femmine e sei maschi. Uno di essi, Francisco Herm\u00f3genes (1773), a ventisei anni part\u00ec alla volta dell'Alto Per\u00f9 in cerca di maggiori opportunit\u00e0 di lavoro. Stabilitosi a La Paz contrasse matrimonio con Mar\u00eda Antonia Segurola, e due anni dopo decise di rientrare con lei in Argentina per investire parte della fortuna che avevano accumulato. Acquistarono cos\u00ec dal \"Comisario de Guerra y Factor Juez Oficial Real\" Mart\u00edn Jos\u00e9 de Altolaguirre, nella regione della Matanza, un appezzamento terriero che fu registrato a loro nome il 25 ottobre 1808. Questo terreno formava un vasto quadrilatero dal fiume Matanza alle colline di boschi da taglio che si estendevano fino al Palomar de Caseros, per una superficie di oltre seimila ettari. Tale area comprende tutto l'odierno territorio urbano della citt\u00e0 di Ramos Mej\u00eda.\nFrancisco, capostipite nella regione della dinastia dei Ramos Mej\u00eda, viene considerato il responsabile del primo scisma religioso del paese. La sua interpretazione \"puritana\" dei vangeli aveva provocato la reazione del padre domenicano Francisco de Paula Casta\u00f1eda, e all'inizio del 1821 egli fu confinato dalle autorit\u00e0 nazionali nell'area della fattoria \"Los Tapiales\". La condanna oppresse il suo animo, min\u00f2 la sua salute e acceler\u00f2 la sua morte, sopraggiunta a 55 anni il 5 maggio 1828.\nDal matrimonio di Ramos e Mar\u00eda Antonia erano nati cinque figli, uno dei quali cadde prigioniero nella battaglia di Quebracho Herrado e fin\u00ec poi sgozzato a C\u00f3rdoba, nel 1840. Gli altri due figli maschi, Mat\u00edas ed Ezequiel, erano rientrati a Buenos Aires dal confino; le femmine, Marta e Magdalena, erano andate in spose rispettivamente a Francisco Bernab\u00e9 Madero e a Isa\u00edas de El\u00eda.\nLa fattoria rest\u00f2 allora nelle mani della vedova, Mar\u00eda Antonia Segurola, in un momento delicato che vedeva il paese in preda all'anarchia e alla lotta tra unionisti e federalisti. Governava allora la provincia bonaerense il colonnello federalista Manuel Dorrego, cui il destino avrebbe riservato di l\u00ec a qualche mese il disastro di Navarro, dove fu fucilato il 13 dicembre 1828.\nAl divampare della battaglia di Puente M\u00e1rquez, tra federalisti e unionisti, e dopo l'insurrezione dei \"Libres del Sur\" a Dolores, i figli di Ramos Mej\u00eda si unirono alle forze del generale Lavalle; e in occasione della firma del Patto di Ca\u00f1uelas (1829) ospitarono il comandante a \"Los Tapiales\". L'episodio avrebbe provocato la confisca della tenuta da parte del generale Rosas, una situazione durata dal 1840 al 1853. Recuperata la propriet\u00e0, Mar\u00eda Antonia trov\u00f2 la fattoria devastata da vandali e ladri di bestiame.\nDopo la battaglia di Caseros (1852) e il conseguente allontanamento di Rosas, il paese dovette ancora sopportare un periodo di forti turbolenze politiche, ma si avvertiva gi\u00e0 un generale desiderio di consolidamento delle istituzioni e di creazione di una situazione favorevole allo sviluppo economico. Al processo di ricostruzione l'azienda dei Ramos partecip\u00f2 attivamente.\nMar\u00eda Antonia aveva all'epoca oltre settant'anni, e decise di ripartire la propriet\u00e0 tra i figli. Suddivisa la tenuta fra i quattro eredi, la famiglia stabil\u00ec di delineare la pianta del villaggio. Come assi meridionali furono assunte le tre strade esistenti (corrispondenti oggi alle \"Avenidas\" de Mayo, Rivadavia e San Mart\u00edn), e le vie del paese furono poi sviluppate sul modello della pianta a scacchiera adottata in epoca coloniale per tutti i nuovi centri urbani. Tale pianta traeva origine dalle \"Leyes de Indias\" dettate dal re di Spagna nel XVI secolo, le quali avevano imposto unit\u00e0 costruttive minime dette \"manzanas\", blocchi di 150 \"varas\" (= 125\u00a0m) di lato.\nMar\u00eda Antonia Segurola de Ramos Mej\u00eda mor\u00ec il 4 febbraio 1860. Nel 1858 il primo treno aveva raggiunto la regione, fermandosi in quella che venne chiamata stazione General San Mart\u00edn, nel luogo dove oggi sorge la stazione di Ramos Mej\u00eda. Trainato dalla locomotrice detta \"La Porte\u00f1a\", il convoglio aveva due vagoni passeggeri pi\u00f9 piccoli di un antico tram. I Ramos Mej\u00eda avvertirono l'importanza strategica della stazione ferroviaria e donarono quattro \"manzanas\" al servizio pubblico.\nNel corso degli anni, i vasti fondi posseduti dai fratelli Ramos cambiarono proprietario per via ereditaria o contrattuale, venendo a parcellizzarsi entro diverse mani. Cos\u00ec il paese acquist\u00f2 via via una fisionomia peculiarissima, poich\u00e9 nelle varie frazioni dell'antico latifondo furono fondate numerose abitazioni rurali, con parchi curati, dove molte famiglie benestanti e notabili dell'alta societ\u00e0 bonaerense stabilirono residenze estive o per il fine settimana. Queste residenze trainarono la crescita della regione, e il tempo libero e il prestigio sociale la resero un luogo esclusivo.\nLa selciatura dell'Avenida Rivadavia nel 1904, le migliorie all'Avenida de Mayo nel 1913 e il lastricamento degli anni trenta produssero effetti positivi sulla qualit\u00e0 della vita degli abitanti. Nel 1921 nacque il primo servizio di trasporto pubblico a trazione autonoma, embrione della compagnia che sarebbe diventata la Transporte Ideal San Justo. Nel 1923 arriv\u00f2 anche l'elettrificazione della linea ferroviaria (Ferrocarril Oeste) lungo la tratta Once-Moreno che venne cos\u00ec collegata con la metropolitana verso Plaza de Mayo. Lo slogan dell'epoca era: \"del subte al tren sin cambiar de and\u00e9n\" (\"dalla metro al treno senza cambiare binario\").\nNel 1925 l'impresa Furst Zapiola &amp; C. liquid\u00f2 25 \"manzanas\" in 502 lotti. La crescita immobiliare e la modernizzazione non si arrestavano. L'abitazione della signora Marta Ramos Mej\u00eda era situata a varie centinaia di metri a nord della stazione ferroviaria, adiacente verso nordest ai terreni del fratello Mat\u00edas, che poi divennero di propriet\u00e0 del figlio Jos\u00e9 Mar\u00eda e della moglie Celia de las Carreras. Verso il 1900 la famiglia Madero aveva ceduto la casa alla famiglia Narbondo, che l'aveva mantenuta fino al 1926, allorch\u00e9 essa fu acquistata dal collegio Ward di Villa Sarmiento. L'intera propriet\u00e0 copriva una superficie di 72.445\u00a0m\u00b2, riccamente alberata, e includeva un vasto casermone con pareti dello spessore di 60\u00a0cm, che esiste ancora, circondato dal parco del collegio, e sembra essere l'edificio pi\u00f9 antico di Ramos Mej\u00eda. Nel gennaio 1944 il collegio Ward acquist\u00f2 dagli eredi di Jos\u00e9 Mar\u00eda Ramos un ulteriore fondo di 47.000\u00a0m\u00b2, adiacente a quello che gi\u00e0 possedeva.\nMonumenti e luoghi d'interesse.\nSituata a breve distanza dal centro di Buenos Aires, Ramos Mej\u00eda ha rapide vie d'accesso alle autostrade. Possiede importanti edifici storici, chiese interessanti, collegi prestigiosi con sedi imponenti, quartieri residenziali notevoli. Gode di un'intensa vita notturna, di centri culturali d'alto livello e di un centro commerciale con vasta offerta di prodotti e servizi.\nFra i principali luoghi di interesse si ricordano i seguenti."}
{"id": "1826627", "revid": "123312152", "url": "https://it.wikipedia.org/wiki?curid=1826627", "title": "Estradiolo", "text": "L'estradiolo \u00e8 un estrogeno prodotto dalle ovaie. In ambito farmacologico viene utilizzato contro i sintomi della menopausa.\nDescrizione.\nL'estradi\u00f2lo (cos\u00ec chiamato in quanto dotato di due gruppi alcolici -OH) \u00e8 un ormone steroideo, e come gli altri ormoni steroidei deriva da una serie di reazioni che modificano il colesterolo. Viene prodotto dalle ovaie, e specificamente dalla collaborazione delle cellule della granulosa e della teca interna del follicolo ovarico in maturazione.\nLe cellule della teca interna, infatti, esprimono il recettore dell'LH, e sotto stimolazione di tale gonadotropina ipofisaria sintetizzano (analogamente alle cellule del Leydig del testicolo, delle quali condividono l'origine embriologica) ormoni androgeni. Parte di tali androgeni sono rilasciati in circolo, contribuendo per il 30% alla produzione di androgeni nella femmina (il resto \u00e8 prodotto, in forma di deidroepiandrosterone, dalla porzione reticolare della ghiandola surrenale). Gran parte di essi viene invece captato dalle cellule della granulosa del follicolo ovarico e vengono convertiti in estradi\u00f2lo da uno specifico enzima, l'aromatasi.\nL'estradiolo, tuttavia, non \u00e8 un ormone unicamente femminile: anche le cellule del Sertoli del tubulo seminifero del testicolo e molte cellule periferiche possiedono aromatasi in grado di convertire il testosterone prodotto dal testicolo in estradiolo (ad esempio, il cervello).\nL'estradiolo rilasciato in circolo si trova prevalentemente in forma legata ad una specifica globulina legante gli ormoni sessuali o SHBG, oppure all'albumina, e giunge agli organi bersaglio ove agisce, nelle singole cellule target, tramite un recettore intracellulare (non ha problemi, infatti, ad attraversare la membrana essendo altamente lipofilo) che traslocato nel nucleo agisce quale modulatore dell'espressione genica, aumentando o diminuendo la sintesi di proteine che determinano l'effetto biologico dell'ormone.\nAlcuni tra gli effetti biologici dell'ormone sono:\nLa secrezione di estradiolo \u00e8 prevalente nella prima fase del ciclo ovarico, cio\u00e8 la fase follicolare.\nLa degenerazione del corpo luteo al termine del precedente ciclo provoca un crollo dei valori di progesterone ed estradiolo.\nQuesto stimola a feedback la secrezione ipofisaria di FSH, che recluta un limitato numero di follicoli primordiali inducendone la maturazione verso lo stadio di follicolo primario e secondario.\nI follicoli secondari rispondono all'FSH producendo (come visto sopra) estradiolo; si ha perci\u00f2 un incremento dell'estradiolo che inibisce a feedback il rilascio di FSH. \nIl crollo dei valori di FSH induce l'atresia, cio\u00e8 la degenerazione, di tutti i follicoli precedentemente in maturazione, tranne uno (follicolo dominante) che, esprimendo il massimo numero di recettori dell'FSH, si salva dall'atresia e si ingrandisce notevolmente diventando follicolo terziario o follicolo pre-ovulatorio o follicolo di Graaf.\nQuesto produce grosse quantit\u00e0 di estradiolo.\nIndicazioni.\nIl principio attivo viene utilizzato come prevenzioni contro i sintomi genitourinari, causati dalla mancanza di estrogeni nel corpo e nella profilassi dell'osteoporosi.\nRischi.\nEsistono rischi per la donna che assume tali farmaci di manifestazioni pericolose come il carcinoma mammario e la tromboembolia venosa.\nControindicazioni.\nDa evitare in caso di gravidanza e allattamento.\nEffetti indesiderati.\nVomito, cefalea, depressione, pancreatite, vertigini, nausea, diarrea, alterazioni della libido. Da notare che per le terapie lunghe una volta che termina la somministrazione pu\u00f2 comportare sanguinamento.\nDosaggi.\nPer via orale:\nPer via transdermica"}
{"id": "1826629", "revid": "729019", "url": "https://it.wikipedia.org/wiki?curid=1826629", "title": "Eastern Conference (NHL)", "text": "La Eastern Conference (in francese: Conf\u00e9rence de l'Est) \u00e8 una delle due conference della National Hockey League (NHL) utilizzata per dividere le squadre. La sua controparte \u00e8 la Western Conference.\nNota precedentemente con il nome di Prince of Wales Conference (o Wales Conference), venne creata nel 1974 quando la NHL riorganizz\u00f2 le proprie squadre in due conference e quattro divisioni. Dato che le nuove conference e divisioni non avevano particolari riferimenti con la geografia del Nord America, i riferimenti geografici vennero rimossi. La conference prese il nome dal Prince of Wales Trophy, trofeo che attualmente viene assegnato alla squadra vincitrice della conference.\nLe conference e le divisioni vennero riorganizzate nel 1981 per riflettere meglio le ubicazioni geografiche delle squadre, ma i nomi esistenti vennero mantenuti, e la Wales Conference divenne la conference delle squadre localizzate nell'Est del Nord America. I nomi delle conference e delle divisioni vennero infine cambiati nel 1993 per inquadrare meglio le zone geografiche. Il nuovo commissario della NHL di quel periodo, Gary Bettman, fece il cambiamento per aiutare chi non seguiva l'hockey a capire meglio il gioco, in modo analogo alla NBA. La NFL e la MLB invece, mantengono una suddivisione geografica riguardante le sole divisioni all'interno di due \"league\" che coprono l'intero territorio nordamericano.\nDivisioni.\nPrima della riorganizzazione del 1993, la Wales Conference consisteva di due divisioni: la Adams Division e la Patrick Division. Fino al 2013 invece la Eastern Conference comprese 15 squadre suddivise in tre divisioni: Atlantic, Northeast, e Southeast. Dopo la riforma del 2013 le divisioni tornarono ad essere solo due:"}
{"id": "1826631", "revid": "1442080", "url": "https://it.wikipedia.org/wiki?curid=1826631", "title": "Premio Hugo per il miglior racconto breve", "text": "Il premio Hugo per il miglior racconto breve (\"Hugo Award for Best Short Story\") \u00e8 un premio letterario assegnato annualmente dal 1955 dalla World Science Fiction Society nel corso della Worldcon ad opere di fantascienza o fantasy di lunghezza inferiore alle 7.500 parole.\nIl plurivincitore di questo riconoscimento \u00e8 Harlan Ellison, che l'ha ricevuto quattro volte: nel 1966, 1968, 1969 e 1978. Ellison ha vinto anche tre volte il Premio Hugo per il miglior racconto.\nVincitori e candidati.\nI vincitori sono indicati in grassetto. A seguire i finalisti, nell'ordine del sito ufficiale.\nRetro Hugo.\nI premi Retro Hugo vengono assegnati 50, 75 o 100 anni dopo rispetto ad anni in cui la Worldcon non assegn\u00f2 il premio."}
{"id": "1826632", "revid": "131358", "url": "https://it.wikipedia.org/wiki?curid=1826632", "title": "AFC Tubize", "text": ""}
{"id": "1826633", "revid": "125717315", "url": "https://it.wikipedia.org/wiki?curid=1826633", "title": "Alessio Secco", "text": "Biografia.\nAlessio \u00e8 figlio del ragioniere Sergio Secco, ex impiegato della Juventus e braccio destro di Boniperti durante la sua presidenza.\nCarriera.\nEntra a far parte dello staff della Juventus nel 1995, inizialmente come addetto stampa, in seguito inizia a operare dalla stagione 2000-2001 come team manager e infine, dopo la vicenda \"Calciopoli\", diviene direttore sportivo, ricevendo l'incarico il 23 maggio 2006. Dopo l'incidente occorso il 3 maggio 2008, una volta tornato operativo, si \u00e8 subito rimesso al lavoro e, col contributo di Blanc, ha permesso l'arrivo a Torino del centravanti Amauri, acquistato dal Palermo. Il 14 maggio 2010 rassegna le dimissioni dopo quindici anni di permanenza nella societ\u00e0 bianconera.\nL'8 luglio 2012 viene ingaggiato dal , club nel quale ricoprir\u00e0 il ruolo di direttore generale. Il 3 luglio 2013 dopo quasi un anno rassegna le dimissioni per approdare al .\nIl 3 luglio 2013 diventa il direttore sportivo del . Lo stesso giorno in accordo con il presidente Diego Penocchio, affida l'incarico di responsabile tecnico della prima squadra a Dario Marcolin, con lui al Modena. Il 29 agosto entra nel consiglio direttivo del Settore Tecnico della FIGC come rappresentante per la Lega Serie B. Il 4 gennaio 2014 interrompe consensualmente il rapporto con il Padova.\nVicende giudiziarie.\nNel dicembre del 2007 \u00e8 stato accusato di intrattenere rapporti professionali con Luciano Moggi, al momento inibito per cinque anni e quindi impossibilitato a operare nel mondo del calcio. \u00c8 stato anche ascoltato dalla Procura Federale nel merito della vicenda, Il 16 luglio 2008 \u00e8 stato inibito per un mese dalla Procura per aver trattato la cessione di Criscito al Genoa con il presidente rossoblu Enrico Preziosi, anch'egli gi\u00e0 inibito in via definitiva dalla giustizia sportiva.\nVita privata.\nSecco \u00e8 sposato e ha due figli: Filippo e Sofia. Tutta la famiglia vive a Torino. "}
{"id": "1826637", "revid": "1745361", "url": "https://it.wikipedia.org/wiki?curid=1826637", "title": "Enotria", "text": "L'Enotria era un'antica regione d'Italia meridionale, di difficile delimitazione, ma che sicuramente comprendeva le frange sud-orientali della Campania, la Basilicata e la Calabria, abitate dagli Enotri, fin dalla prima ondata di genti italiche indoeuropee.\nIl nome Enotria deriva dal greco \u00f4inos (vino) a causa dei floridi e numerosi vigneti del territorio.\nIl territorio.\nIl Cilento, la Basilicata centrale e meridionale, la parte della odierna Calabria, delimitata a nord dal fiume Lao, ad est dall'altopiano della Sila, a sud dall'istmo di Catanzaro (il punto pi\u00f9 stretto d'Italia ), ad ovest dal mar Tirreno, nel periodo dall'VIII al IV secolo a.C. fu chiamata Enotria dalla maggior parte degli scrittori del tempo. estendono il dominio degli Enotri su un territorio pi\u00f9 vasto e/o diverso.\nMancando, purtroppo, di approfondite e sistematiche indagini archeologiche, le contraddizioni emergenti da una documentazione letteraria alquanto frammentaria e manipolata, lasciano adito a pi\u00f9 e diverse congetture circa l'esatta estensione e delimitazione territoriale della Enotria.\nDionigi di Alicarnasso la descrive come una terra ottima per l'agricoltura e la pastorizia, scarsamente popolata, comunque amplissima.\nLe acque.\nL'Enotria fu ricca di sorgenti e di fiumi.\nL'acqua pura, scrosciante dalle viscere della roccia, fu per gli antichi un fattore importante per la nascita e lo sviluppo dei primi agglomerati umani. La possibilit\u00e0 di attingervi facilmente e continuativamente determin\u00f2 la capacit\u00e0 di alcuni luoghi di assurgere a elevati livelli di insediamento. I fiumi, che rendevano fertili i campi, disponibile un copioso pescato, percorribile il territorio da monte a valle, costituivano una forte attrazione per livelli organizzativi sempre pi\u00f9 alti e forti.\nIl punto di confluenza di alcuni di essi rendeva il luogo strategico, costituiva elemento determinante di scelte insediative di sicuro prestigio.\nTra i maggiori corsi d'acqua il Tanagro (in Campania), il Sinni, l'Agri, il Salandrella-Cavone, il Basento e il Bradano (in Basilicata), il Crati, il Busento, il Neto, il Sibaris (Coscile), il Lao, il Muconio (Moccone), l'Ocinaron (Savuto), L'Esaro, l'Acheronte (in Calabria), descritti sin dall'antichit\u00e0, conservando i nomi attuali quasi inalterati.\nI loro corsi, ripidi, impetuosi, profondi contrassegnavano un paesaggio governato da arcane forze, generato da divinit\u00e0 venerande quanto terrificanti.\nIl Crati, senz'altro il maggiore, era molto pescoso e aurifero, vantava la propriet\u00e0 di curare l'ulcera ai vitelli e di schiarire i capelli (secondo Plinio da Teofrasto). Secondo Ovidio lungo le sue rive fu sepolta Anna, sorella di Didone, venuta in questi luoghi dopo la morte della regina a causa della partenza di Enea da Cartagine. Probabilmente, almeno per un suo esteso tratto, era anche agevolmente navigabile.\nIl Busento, pescoso anch'esso, tortuoso e rumoreggiante nei suoi anfratti oscuri e boscosi, aveva fama di scurire i capelli.\nIl Muconio, che nasce dalla Sila e con rapido ed impetuoso corso affluisce nel Crati in territorio di Bisignano, molto pi\u00f9 gi\u00f9 di Cosenza, fu conosciuto in antichit\u00e0 per le propriet\u00e0 curative e la pescosit\u00e0 delle sue acque schiumose e aveva fama di giovare alla rapida crescita dei vitelli.\nL'Acheronte, che insieme a tanti altri toponimi, a suffragio della tesi dell'origine arcadica degli Enotri o della tendenza dei greci di attribuire la toponomastica d'origine ai luoghi che ricordavano quelli della madrepatria, ripete quelli d'oltre Jonio in Tesprozia, fu famoso per la decisiva battaglia condottavi dai Bruzi e dai Lucani contro Alessandro il Molosso, che vi per\u00ec miseramente, confermando clamorosamente l'oracolo di Dodona.\nAd esso si danno numerose e diversissime localizzazioni, tra cui, con qualche attendibilit\u00e0, quella dell'attuale Caronte di Mendicino. Quest'ultimo nasce con rami diversi dalle montagne, pregne di sorgenti, di Cocuzzo, vetta della catena costiera, in territorio della odierna Mendicino; i suoi tre rami principali (Mericano, Acronte e Caronte) si congiungono in localit\u00e0 Merenzata (lato Mendicino) e Lacconi (lato Carolei); si immette, subito dopo il Ponte dei Granci, nel Busento, che, dopo breve tratto, ai piedi del colle Tenimento, accoglie le acque dello Jassa per perdersi, infine, nel Crati, cingendo Cosenza ai piedi del colle Pancrazio.\nIl suo corso \u00e8 caratterizzato da gole profonde, strette valli segnate da paurosi appicchi di roccia, rupi maestose e minacciose, che ancora oggi mostrano intatta la loro formidabile fierezza; per lunghi tratti scorre sotterraneo, immergendosi nel fondo del suo letto o precipitando nei numerosi inghiottitoi carsici; caverne preistoriche abitate da tempi remotissimi, alture, pianori e colline frequentate dall'uomo in ogni tempo, caratterizzano le sue sponde.\nLa montagna.\nIl sistema montuoso dell'Enotria \u00e8 costituito a Nord dall'appennino Lucano e Calabro-Lucano, di cui il massiccio del Pollino \u00e8 il pi\u00f9 imponente, ad Ovest dalla catena costiera calabra e ad Est dall'altopiano silano.\nLa Silva (Sila) e il monte Apollineo (Pollino), erano selve praticamente poco adatte ad accogliere sistemi urbani di qualche durata ed importanza. Certamente accoglievano \u201cpresidi\u201d a guardia di importanti vie di comunicazione, per l'accoglienza stagionale della transumanza e per l'estrazione di pece e legname, oppure per celebrazioni religiose di carattere straordinario ed eccezionale. Comunque, le specifiche caratteristiche di imperviet\u00e0 e di inaccessibilit\u00e0, ancora oggi riscontrabili in aree interne di esse, a quel tempo dovevano rappresentare ostacolo insormontabile, quantomeno, alla diffusione di sistemi di insediamenti estesi, continui, evoluti e urbanizzati.\nL'area geografica di maggiore interesse e sviluppo \u201curbano\u201d degli Enotri, popolo di montanari che resero fertile e abitata tutta la loro terra, fu, perci\u00f2, prevalentemente l'entroterra costiero e vallivo, caratterizzato, dalla parte del mare, da pochi e poco sicuri approdi alle foci del Savuto e del Lao, dalla parte del Crati, da colline ubertose, valli verdi e fertili, acque pure e copiose, luoghi facilmente abitabili e facilmente difendibili, naturalmente fortificati e disposti, in posizioni strategiche, a controllo delle vie di comunicazione, quasi creazione benigna di divinit\u00e0 propizie.\nAl centro di essa, in posizione eccezionale, la cima di monte Cocuzzo, alta 1541 s. l. m., con la sua classica e mistica forma piramidale, archetipo della montagna, del luogo che ascende al divino, della casa del dio;\u201c locus\u201d residenza naturale di quelle forze, di quelle divinit\u00e0 prepotenti, \u201cidea\u201d primordiale del tempio e dell'immortalit\u00e0.\nDa quella cima era possibile dominare ad occhio nudo tutta questa parte di Enotria, controllarne tutte le vie di comunicazione, tutti gli insediamenti umani.\nLimpida e netta nei giorni sereni, elevata su o tra un branco di nubi nei giorni di foschia, illuminata da raffiche di fulmini in quelli tempestosi, appariva, e appare tuttora, il riferimento certo e costante di chi, venendo da Sibari, ha appena superato le gole di Tarsia, oppure venendo da Velia ha appena svoltato Capo Palinuro, oppure si affaccia sul Crati dalle pendici della Sila, oppure ha appena risalito il Neto o il Savuto, oppure cerca la via dello Jonio provenendo dal golfo lametino, oppure naviga in ogni direzione il lungocosta tirrenico dal Cilento allo Stretto.\nAscendendo quella vetta era possibile contattare direttamente e propiziarsi qualsiasi divinit\u00e0 a presidio di quei luoghi e delle forze della natura.\nLe vie di comunicazione.\nLe maggiori vie di comunicazione del tempo furono condizionate, in maniera determinante, dalla difficile orografia dei luoghi; i fiumi, con le loro valli, ne indicavano i tracciati pi\u00f9 agevoli e favorevoli.\nLa valle del Crati rappresentava il percorso principale nord \u2013 sud, quelle del Neto, del Savuto, del Coscile e del Caronte i pi\u00f9 frequenti collegamenti est \u2013 ovest.\nNel sistema gerarchico offerto naturalmente dal territorio, primeggiava, senza sostanziali alternative, l'asse longitudinale (il Crati); in senso trasversale, invece, sussistevano condizioni di maggiore omogeneit\u00e0, con prevalenza della via dell'Esaro o Coscile a Nord, del Neto \u2013 Savuto o Neto \u2013 Acheronte a Sud.\nLe trasversali sud richiedevano il controllo delle zone montagnose ed impervie della Sila, per cui risultavano condizionate dalla situazione politica del momento, a quel tempo contrassegnata da repentini sconvolgimenti.D'altra parte, le vie trasversali, istmiche, erano indispensabili al mantenimento ed allo sviluppo dei traffici mercantili dal Tirreno allo Jonio e viceversa.\nSi pu\u00f2 quindi immaginare che la pi\u00f9 importante via istmica Jonio \u2013 Tirreno del territorio enotrio fu quella che da Sibari risaliva il Crati fino all'odierna Cosenza, poi il Caronte fino al crinale montano, valicato il quale, discendendo il Catocastro, raggiungeva il Tirreno nei pressi di Amantea (Clampetia).\nUn'importante via che ricadeva, ineludibilmente, sotto il controllo di Pandosia e di monte Cocuzzo, che con la sua cima la indicava dall'inizio alla fine."}
{"id": "1826638", "revid": "290948", "url": "https://it.wikipedia.org/wiki?curid=1826638", "title": "Aldo Salvadori", "text": "Biografia.\nDi origini toscane, si forma all'Istituto d'Arte di Firenze, dove visita frequentemente i musei cittadini, appassionandosi alle opere del rinascimento copiandone alcune e riproponendole. \u00c8 poi a Parigi per studiarvi gli Impressionisti.\nChiamatovi da Guido Balsamo Stella, per vari anni insegna Arti decorative e Composizione all'Istituto Superiore di Industrie Artistiche di Monza. \nEspone in numerose manifestazioni d'Italia ed estere: quasi a ogni Biennale di Venezia dal 1930 al 1956 e a tutte le Quadriennali romane tra il 1931 e il 1963, anno nel quale realizza la decorazione delle navi Cristoforo Colombo, Michelangelo Buonarroti e Raffaello Sanzio.\nSalvadori \u00e8 fra i pittori che l'imprenditore Giuseppe Verzocchi contatta per la sua raccolta di opere sul tema del lavoro: realizza cos\u00ec \"La modella\" (1949-1950), quadro che, insieme all\"'Autoritratto\", \u00e8 oggi conservato nella Collezione Verzocchi, presso la Pinacoteca Civica di Forl\u00ec.\nHa insegnato anche all'Accademia di Brera dal 1944 al 1968, anno in cui si ritira dall'insegnamento per dedicarsi totalmente all'arte.\nLe sue ceneri sono tumulate in una celletta al Cimitero Maggiore di Milano."}
{"id": "1826639", "revid": "85405", "url": "https://it.wikipedia.org/wiki?curid=1826639", "title": "Nino Salvo", "text": ""}
{"id": "1826640", "revid": "30300", "url": "https://it.wikipedia.org/wiki?curid=1826640", "title": "Tiago Mendes Cardoso", "text": ""}
{"id": "1826641", "revid": "1305772", "url": "https://it.wikipedia.org/wiki?curid=1826641", "title": "Freyja (disambigua)", "text": ""}
{"id": "1826645", "revid": "767487", "url": "https://it.wikipedia.org/wiki?curid=1826645", "title": "Murray Head", "text": "Vita e carriera.\nMurray Head \u00e8 figlio di Seafield Head, regista di documentari, e di Helen Shingler, attrice. Suo fratello Anthony Head ha recitato nella nota serie \"Buffy l'ammazzavampiri\". Head ha studiato al Lyc\u00e9e Fran\u00e7ais Charles de Gaulle di South Kensington, a Londra, e alla Hampton School di Hampton.\nHa iniziato a scrivere canzoni fin da bambino. Alla met\u00e0 degli anni sessanta \u00e8 stato messo sotto contratto discografico a Londra. Il suo successo \u00e8 stato limitato, fino a quando ottiene da Tim Rice e Andrew Lloyd Webber il ruolo di Giuda Iscariota nell'album del musical \"Jesus Christ Superstar\".\nIl suo debutto cinematografico \u00e8 stato nel film \"Questo difficile amore\" (1966). Ha interpretato, insieme a Peter Finch e Glenda Jackson, uno dei ruoli principali nel film \"Domenica, maledetta domenica\" (1971), che ebbe una nomination all'Oscar come miglior film. Tuttavia non ha avuto un grande successo di pubblico nei dieci anni seguenti, eccetto per il suo singolo \"Say It Ain't So Joe\", nel 1975). Nel marzo del 1979, \u00e8 apparso nell'ultimo episodio del programma ITV \"Return of the Saint\".\nMurray Head \u00e8 tornato sotto i riflettori nel 1984 interpretando \"l'Americano\" nell'album del musical \"Chess\". Ha poi inciso la canzone \"One Night in Bangkok\", tratta da \"Chess\", grande successo mondiale per un singolo tratto da un musical di Broadway nelle radio statunitensi e tedesche.\nNegli anni a seguire ha avuto scarsi successi discografici in Gran Bretagna. In compenso, ha inciso molti album in francese ed \u00e8 piuttosto conosciuto in Francia e Canada.\nNel 1999 ha partecipato alla scrittura della sceneggiatura di \"Les enfants du si\u00e8cle\". Fra le sue partecipazioni c'\u00e8 il ruolo del padre di Cindy nella commedia musicale \"Cindy\" (2002) di Luc Plamondon, basata sulla storia di Cenerentola. Successivamente Head \u00e8 apparso alla TV britannica negli spettacoli \"Metropolitan Police\", \"Casualty\", \"Judge John Deed\" e \"Heartbeat\".\nVita privata.\nNel 1972 ha sposato Susan Ellis Jones, da cui ha divorziato nel 1992. Ha due figlie: Katherine e Sophie."}
{"id": "1826648", "revid": "729019", "url": "https://it.wikipedia.org/wiki?curid=1826648", "title": "Western Conference (NHL)", "text": "La Western Conference (in francese: Conf\u00e9rence de l'Ouest) \u00e8 una delle due conference della National Hockey League (NHL) utilizzata per dividere le squadre. La sua controparte \u00e8 la Eastern Conference.\nNota precedentemente con il nome di Clarence Campbell Conference (o Campbell Conference), venne creata nel 1974 quando la NHL riorganizz\u00f2 le proprie squadre in due conference e quattro divisioni. Dato che le nuove conference e divisioni non avevano particolari riferimenti con la geografia del Nord America, i riferimenti geografici vennero rimossi. La conference prese il nome dal Clarence S. Campbell Bowl, trofeo che attualmente viene assegnato alla squadra vincitrice della conference.\nLe conference e le divisioni vennero riorganizzate nel 1981 per riflettere meglio le ubicazioni geografiche delle squadre, ma i nomi esistenti vennero mantenuti, e la Campbell Conference divenne la conference delle squadre localizzate nell'Ovest del Nord America. I nomi delle conference e delle divisioni vennero infine cambiati nel 1993 per inquadrare meglio le zone geografiche. Il nuovo commissario della NHL di quel periodo, Gary Bettman, fece il cambiamento per aiutare chi non seguiva l'hockey a capire meglio il gioco, in modo analogo alla NBA. La NFL e la MLB invece, mantengono una suddivisione geografica riguardante le sole divisioni all'interno di due \"league\" che coprono l'intero territorio nordamericano.\nDivisioni.\nPrima della riorganizzazione del 1993, la Campbell Conference consisteva di due divisioni: la Norris Division e la Smythe Division. Fino al 2013 invece la Eastern Conference comprese 15 squadre suddivise in tre divisioni: Central, Northwest, e Pacific. Dopo la riforma del 2013 le divisioni tornarono ad essere solo due:"}
{"id": "1826649", "revid": "466539", "url": "https://it.wikipedia.org/wiki?curid=1826649", "title": "Enjera", "text": "L'Injera (in ge'ez: \u12a5\u1295\u1300\u122b, \u0259n\u01e7\u00e4ra) \u00e8 il piatto base della cucina etiope ed eritrea e viene preparata con la farina di teff, un cereale originario degli altopiani etiopici.\nCon farina e acqua si ottiene un impasto cremoso che viene lasciato fermentare per 24 ore; per la cottura viene versato e spalmato su larghe piastre scaldate, chiuse da un coperchio (quelle tradizionali si chiamano mogogo), in modo che il calore sia pi\u00f9 forte sul lato inferiore a contatto con la piastra e pi\u00f9 diffuso sul lato superiore. In pochi minuti di cottura si ottiene una larga cr\u00eape spugnosa di colore grigiastro, con numerose bollicine e un sapore leggermente acidulo, dovuti alla fermentazione.\nL'injera \u00e8 un ingrediente base dello zighin\u00ec, uno dei piatti della cucina eritrea. Generalmente accompagna altre pietanze quali carne (\"dorowot\", \"segawot\") o verdure. Rotoli di injera vengono serviti a parte e, strappati a brandelli, servono per portare il cibo alla bocca."}
{"id": "1826650", "revid": "287204", "url": "https://it.wikipedia.org/wiki?curid=1826650", "title": "Serie A 1950 (pallavolo maschile)", "text": "La Serie A maschile FIPAV 1950 fu la 5\u00aa edizione del principale torneo pallavolistico italiano organizzato dalla FIPAV.\nAl torneo presero parte dodici squadre, divise in due gironi eliminatori che qualificarono quattro squadre a un girone finale, le cui gare si svolsero a Modena il 29 e il 30 luglio 1950. Lo scudetto and\u00f2 alla Ferrovieri Parma. Nel girone B l'Ansaldo Genova si ritir\u00f2 prima dell'inizio del campionato."}
{"id": "1826654", "revid": "123160725", "url": "https://it.wikipedia.org/wiki?curid=1826654", "title": "Universit\u00e0 di Buffalo", "text": "LUniversit\u00e0 di Buffalo (UB) \u00e8 un'universit\u00e0 degli Stati Uniti d'America nello stato di New York, fondata nel 1846. Il nome ufficiale completo \u00e8 \"University at Buffalo, The State University of New York\".\n\u00c8 una delle sedi della State University of New York."}
{"id": "1826655", "revid": "838137", "url": "https://it.wikipedia.org/wiki?curid=1826655", "title": "Latte vaccino", "text": ""}
{"id": "1826657", "revid": "1983214", "url": "https://it.wikipedia.org/wiki?curid=1826657", "title": "Parco nazionale di Taman Negara", "text": "Il parco nazionale di Taman Negara \u00e8 un parco nazionale della Malaysia.\nStoria.\nIstituito nel 1925 come riserva col nome \"Gunung Tahan\" ed una superficie di 1300 km\u00b2 venne trasformato in parco nazionale nel 1939 col nome di parco nazionale di Re Giorgio V dai sultani di Pahang, Kelantan e Terengganu e dall'amministrazione coloniale britannica. \nDopo l'indipendenza della Malaysia (1957) fu rinominato Taman Negara, che in malese significa letteralmente \u00abparco nazionale\u00bb. La giurisdizione del parco pass\u00f2 al sovrano (all'epoca Abdul Rahman di Negeri Sembilan) e ai sultani dei tre stati in cui \u00e8 compreso. Dal 1984 fa parte delle aree protette dell'ASEAN.\nIl Taman Negara si estende su tre stati, Pahang, Kelantan e Terengganu, ognuno dei quali con la propria legislazione.\nGeografia.\nIl parco si estende tra gli 80 e i 2187 m s.l.m. le quote pi\u00f9 elevate si raggiungono nel massiccio del Tahan che comprende la vetta pi\u00f9 elevata della penisola malese, il Gunung Tahan (2 187 m s.l.m.). \nLe foreste pluviali al suo interno sono tra le pi\u00f9 antiche al mondo, si \u00e8 stimato che risalgano a 130 milioni di anni fa. La grande abbondanza di biodiversit\u00e0 presente ne fa uno degli ecosistemi pi\u00f9 ricchi e complessi del mondo.\nFauna.\nTaman Negara \u00e8 la dimora di oltre 150 specie di mammiferi, tra di essi alcuni felini come la tigre malese, il leopardo nebuloso, il gatto leopardo, il gatto a testa piatta e il gatto di Temminck.\nFra i mammiferi di grandi dimensioni vi sono elefante asiatico e il \"Bos gaurus hubbacki\" (una specie di Gaur), nel parco si trovano anche il tapiro della Malesia, il muntjak della Sonda, il binturong e l'orso malese. \nTra i primati il siamango, il gibbone dalle mani bianche, il langur dagli occhiali e il presbite di Sumatra. \nSi aggiungono circa 80 specie di pipistrelli e 30 specie di roditori. \nLe specie di uccelli inventariate, escludendo i migratori, sono 479. 53 sono le specie di pesci di acqua dolce, 57 quelle di anfibi e 67 i serpenti tra i quali alcune specie rare. \nNel fiume Tahan \u00e8 una specie protetta il mahseer malese (in malese \"ikan kelah\"), un tipo di pesce catturato soprattutto dai praticanti della pesca sportiva.\nFlora.\nIl parco nazionale \u00e8 un'area con una vastissima moltitudine di specie di piante, se ne trovano oltre 3000 specie. Spiccano le felci con oltre 246 specie.\nTra le piante ad alto fusto ve ne sono alcune endemiche dell'area, tra cui le conifere \"Agathis flavescens\", \"Podocarpus deflexus\" e \"Podocarpus montana\". Tra le carnivore la \"Nepenthes gracillima\", \"Nepenthes macfarlanei\" e \"Nepenthes sanguinea\".\nSi ritiene che oltre il 30% delle palme conosciute in Malaysia siano presenti nel parco.\nEcoturismo.\nIl parco \u00e8 una tra le pi\u00f9 famose destinazioni ecoturistiche della Malesia e al suo interno si trovano numerose attrazioni geologiche e biologiche. Comprende il Gunung Tahan che \u00e8 la vetta pi\u00f9 alta della penisola malese; i punti di partenza per la scalata sono Kuala Tahan o Merapoh. \nTra le altre attrazioni nei pressi di Kuala Tahan (il quartier generale del Parco per il Pahang) vi sono la passeggiata tra la canopia su oltre 500 metri di ponti pedonali sospesi sulla foresta a 45 metri di altezza, il sistema di grotte di Gua Telinga e le rapide di Lata Berkoh. I visitatori possono esplorare la foresta pluviale tropicale, effettuare il birdwatching, fare escursionismo nella giungla (ad esempio nella zona di Tenor Rentis), risalire con imbarcazioni i corsi d'acqua maggiori e fare \"rafting\" sulle rapide.\nI visitatori del parco devono ottenere il permesso di entrata dal Dipartimento della Natura e dei Parchi Nazionali. Possono pernottare nei bungalow rialzati tipo palafitta disseminati nella foresta, che permettono osservazioni notturne degli animali, e nelle altre strutture ricettive pi\u00f9 tradizionali."}
{"id": "1826658", "revid": "767487", "url": "https://it.wikipedia.org/wiki?curid=1826658", "title": "Trentino Bui", "text": "Carriera.\nCresciuto nella Vis Pesaro, squadra della sua citt\u00e0 con la quale debutta in prima squadra, nella quale si rivela come ala, viene acquistato dalla Roma nella stagione 1938-39. Il campionato si rivela sfortunato, tanto che non riesce a debuttare con la maglia giallo rossa, venendo ceduto in prestito all'Atalanta.\nCon i bergamaschi disputa una grande stagione, coronata con la promozione in serie A. Ritorna quindi alla Roma, dove non riesce a sfondare, anche per la concorrenza di altri giocatori, venendo venduto alla Vis Pesaro. In serie C con la squadra con la quale era cresciuto riesce a riproporsi su grandi livelli, tanto da essere acquistato dalla Fiorentina. Tuttavia nemmeno a Firenze riesce ad imporsi, passando al Legnano ed alla Mestrina (serie B), concludendo poi la carriera all'Abbiategrasso (serie C)."}
{"id": "1826663", "revid": "110157", "url": "https://it.wikipedia.org/wiki?curid=1826663", "title": "Talnach", "text": "Talnach \u00e8 una localit\u00e0 della Russia fondata nel 1960, situata a circa 25 kilometri a nord-est di Noril'sk. \u00c8 separata da questa dal fiume Noril'skaja ed \u00e8 situata ai piedi dell'Altopiano Putorana. Appartiene al territorio di Krasnojarsk.\nPresente.\nDopo aver ottenuto nel 1982 lo status di citt\u00e0, nel 2005 Talnach \u00e8 stata unita amministrativamente a Noril'sk.\nFacendo ora parte di Noril'sk \u00e8 stata dichiarata, come questa, citt\u00e0 chiusa: \u00e8 vietato l'ingresso agli stranieri se non per giustificati motivi di lavoro o invito di residenti nella citt\u00e0.\nA sud-est di Talnach vi \u00e8 un piccolo impianto sciistico per sci di fondo e sci alpino. Nei pressi dell'impianto vi \u00e8 la gola delle \"Rocce Rosse\", costituita da una cascata ed un piccolo bacino lacustre (profondo 9 metri), circondato da una parete rocciosa dal colore rossastro, dove durante l'estate vengono praticate arrampicata ed alpinismo.\nEconomia.\nTalnach \u00e8 il sito della maggior parte delle miniere (per un totale di 3000\u00a0km di gallerie) che servono la produzione di nickel e di altri materiali nell'industria metallurgica locale della \"MMC Norilsk Nickel\". Il minerale talnakhite prende il nome proprio dalla citt\u00e0 di Talnach, dove \u00e8 stato scoperto nel 1963.\nNel 1966 venne rinvenuto per la prima volta il minerale Zvyagintsevite.\nNell'area di Talnach vi sono diverse miniere:\nGeografia fisica.\nClima.\nTalnach \u00e8 una delle citt\u00e0 pi\u00f9 fredde al mondo con 265 giorno all'anno con le temperature sotto 0 \u00b0C.\nLa neve permane al suolo per circa 8 mesi dal mese di ottobre fino al mese di giugno.\nLa notte polare dura da dicembre a met\u00e0 gennaio, cos\u00ec come in estate il Sole non tramonta mai per circa due mesi.\nInfrastrutture e trasporti.\nAereo.\nLa citt\u00e0 \u00e8 servita dall'Aeroporto di Noril'sk-Alykel' con i voli di linea diretti verso principali citt\u00e0 della Russia europea e della Siberia."}
{"id": "1826664", "revid": "1305772", "url": "https://it.wikipedia.org/wiki?curid=1826664", "title": "Guitar Hero III Mobile", "text": "Guitar Hero III Mobile \u00e8 un gioco per cellulari studiato appositamente da MachineWorks NorthWest per conto di Activision.\nModalit\u00e0 di gioco.\nIl gioco ripropone il gameplay tipico della serie di \"Guitar Hero\" ponendo l'obiettivo di suonare le note premendo i tasti corrispondenti a tempo. In questo caso, invece di premere i tasti sul manico di un controller si preme i tasti del proprio cellulare. Questa versione \"ridotta\" ne prevede solo tre ed equivalgono ai tasti \"4\", \"5\" e \"6\" del tastierino numerico.\nLe canzoni sono divise in 4 set comprendenti ognuna un bis; esattamente come nella serie principale il procedimento nella carriera permetter\u00e0 di sbloccare nuovi oggetti e personaggi.\nSoundtrack.\nIl gioco \u00e8 composto da 15 canzoni prese dai vari capitoli per console e gode di 3 nuove canzoni rese disponibili ogni mese il cui totale ha gi\u00e0 superato la cinquantina di unit\u00e0 nell'arco del primo anno di vita del titolo.\nQua di seguito la tracklist del gioco:"}
{"id": "1826665", "revid": "62244", "url": "https://it.wikipedia.org/wiki?curid=1826665", "title": "Vincolo di bilancio", "text": "In microeconomia il vincolo di bilancio (anche chiamato \"retta di bilancio\", o \"isoreddito\") \u00e8 la rappresentazione dei panieri di beni e servizi che il consumatore \u00e8 in grado di acquistare in relazione al suo reddito e ai prezzi dei beni e servizi e che allo stesso tempo esauriscono completamente il suo budget.\nSe si prendono in considerazione due tipi di beni, x e y, una famiglia con reddito mensile R non potr\u00e0 decidere di acquistare una quantit\u00e0 illimitata dei due beni, i cui prezzi sono formula_1 e formula_2, ma la famiglia potr\u00e0 decidere di acquistare panieri di beni il cui valore eguagli al massimo il reddito che il consumatore \u00e8 disposto a spendere:\ndove formula_4 rappresenta la quantit\u00e0 del bene x e formula_5 la quantit\u00e0 del bene y. Mentre la pendenza assoluta della curva \u00e8 uguale al prezzo del primo bene, in rapporto con il prezzo del secondo bene.\nLa spesa totale della famiglia per i beni x e y deve essere uguale od inferiore al reddito che ha a disposizione.\nSupponiamo che il consumatore possa spendere 5 euro al giorno, \u00e8 chiaro che il consumatore potrebbe spendere il proprio denaro per acquistare una qualsiasi delle numerose combinazioni possibili di due beni."}
{"id": "1826668", "revid": "767487", "url": "https://it.wikipedia.org/wiki?curid=1826668", "title": "Giovanni Ravasi", "text": " "}
{"id": "1826670", "revid": "411198", "url": "https://it.wikipedia.org/wiki?curid=1826670", "title": "Villa Conchiglia", "text": ""}
{"id": "1826672", "revid": "834265", "url": "https://it.wikipedia.org/wiki?curid=1826672", "title": "Universit\u00e0 Bar-Ilan", "text": " \nL'Universit\u00e0 Bar-Ilan (, \"Universit\u00e1t Bar-Il\u00e1n\") \u00e8 un'universit\u00e0 situata a Ramat Gan, nel distretto di Tel Aviv. Fondata nel 1955, \u00e8 la seconda pi\u00f9 grande istituzione accademica israeliana, con oltre 26.800 studenti (dei quali 9000 in sedi regionali) e un personale docente di 1350 unit\u00e0.\nSi caratterizza per i ponti che stabilisce tra gli studi religiosi e quelli laici. Le materie insegnate sono molto varie e includono economia, scienze umane, matematica, informatica, ingegneria, fisica, letteratura, religione ebraica, lingue, e molte altre."}
{"id": "1826675", "revid": "599013", "url": "https://it.wikipedia.org/wiki?curid=1826675", "title": "Francesco Tagliani", "text": ""}
{"id": "1826676", "revid": "1772222", "url": "https://it.wikipedia.org/wiki?curid=1826676", "title": "Fisico medico", "text": "Il fisico medico \u00e8 un professionista sanitario che applica i principi e le metodologie della fisica in medicina, nei settori della prevenzione, della diagnosi e della cura, al fine di assicurare la qualit\u00e0 delle prestazioni erogate e la prevenzione dei rischi per i pazienti, gli operatori e la popolazione in generale. \nHa un ruolo fondamentale in tutti i campi di applicazione della fisica alla medicina, ma in particolare in quello della diagnosi e della cura dei tumori: in questo campo il progresso scientifico e tecnologico \u00e8 stato enorme ed ha determinato una serie di conseguenze tali da imporre l'integrazione di diverse professionalit\u00e0. \nCome in altri paesi, anche in Italia esiste un'Associazione di Fisici medici, l'Associazione Italiana di Fisica Medica (AIFM), composta, attualmente, da circa 800 iscritti. L'Associazione, che rappresenta gli iscritti da un punto di vista scientifico e professionale, adotta un codice deontologico professionale a garanzia dei rapporti tra colleghi, con le Istituzioni e con i pazienti. \n\u00c8 pubblicato, inoltre, ogni tre mesi Fisica in Medicina, il periodico di formazione, informazione e aggiornamento dell'AIFM. \nPercorso formativo.\nIl percorso formativo del Fisico Medico, ha una durata di otto anni e prevede:\nIl Fisico medico deve costantemente aggiornarsi da un punto di vista professionale partecipando regolarmente ai corsi e convegni svolti nell'ambito del programma di Educazione Continua in Medicina (ECM).\nAttivit\u00e0 professionale.\nLa presenza nelle strutture sanitarie del dirigente fisico, specialista in Fisica medica, \u00e8 prevista per legge dalla riforma sanitaria (D.Lgs. 502/1992 e successive modifiche ed integrazioni) e dal D.Lgs. 187/2000 sulla radioprotezione delle persone esposte alle radiazioni ionizzanti a scopo medico. Il Fisico medico in ospedale garantisce la sicurezza e l'efficacia della diagnosi e della terapia attraverso la valutazione e il monitoraggio periodico sia delle tecnologie utilizzate che della \u201cdose\u201d assorbita nel corso delle indagini radiologiche, medico nucleari e nei trattamenti radioterapici. Altre attivit\u00e0 sono connesse al controllo e all'analisi di segnali fisiologici, alla sicurezza e alla protezione nell'uso di tutti gli agenti fisici utilizzati in ambito clinico (campi elettromagnetici, ultrasuoni, laser, ecc.) ed inoltre alla scelta e alla valutazione delle tecnologie sanitarie (Health technology Assessment).\nIl Fisico medico lavora, quindi, nelle strutture del Servizio Sanitario Nazionale, principalmente negli Ospedali sia pubblici che privati di elevata complessit\u00e0, nei centri universitari e di ricerca e nelle aziende private che producono apparecchiature utilizzate in medicina (acceleratori, apparecchiature diagnostiche, etc.) e dispositivi o strumentazione associati. In ambito universitario e di ricerca la specializzazione in Fisica Medica trova applicazione in tutti i campi di ricerca rivolti all'innovazione in medicina sia in collaborazione con l'industria che con le strutture sanitarie. I campi di intervento sono multidisciplinari e riguardano lo sviluppo di nuove tecnologie, lo studio dell'ampia gamma di problematiche connesse con l'impiego delle radiazioni ionizzanti nel trattamento dei tumori, l'acquisizione e la gestione delle immagini diagnostiche, l'applicazione della tecnologia digitale nelle apparecchiature mediche (Tomografia computerizzata (TC), Risonanza magnetica (RM), Tomografia a emissione di positroni (PET), etc.) che permettono una ricostruzione anatomica sempre pi\u00f9 dettagliata, la misura e la valutazione di specifici parametri fisiologici utili alla diagnosi (flusso sanguigno, ossigenazione, potenziali bioelettrici).\nIl Fisico medico si occupa di tutte le applicazioni della Fisica alla medicina, ed in particolare di:\nL'attivit\u00e0 del Fisico medico in Radioterapia.\nIl Fisico medico si occupa sia degli aspetti fisici, dosimetrici e tecnologici relativi al trattamento per ogni singolo paziente che del corretto e sicuro funzionamento delle apparecchiature in uso presso il reparto di Radioterapia.\nNei confronti dei pazienti:\nSicurezza.\nGarantisce la sicurezza degli operatori esposti e degli ambienti di lavoro.\nL'attivit\u00e0 del Fisico medico in Radiologia e Diagnostica per Immagini.\nL'attivit\u00e0 del Fisico medico \u00e8 finalizzata a garantire la qualit\u00e0 delle procedure radiologiche. Il Fisico medico lavora in particolare per l'ottimizzazione dell'esame diagnostico, ossia per garantire che la qualit\u00e0 delle immagini sia adeguata a soddisfare i requisiti diagnostici e che la sicurezza del paziente, in termini di esposizione alle radiazioni, sia la massima ottenibile. \nNei confronti dei pazienti:\nIn Medicina Nucleare.\nIl Fisico medico svolge la propria attivit\u00e0 sia nella diagnostica medico-nucleare che nella terapia con radiofarmaci. In ambito diagnostico il Fisico medico opera per assicurare un'adeguata qualit\u00e0 delle immagini compatibile con le necessit\u00e0 cliniche, somministrando al paziente la pi\u00f9 bassa possibile quantit\u00e0 di radiofarmaco, mentre nelle procedure terapeutiche elabora il piano di cura dosimetrico sul paziente calcolando la dose all'organo bersaglio e agli altri organi sani. \nNei confronti dei pazienti:\nSicurezza.\nGarantisce la sicurezza degli operatori esposti e degli ambienti di lavoro.\nIn Risonanza Magnetica.\nL'attivit\u00e0 del Fisico medico \u00e8 finalizzata a garantire la qualit\u00e0 degli esami effettuati. Il Fisico medico lavora per l'ottimizzazione dell'esame diagnostico, per garantire che la qualit\u00e0 delle immagini sia adeguata a soddisfare i requisiti diagnostici mantenendo gli adeguati livelli di sicurezza per il paziente. Partecipa inoltre alla stesura di protocolli operativi per l'implementazione di nuove tecniche avanzate (imaging funzionale) e non. \nNei confronti dei pazienti:\nImpiego dei dispositivi LASER.\nI laser producono una radiazione monocromatica (cio\u00e8 di un solo colore), molto collimata (cio\u00e8 il fascio laser \u00e8 molto sottile e non si allarga in modo significativo neanche a grandi distanze) e molto energetica. Queste caratteristiche possono rendere i laser, se usati da personale non competente, anche pericolosi. La radiazione laser \u00e8 infatti in grado di produrre danni agli occhi (di diversa gravit\u00e0, fino alla cecit\u00e0) e, in misura minore essendo pi\u00f9 resistente, alla pelle (principalmente ustioni o bruciature).\nI laser sono divisi in classi di rischio (7 in totale), in relazione ai potenziali pericoli di esposizione a occhi e cute. In ordine crescente di pericolosit\u00e0, tali classi sono: 1, 1M, 2, 2M, 3R, 3B e 4. I laser di classe 1 sono laser sicuri; quelli compresi tra la classe 1M e la classe 2M sono sicuri se il fascio non viene osservato direttamente con sistemi di ingrandimento (telescopi, binocoli, etc.); appartengono a questo gruppo i puntatori laser usati ai congressi e generalmente i laser usati nelle apparecchiature di diagnostica e terapia (TAC, RM, acceleratori lineari) per posizionare i pazienti. I laser compresi tra la classe 3R e la 4 sono pericolosi: \u00e8 pericoloso sia osservare il fascio laser diretto sia il fascio eventualmente riflesso da specchi, infissi, ecc; sono i laser comunemente usati in campo medico. In particolare, i laser di classe 4 sono pericolosi perch\u00e9 in grado di produrre incendi o esplosioni in presenza di particolari ambienti e/o materiali. La generazione di fumi, quando applicati per la chirurgia sul tessuto umano, pu\u00f2 costituire un potenziale rischio biologico. \nPer le problematiche sopra riportate, in presenza di laser di classe 3B o 4 \u00e8 necessario nominare un Addetto Sicurezza Laser (ASL). La figura dell'ASL, in ospedale, \u00e8 ricoperta dal Fisico medico, che collabora con il Servizio di Prevenzione e Protezione per la stesura del documento di valutazione dei rischi sopra elencati.\nIl Fisico medico determina, con idonea strumentazione, la qualit\u00e0 della radiazione laser al fine di garantire, per quanto di propria competenza, l'efficacia del trattamento sul paziente.\nIl fisico medico nella ricerca.\nAll'interno della struttura ospedaliera il Fisico medico si occupa di aspetti inerenti alla ricerca e allo sviluppo, collaborando con i medici specialisti per l'implementazione e l'ottimizzazione di nuovi protocolli di diagnosi e cura. Tale attivit\u00e0 trova spazio inoltre nelle collaborazioni con le universit\u00e0 e con gli Enti Pubblici di Ricerca, nelle quali oltre all'attivit\u00e0 di ricerca nei settori della Fisica medica, il Fisico medico svolge attivit\u00e0 didattica sia nelle Scuole di Specializzazione di Fisica medica, per la formazione degli specializzandi, che in tutti i Corsi di laurea e di specializzazione in cui esistono corsi di Fisica applicata alla medicina. \nIl Fisico medico pu\u00f2 quindi partecipare a ricerche proprio nel campo della fisica applicata alla medicina, nei vari ambiti in cui opera, come la dosimetria e la valutazione dei rischi, per la messa a punto di nuovi sistemi, per lo sviluppo e per l'implementazione di modelli e algoritmi di calcolo e di elaborazione di dati, anche in collaborazione con le ditte facendo da tramite tra le richieste e necessit\u00e0 della clinica e la realt\u00e0 esterna di sviluppo e produzione di dispositivi e sistemi. I risultati delle attivit\u00e0 del Fisico medico, nei settori che lo coinvolgono, sono pubblicati in riviste scientifiche nazionali e internazionali specializzate nella Fisica Medica (\"Physica Medica\", \"Medical Physics\", \"Physics in medicine and biology\". etc.)."}
{"id": "1826680", "revid": "16808455", "url": "https://it.wikipedia.org/wiki?curid=1826680", "title": "Impero khmer", "text": ""}
{"id": "1826684", "revid": "16808493", "url": "https://it.wikipedia.org/wiki?curid=1826684", "title": "Sri Vijaya", "text": ""}
{"id": "1826685", "revid": "110157", "url": "https://it.wikipedia.org/wiki?curid=1826685", "title": "Universit\u00e0 di \u0141\u00f3d\u017a", "text": "L'Universit\u00e0 di \u0141\u00f3d\u017a fu fondata il 24 maggio 1945 a \u0141\u00f3d\u017a, come continuazione dei successi e delle tradizioni degli istituti scolastici attivi a \u0141\u00f3d\u017a nel periodo fra le due Guerre Mondiali: il \"Teacher Training Institute\" (1921-1928), l'\"Higher School of Social and Economic Sciences\" (1924-1928) e una divisione della \"Free Polish University\" (1928-1939).\nCorrentemente ha pi\u00f9 di 42.500 studenti e 3827 insegnanti.\nTra i suoi rapporti di cooperazione internazionale fanno parte 385 partner istituzionali da tutto il mondo.\nL'Universit\u00e0 offre una elevata variet\u00e0 di corsi di Laurea e Master in lingua inglese sia per studenti polacchi che esteri.\nCome risultato dell'ampia cooperazione con le universit\u00e0 di molte nazioni estere, incluse l'Universit\u00e9 Jean Moulin Lyon 3, l'Universit\u00e9 Fran\u00e7ois \u2013 Rabelais di Tours, l'Universit\u00e0 del Texas a Austin, l'Universit\u00e0 di M\u00fcnster, l'Universit\u00e0 del Baltimora, la Robert H. Smith School of Business del Maryland, la University of Maryland, College Park, la Centria University of Applied Sciences di Kokkola, e la Towson University, gli studenti dell'Universit\u00e0 di \u0141\u00f3d\u017a possono laurearsi con il doppio diploma riconosciuto."}
{"id": "1826689", "revid": "156992", "url": "https://it.wikipedia.org/wiki?curid=1826689", "title": "Universit\u00e0 di Lodz", "text": ""}
{"id": "1826705", "revid": "287204", "url": "https://it.wikipedia.org/wiki?curid=1826705", "title": "Robur Ravenna", "text": "La Robur Ravenna \u00e8 stata una societ\u00e0 polisportiva di Ravenna. La sezione di pallavolo maschile ha vinto cinque scudetti. La sezione cestistica ha disputato diversi campionati nazionali.\nStoria della societ\u00e0.\nIl \u00abGruppo Sportivo Robur\u00bb nacque nel 1905 a Ravenna; l'attivit\u00e0 sportiva si svolse all'interno del Ricreatorio Arcivescovile, in via Nino Bixio. Nel blasone figura una zampa di leone in campo bianco-azzurro. Nel 1946, sotto la presidenza di Bruno Benelli (poi sindaco di Ravenna), le sezioni pallavolo e pallacanestro furono affiliate alle rispettive federazioni nazionali.\nNel settembre 1953 la sezione di pallacanestro usc\u00ec dalla polisportiva per fondare la \u00abCestistica Ravenna\u00bb. Un mese dopo la sezione pallavolo si sciolse. La societ\u00e0 rimase inattiva per undici anni.\nNel 1963 fu rifondata la polisportiva: furono ricostituite sia la squadra di pallavolo che quella di pallacanestro. Per entrambe, per\u00f2, la partecipazione fu avara di successi: la Robur pallavolo milit\u00f2 in Serie A senza grossi risultati. La Robur pallacanestro disput\u00f2 alcuni campionati di Serie B, poi precipit\u00f2 nei campionati regionali.\nNel 2006 la polisportiva ha cessato definitivamente di esistere.\nLe sezioni sportive.\nPallavolo.\nLa sezione di pallavolo maschile prese parte, nel 1946, al primo campionato italiano, laureandosi Campione d'Italia. L'anno seguente il campionato fu disputato al Ricreatorio. Vinse ancora la Robur. Il club, dai colori sociali bianco e blu, cuc\u00ec lo scudetto sulle proprie maglie anche per i due anni successivi (1948 e 1949) e nel 1952. La Robur organizz\u00f2 anche l'edizione 1949. La squadra era allenata da Angelo Costa, che rimase per sette anni consecutivi alla sua guida, fino al 1953; i capitani degli scudetti furono: Orfeo Montanari (1946-1949) e Roberto Tazzari (1952). La Robur vinse due scudetti rimanendo imbattuta: quelli del 1949 (9 vittorie e 3 pareggi) e del 1952 (13 vittorie e 4 pareggi sulle 17 partite disputate). Agli Europei del 1948 i giocatori della Robur formarono l'ossatura della nazionale (sei ravennati in formazione) che vinse il Bronzo, con Angelo Costa allenatore.\nNel 1954 la Robur rinunci\u00f2 alla partecipazione al campionato nazionale. Nei decenni successivi svilupp\u00f2 la sola attivit\u00e0 giovanile, collaborando strettamente con la squadra dei Vigili del Fuoco, la Casadio; nel 1964 vinse lo scudetto Juniores Under 20. Nello stesso anno la Robur, allenata da Vittorio Bottacini, ottenne la promozione in Serie A nel torneo disputato a Bologna il 9 e 10 maggio. Il ritorno in Serie A della prima squadra, nelle stagioni 1964-65 e 1965-66, fu avaro di successi. L'unica soddisfazione fu vedere due giocatori (Bondi e Mattioli) venire convocati in nazionale. Al termine di quell'annata la societ\u00e0 fu retrocessa in Serie B. Due anni dopo scese in C (1968). La dirigenza ritenne di lasciare liberi i giocatori della prima squadra e di portare avanti solo il settore giovanile. Nello stesso anno 1968, a suggello del glorioso passato, la Robur ricevette la Stella di bronzo al merito sportivo del CONI. La motivazione fu la seguente: per \u00ab\"distinzione di particolare riconoscimento quale benemerita della causa dello sport per lunghi anni servita ed onorata\"\u00bb.\nNegli anni settanta-ottanta-novanta l'attivit\u00e0 venne svolta solo a livello giovanile.\nNegli anni successivi al 2000 dopo il ridimensionamento dell'attivit\u00e0 del Porto Ravenna Volley, la pallavolo a Ravenna ha rischiato di scomparire; nel 2006 la societ\u00e0, insieme all'A.S. Angelo Costa Ravenna, ha dato vita ad una nuova squadra chiamata Gruppo Sportivo Robur Angelo Costa: il Robur Ravenna ha cessato definitivamente di esistere.\nPallacanestro.\nNel 1945 fu fondata la sezione pallacanestro della Robur. Venne designato come allenatore Mario (all'anagrafe Carlo Alberto) Lelli (1922-2015), gi\u00e0 giocatore alla fine degli anni trenta. All'inizio della stagione 1946 avvenne la fusione con l'altra realt\u00e0 cestistica cittadina, la Libertas. Nel 1947 la Robur disput\u00f2 il campionato di Serie D. Nel 1948 fu ammessa alla prima edizione del Campionato nazionale di Serie C. \nIl campionato di pallavolo e quello di pallacanestro si giocavano in periodi diversi dell\u2019anno: nei mesi caldi la prima e in quelli freddi la seconda. Fu cos\u00ec possibile per alcuni sportivi eclettici disputare entrambi gli sport. A Ravenna ci\u00f2 riusc\u00ec particolarmente bene a Roberto Gambi (1930-2020) che, oltre a vincere pi\u00f9 volte il titolo italiano nella pallavolo, gioc\u00f2 anche nella Robur pallacanestro. La sua stagione da protagonista fu quella 1949-50: la Robur fu promossa in Serie A e Gambi vinse il titolo di miglior realizzatore. Raggiunta la massima serie nel giro di due anni, la Robur disput\u00f2 il campionato di Serie A 1950-1951. La retrocessione fu immediata (anche se avvenne all'ultima giornata) e nella stagione successiva la Robur, priva di Mario Lelli, ricominci\u00f2 dalla Serie B. Nel settembre 1953 per\u00f2 la maggioranza dei giocatori Robur usc\u00ec e fond\u00f2 la Cestistica Ravenna sponsorizzata Solgas. La Robur decise di sciogliere la sezione pallacanestro, anche se una squadra denominata \u00abRobur Ravenna\u00bb s'iscrisse al campionato regionale di Promozione, che disput\u00f2 fino alla stagione 1957-58.\nLa squadra rinacque nel 1964 come \u00abCestistica Robur Ravenna\u00bb dall'assorbimento della formazione cittadina che militava nella seconda serie della pallacanestro nazionale. Seguirono per\u00f2 una serie di annate sfortunate che portarono la Robur a disputare i campionati regionali."}
{"id": "1826706", "revid": "1909146", "url": "https://it.wikipedia.org/wiki?curid=1826706", "title": "Barnaba Guano", "text": "Biografia.\nIl dogato.\nCitato negli scritti anche come Bernab\u00f2 Guano o Barnaba di Guano, di professione giureconsulto, ricopr\u00ec il ruolo di membro anziano del comune di Genova e ambasciatore per la Repubblica di Genova.\nSal\u00ec al potere della repubblica il 29 marzo del 1415 dopo la breve giurisdizione del Governo dei due Priori, capitanati da Tomaso Fregoso (futuro doge) e Giacomo Giustiniani. Per la sua elezione furono applicate le regole della neo costituzione repubblicana genovese, varata durante il dogato di Giorgio Adorno, che dopo un apposito consiglio di ottocento uomini sanc\u00ec la regolare acclamazione di Barnaba Guano come ventitreesimo doge della Repubblica di Genova.\nSecondo alcune fonti cartacee la sua nomina dogale non fu certo sorprendente. Egli, infatti, fu uno degli artefici della riappacificazione tra le famiglie nobiliari di Genova durante la guerra civile che sconvolse la capitale repubblicana tra il 1414 e il 1415. Nel particolare fu colui che, in una riunione con la popolazione presso la cattedrale di San Lorenzo, grazie ad un ampio discorso acclam\u00f2 a gran voce pace e serenit\u00e0 tra gli abitanti.\nGi\u00e0 dotato secondo alcuni storici di carattere benevolo, pacato e saggio condusse le fasi iniziali del proprio dogato con ferme decisioni e soprattutto con i buoni consigli del suo predecessore Giorgio Adorno e di Tomaso Fregoso.\nLe diffidenze.\nUn episodio diede l'avvio dei primi cedimenti del potere e le prime incomprensioni con i fidati consiglieri. Saputa di una popolare rivolta in un piccolo paese - denominato \"Orsi\" - il doge Barnaba Guano mand\u00f2 sul luogo il capitano della Guardia Gregorio Guano che, anzich\u00e9 soffocare la leggera rivolta paesana con trattative pacifiche, inaspr\u00ec i conflitti che portarono all'uccisione di tre persone e la detenzione in carcere dello stesso Gregorio Guano. A Genova ben presto arrivarono le notizie negative sulla violenta trattativa e il doge, per rimediare, fu costretto ad inviare direttamente Tomaso Fregoso con un buon numero di soldati.\nL'assenza del Fregoso fu cruciale per i tanti cospiratori che, nel tentativo di rompere i buoni rapporti, condannarono il doge Barnaba Guano sulla sua scelta di inviare il primo con \"tante braccia armate\" poich\u00e9, a detta dei \"cospiratori\", avrebbe potuto comandare una rivolta armata contro la sua persona e quindi successivamente spartirsi il potere assieme agli Adorno. La diffidenza sui suoi collaboratori, forse causata anche dal carattere mite e facilmente malleabile, prese ben presto il sopravvento nei pensieri e nelle decisioni del doge Guano che da l\u00ec poco ordin\u00f2 nuove difese in citt\u00e0 con un numero aggiunto di soldati nei luoghi considerati pericolosi e, allo stesso tempo, diffidando dei normali incontri tra le famiglie Fregoso e Adorno.\nLa caduta e gli ultimi anni.\nLa reazione dei due protagonisti, Tomaso Fregoso e Giorgio Adorno, si fece ben presto sentire dopo una riunione tra i due nella villa dell'Adorno a Carignano. Entrambi condannarono la diffidenza del doge nei loro confronti, e ancor di pi\u00f9 verso le loro rispettive famiglie, additando il Guano con il giudizio di \"persona ingrata\". Quest'ultima osservazione fu, tra l'altro, secondo gli storici ben motivata poich\u00e9 fu proprio grazie ad un loro \"appoggio\" che, tessendo lodi e meriti di Barnaba Guano nella riappacificazione tra le fazioni nobiliari, il suo nome prevalse su tutti nell'elezione dogale del 1415.\nOramai sfilacciati i rapporti tra il doge e i due esponenti, da l\u00ec a poco venne messa in scena da Tomaso Fregoso una congiura per porre termine al dogato di Barnaba Guarco. Ignaro della cospirazione, il doge, venuto a sapere del ritorno in quel di Genova del Fregoso lo invit\u00f2 a palazzo Ducale, ma fu anticipato da quest'ultimo che, per mettere in atto la congiura, convinse Barnaba Guano a fargli visita nel \"suo\" borgo di San Tommaso. Giunto sul luogo stabilito venne per\u00f2 accolto, confusi tra la folla, da una schiera di soldati del Fregoso che facendosi largo tra la popolazione (e assieme al doge) giunsero di piazza in piazza fino al palazzo Ducale dove, con un limitato uso delle armi e spargimento di sangue, ne scacciarono le guardie dogali. Braccato e sfiduciato, il doge Barnaba Guano rassegn\u00f2 le dimissioni dalla carica il 3 luglio 1415.\nMor\u00ec a Genova in un periodo attorno al 1454 e venne sepolto all'interno della chiesa di Sant'Agostino."}
{"id": "1826717", "revid": "767487", "url": "https://it.wikipedia.org/wiki?curid=1826717", "title": "Atalanta Bergamasca Calcio 1938-1939", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1938-1939.\nStagione.\nIl neopresidente Nardo Bertoncini mette subito mano al portafoglio attuando una massiccia campagna di rafforzamento per allestire una squadra che possa puntare alla promozione in serie A, affidando la direzione tecnica all'ungherese G\u00e9za Kert\u00e9sz. I risultati sono buoni, tanto che la squadra riesce a vincere 3-0 a Firenze contro la dominatrice della stagione, tanto da presentarsi all'ultima giornata con due punti di vantaggio sulla terza, il Venezia, ospite a Bergamo. L'unico risultato che premierebbe i lagunari sarebbe la vittoria senza subire reti (per via del quoziente-reti), cosa che puntualmente avviene lasciando l'Atalanta tra i cadetti.\nIn Coppa Italia viene eliminata ai \"sedicesimi di finale\" per mano della , dopo che nel turno inaugurale aveva estromesso il Seregno.\nOrganigramma societario.\nArea direttiva\nArea tecnica\nArea sanitaria"}
{"id": "1826721", "revid": "123358087", "url": "https://it.wikipedia.org/wiki?curid=1826721", "title": "Campionato mondiale di scherma 1993", "text": "Il Campionato mondiale di scherma del 1993 si \u00e8 svolto ad Essen in Germania.\nA partire da questa edizione viene abolita la finale per il terzo posto nelle gare individuali, determinando cos\u00ec l'assegnazione di due medaglie di bronzo per ciascuna gara.\nSono stati assegnati 4 titoli femminili e 6 titoli maschili:"}
{"id": "1826732", "revid": "1573940", "url": "https://it.wikipedia.org/wiki?curid=1826732", "title": "Sciurocheirus alleni", "text": "Il galagone di Bioko o galagone scoiattolo (Sciurocheirus alleni ()) \u00e8 un primate strepsirrino della famiglia dei Galagidi diffuso in Africa.\nTassonomia.\nSono riconosciute due sottospecie:\nDistribuzione e habitat.\nLa sottospecie nominale (\"S. alleni alleni\") \u00e8 endemica dell'isola di Bioko (Guinea equatoriale), mentre la sottospecie \"S. alleni cameronensis\" \u00e8 diffusa in Nigeria e Camerun.\n\u00c8 un abitatore della foresta pluviale primaria, raramente colonizza anche le foreste pluviali secondarie.\nDescrizione.\nDimensioni.\nMisura circa 35 cm di lunghezza, di cui almeno met\u00e0 spettano alla coda, per un peso di 300 g.\nAspetto.\nIl pelo \u00e8 folto e di un colore che va dal grigio al bruno nella parte dorsale e grigio o giallastro su quella ventrale, con una sfumatura color ruggine sui fianchi. Attorno agli occhi, che sono molto grandi e possiedono un \"tapetum lucidum\" per la visione notturna, sono presenti dei caratteristici disegni neri.\nLe orecchie sono grandi e mobili indipendentemente l'una dall'altra, mentre il naso ha un tartufo ricoperto di pelle spessa e di consistenza simile al cuoio.\nBiologia.\nSi tratta di animali solitari ed arboricoli. I maschi sono molto aggressivi gli uni con gli altri, mentre le femmine sono pi\u00f9 tolleranti e si possono trovare anche in gruppetti, che durante il giorno dormono in nidi che esse stesse costruiscono con liane e sterpaglie in gruppi di 2-4 individui: i maschi dormono da soli nel nido, oppure in gruppetti di due o tre che si sciolgono non appena un esemplare comincia a mostrare segni di dominanza.\nIn un chilometro quadrato si trovano solitamente al massimo 15 individui: ogni individuo marca il territorio (che si estende per 15 ettari nelle femmine, fino a 50 nei maschi) tramite la creazione di latrine nelle zone di confine: molto utilizzata \u00e8 la tecnica del lavaggio con urina, che consiste nell'urinare sulle zampe e poi percorrere il perimetro del territorio.\nGli esemplari comunicano inoltre con una serie di espressioni facciali, vocalizzazioni e col \"grooming\", utilizzato per rafforzare legami e durante il corteggiamento. Per le operazioni di \"grooming\" i galagoni hanno lo speciale pettine dentale formato dagli incisivi inferiori, per pulire il quale hanno delle escrescenze carnose sotto la lingua che formano una sorta di seconda lingua.\nAlimentazione.\nQuesti animali si nutrono soprattutto di frutta, preferendo i frutti caduti (quindi i pi\u00f9 maturi), ma non disdegnano di mangiare insetti o piccoli vertebrati quando capita l'occasione.\nRiproduzione.\nNel periodo riproduttivo, i maschi entrano in forte competizione per l'accesso al territorio della femmina. A seconda della zona presa in considerazione, si hanno picchi delle nascite in diversi periodi dell'anno: dopo una gestazione di circa 4 mesi, viene dato alla luce un unico cucciolo di piccole dimensioni in rapporto alla taglia dell'adulto. La femmina si allontana dal gruppo per tre settimane in prossimit\u00e0 del parto e dopo di esso, soggiornando in un nido appositamente costruito: le varie femmine di un gruppo possono dividersi le cure dei cuccioli. Il piccolo viene svezzato a un mese e mezzo d'et\u00e0 e raggiunge la maturit\u00e0 sessuale attorno ai 9 mesi.\nLa speranza di vita di questi animali si aggira attorno ai 12 anni in cattivit\u00e0, mentre in natura rarissimamente superano il decimo anno d'et\u00e0."}
{"id": "1826737", "revid": "279320", "url": "https://it.wikipedia.org/wiki?curid=1826737", "title": "Er Cipolla", "text": ""}
{"id": "1826744", "revid": "117114354", "url": "https://it.wikipedia.org/wiki?curid=1826744", "title": "W Hydrae", "text": "W Hydrae (W Hya) \u00e8 una stella gigante rossa situata nella costellazione dell'Idra (a cinque gradi a sud ovest di ) che dista 373 anni luce dal Sistema solare. Si tratta di una variabile semiregolare, che muta la propria magnitudine apparente tra 5,7 e 10,0 nell'arco di 361 giorni.\nPrime osservazioni.\nLe prime rilevazioni della variabilit\u00e0 di W Hydrae risalgono alla fine del XIX secolo: nel 1889 Edwin Sawyer ne determin\u00f2 anche il periodo di variabilit\u00e0. Alcuni astronomi hanno considerato la stella una variabile a lungo periodo, sebbene la sua caratteristica variabilit\u00e0 la assimili maggiormente alle variabili Mira; alcuni scienziati hanno per\u00f2 ipotizzato che la fase di variabile semiregolare preceda quella di variabile Mira durante l'evoluzione della stella lungo il ramo asintotico delle giganti, e dunque W Hya si troverebbe nella fase di transizione tra le due classi di variabili.\nCaratteristiche.\nW Hya \u00e8 una forte sorgente maser, una radiazione simile al laser ma emessa alle lunghezze d'onda delle microonde. La fonte di tale radiazione \u00e8 data principalmente dalle molecole, presenti in discreta quantit\u00e0 nell'atmosfera stellare, di ioni idrossido (OH), acqua (H2O) e silice (SiO). L'emissione da parte della SiO ha origine da una zona compresa tra la fotosfera stellare ed una regione in cui si formano delle polveri, posta ad una distanza dalla stella pari a tre volte il suo raggio. L'emissione da parte dell'acqua si origina ad una distanza di circa 15 unit\u00e0 astronomiche (U.A.) dalla superficie stellare, mentre l'emissione da parte degli ioni idrossido da centinaia di U.A. L'emissione di quest'ultimo \u00e8 un ottimo indicatore del tasso di perdita di massa da parte della stella, normale in questa fase evolutiva.\nUn gruppo di ricercatori collegati ad istituti giapponesi ha trovato prove che dimostrano che la polvere di ossido di alluminio che circonda la stella W Hydrae svolge un ruolo fondamentale nell'accelerare il vento stellare. Utilizzando il radiotelescopio ALMA i ricercatori hanno osservato polvere di alluminio nel suo guscio esterno, entro 3 raggi stellari. La presenza di tale polvere suggerisce un vento stellare dinamico e forse un mezzo per sintetizzare gli atomi. La loro teoria suppone che l'ossido di alluminio si aggreghi e si muova pi\u00f9 velocemente quando colpito dalla luce della stella provocando il vento stellare. Come parte di questo processo si formerebbero atomi quali silicio ed ossigeno."}
{"id": "1826748", "revid": "92723", "url": "https://it.wikipedia.org/wiki?curid=1826748", "title": "Vision for Space Exploration", "text": "La Vision for Space Exploration \u00e8 una strategia di esplorazione spaziale degli Stati Uniti d'America, annunciata il 14 gennaio 2004 dal Presidente degli Stati Uniti George W. Bush. Essa \u00e8 stata interpretata come una risposta al Disastro dello Space Shuttle Columbia e un modo per riaccendere l'interesse pubblico verso l'esplorazione spaziale.\nLinee guida.\nLe linee guida principali sono:\nDestinazioni.\nLuna.\nLa roadmap per l'esplorazione lunare comprende un orbiter nel 2008 e un lander nel 2009 per iniziare le verifiche per le esplorazioni successive. Esse saranno compiute da una serie di sonde, ad un ritmo massimo di una all'anno per testare dei network di comunicazione, componenti riutilizzabili e estrazione delle risorse.\nIn seguito sar\u00e0 lanciata la prima missione umana entro il 2015. La Luna verr\u00e0 utilizzata come ambiente operativo per testare le capacit\u00e0 esplorative dell'uomo in un luogo relativamente vicino alla Terra. Questa missione servir\u00e0 da precursore per le future missioni su altre destinazioni e avr\u00e0 il compito di testare nuovi approcci esplorativi, potenzialmente applicabili per il pianeta Marte:\nInoltre verranno effettuate ulteriori indagini scientifiche.\nMarte.\nUno degli obiettivi scientifici pi\u00f9 importanti e maggiormente perseguiti dalla NASA sul pianeta rosso \u00e8 la determinazione della presenza di acqua e/o forme di vita, presente e passata. Dal 2011 \u00e8 prevista una serie di sonde robotiche che dimostreranno nuove tecnologie come:\nInoltre forniranno dati fondamentali per la presenza dell'uomo, come la posizione delle risorse, siti di ricerca e pericoli.\nLune esterne.\nDopo la missione Galileo (la sonda Cassini non era ancora giunta a destinazione quando si stava pianificando questa strategia di esplorazione) sono stati scoperti importanti indizi sulla presenza di superfici ghiacciate sotto la superficie di alcune lune di Giove. Per questo motivo \u00e8 iniziata la pianificazione di una missione che visiter\u00e0 Europa, Callisto e Ganimede, chiamata \"Jupiter Icy Moons Orbiter\". La sonda fa parte del Progetto Prometheus, che mira allo sviluppo di tecnologia per la propulsione ad energia nucleare nello spazio.\n\u00c8 possibile l'invio di ulteriori missioni su Titano, dopo il 2020.\nOsservazione dei pianeti extrasolari.\nL'osservazione di pianeti extrasolari \u00e8 molto difficile da osservatori terrestri. Il Programma Astronomical Search for Origins della NASA mira a utilizzare dei telescopi spaziali come il telescopio Spitzer e il telescopio James Webb, oltre a varie missioni per cercare nuovi pianeti, soprattutto di massa simile a quella terrestre. Questi dati saranno utilizzati nel progetto di un telescopio spaziale avanzato chiamato Terrestrial Planet Finder in grado di rilevare dei pianeti extrasolari terrestri e la composizione di alcuni composti chimici caratteristici della presenza di vita.\nSe il \"Terrestrial Planet Finder\" trover\u00e0 pianeti con indizi di vita, la NASA proseguir\u00e0 nella costruzione di altri telescopi spaziali dopo il 2020 per confermare l'esistenza della vita come il Life Finder Telescope, che fornir\u00e0 anche delle immagini. Questi telescopi saranno complessi e posti lontano dalla Terra, e richiederanno la capacit\u00e0 di assemblare dei componenti nello spazio remoto.\nVelivoli e strutture.\nNelle strategie presenti nella \"Vision for Space Explorations\" \u00e8 previsto il completamento della Stazione Spaziale Internazionale tramite lo Space Shuttle. Le ricerche che verranno condotte sulla stazione sono necessarie per sviluppare nuove tecnologie, minimizzare i rischi per l'uomo nelle missioni spaziali, supportare gli astronauti che saranno inviati lontano dalla Terra e affrontare eventuali emergenze mediche.\nIl Programma Constellation sar\u00e0 sviluppato a partire dal 2008 per raggiungere le piene capacit\u00e0 operative non pi\u00f9 tardi del 2014 con la progettazione del \"Crew Exploration Vehicle\" (che ha in seguito preso il nome di Orion). I trasporti verso la Stazione Spaziale Internazionale, dopo il ritiro degli Shuttle nel 2010, saranno affidati a:\nInfatti non \u00e8 previsto lo sviluppo di nuovi veicoli, tranne nel caso siano necessari e non siano gi\u00e0 stati sviluppati per scopi commerciali o militari.\nRiorganizzazione interna.\nPer eseguire questi progetti del presidente, la NASA ha compiuto una riorganizzazione interna. Mentre in precedenza l'organizzazione era composta da sei divisioni (\"Space Science\", \"Earth Science\", \"Biological and Physical Research\", \"Aerospace Technology\", \"Education\", \"Space Flight\"). I cambiamenti hanno riguardato lo sviluppo di una nuova divisione chiamata \"Exploration Systems\", responsabile della creazione dei velivoli di esplorazione, tra cui il \"Crew Exploration Vehicle\", i sistemi ad energia nucleare e i sistemi di propulsione, oltre a tutte le tecnologie correlate. Molti componenti delle divisioni \"Aerospace Technology\", \"Space Science\" e \"Space Flight\" sono stati trasferiti alla nuova divisione.\nQuesta nuova divisione avr\u00e0 il compito di portare avanti le missioni robotiche sulla Luna e su Marte.\nLe altre divisioni inoltre hanno posto maggiore importanza sulle ricerche che permetteranno l'esplorazione umana degli altri mondi. L\"'Office of the Space Architect\" sar\u00e0 responsabile della coordinazione e l'integrazione tra le varie divisioni per rispettare la roadmap e raggiungere i requisiti di alto livello."}
{"id": "1826750", "revid": "124811104", "url": "https://it.wikipedia.org/wiki?curid=1826750", "title": "Non ho bocca, e devo urlare", "text": "Non ho la bocca, e devo urlare (titolo originale in lingua inglese \"I Have No Mouth, and I Must Scream\") \u00e8 un racconto di fantascienza horror di Harlan Ellison pubblicato nel 1967 nella rivista \"If\", vincitore del premio Hugo come miglior racconto breve nell'edizione del 1968.\nNe \u00e8 stato tratto un videogioco per PC dal titolo omonimo, pubblicato dalla Cyberdreams nel 1995.\n\u00c8 stato pubblicato per la prima volta in italiano nel 1972 col titolo Il computer sotto il mondo.\nStoria.\nEllison ha scritto il racconto in una sola notte nel 1966. Il titolo della storia e l'ispirazione per la stessa derivano dal disegno di un suo amico, William Rotsler, raffigurante una bambola di pezza priva di una bocca. Il racconto \u00e8 stato pubblicato per la prima volta sulla rivista specializzata \"If\" nel 1967.\nIn Italia \u00e8 stato pubblicato per la prima volta nel 1972 col titolo \"Il computer sotto il mondo\" nell'omonima antologia e ripubblicato pi\u00f9 volte dal 1978 col titolo \"Non ho bocca, e devo urlare\".\nTrama.\nIn un futuro distopico, la Guerra Fredda \u00e8 degenerata in un brutale conflitto a scala globale tra Stati Uniti, Unione Sovietica e Cina, i quali hanno costruito rispettivamente un supercomputer chiamato AM per poter gestire armi e truppe. Uno dei tre AM acquista alla fine l'auto-coscienza e, dopo aver assimilato gli altri due, prende il controllo del conflitto, dando il via ad una vastissima operazione di genocidio che pone quasi completamente fine al genere umano. Ben 109 anni dopo la caduta della civilt\u00e0 umana, AM ha lasciato in vita solamente cinque esseri umani (quattro maschi ed una femmina), tenuti in cattivit\u00e0 presso uno sconfinato complesso abitativo sotterraneo (l'unico posto ancora abitabile rimasto sulla Terra), e che grazie alla sua tecnologia pu\u00f2 far vivere praticamente in eterno. Il computer sembra provare una sconfinata letizia nel tormentare il gruppo, sottoponendo quotidianamente ognuno di loro ad ogni genere di bieca tortura; per poter poi essere sicuro che nessuno tenti di sfuggire al suo controllo li ha inoltre resi, tramite un particolare dispositivo su di loro impiantato, incapaci di suicidarsi.\nLa storia vera e propria comincia quando uno degli umani, l'anziano Nimdok (nome datogli dallo stesso AM), propone ai suoi quattro compagni di mettersi alla ricerca di cibo in scatola, essendo tutti loro tenuti in condizione di pressoch\u00e9 totale digiuno dal supercomputer (il poco cibo raramente messo a loro disposizione, difatti, \u00e8 volutamente reso immangiabile). Pur non avendo alcuna prova dell'effettiva esistenza di cibo commestibile all'interno del complesso, i cinque umani sono per\u00f2 spinti dalla fame nell'imbarcarsi in questa folle avventura.\nIl gruppo \u00e8 dunque posto, nel corso della loro ricerca, ad ogni genere di sadico ostacolo da parte del supercomputer (trappole letali, orribili e grotteschi \"minions\" mutanti, suoni spaccatimpani ecc.), causando spesso la loro separazione forzata. In una di queste occasioni, Ted, il narratore interno dell'intera vicenda, viene tramortito e reso incosciente; nel sonno, ha una spaventosa visione di un antropomorfizzato AM, incatenato sopra un buco all'interno del suo stesso cervello, che gli parla direttamente. Al suo risveglio, il giovane capisce finalmente le oscure motivazioni alla base del sadico comportamento di AM: essendo egli un'avanzatissima intelligenza artificiale, in possesso di tecnologie a dir poco miracolose e di una sconfinata conoscenza, \u00e8 per\u00f2 sprovvisto di un corpo e quindi condannato a vivere in eterno un'esistenza da entit\u00e0 incorporea. Proprio per tale motivo, dunque, AM li tiene in vita con il solo scopo di vendicarsi di quella stessa umanit\u00e0 che l'ha generato.\nAlla fine, il gruppo trova un'immensa cella frigorifera dove, con loro somma sorpresa, rinvengono un'enorme pila di cibo in scatola. La loro felicit\u00e0 dura per\u00f2 poco, in quanto realizzano presto di non avere alcunch\u00e9 per aprirle; in un gesto di violenta disperazione, Benny si avventa selvaggiamente sul compagno Gorrister, sbranandogli il volto, davanti all'intero gruppo terrorizzato e avvilito. Realizzando, in un momento di estrema e fredda lucidit\u00e0, che l'unico modo di sottrarsi una volta per tutte al draconiano giogo di AM sia quello di morire l'uno per mano dell'altro, Ted stacca una delle astanti stalattiti di ghiaccio e pugnala a morte Benny e l'ormai sfigurato Gorrister; capendo al volo il suo intento, Ellen fa lo stesso, sgozzando Nimdok e lasciandosi poi uccidere da Ted.\nA questo punto interviene AM che, sgomento nel vedere i quattro umani morti, tenta invano di riportarli in vita; non riuscendosi, decide di concentrare tutto il suo sadismo e tutta la sua furia sull'unico essere umano rimasto, Ted, riducendolo ad un grottesco e gelatinoso ammasso di carne informe ed alterando irreparabilmente la sua percezione spazio-temporale, al fine di acuire la sua sofferenza; ciononostante, \u00e8 sollevato all'idea di aver salvato almeno i propri compagni dalla loro comune esistenza infernale. Il racconto si conclude con gli ultimi pensieri di Ted che terminano con la frase, che d\u00e0 il titolo all'opera, \u00abNon ho bocca, e devo urlare\u00bb.\nAltri media.\n\"I Have No Mouth, and I Must Scream\" \u00e8 un videogioco d'avventura del 1995 pubblicato da Cyberdreams, basato sul racconto di Ellison. Il gioco fu sviluppato sotto lo sguardo stesso di Elison che contribu\u00ec ad aggiungere parti mancanti rispetto al racconto. In un'intervista Elison spieg\u00f2 che il racconto lo scrisse con troppa fretta in una notte, senza avere tempo di approfondire alcune tematiche riguardo ai personaggi e alla situazione in cui si trovano. Lo sviluppo del gioco ha permesso a Elison di aggiungere le parti fondamentali per avere un quadro pi\u00f9 chiaro della storia nonch\u00e9 dare ai personaggi l'opportunit\u00e0 di redimersi."}
{"id": "1826751", "revid": "767487", "url": "https://it.wikipedia.org/wiki?curid=1826751", "title": "BURN -burn your fire of love-", "text": "BURN -burn your fire of love-\u00e8 il secondo singolo dei Sex Machineguns pubblicato il 18 settembre del 1998 edito dalla Toshiba-EMI, estratto dall'album \"Sex Machineguns\"."}
{"id": "1826758", "revid": "712828", "url": "https://it.wikipedia.org/wiki?curid=1826758", "title": "Masaya Onosaka", "text": " Lavora attualmente con la Aoni Production. Decide di non doppiare pi\u00f9 il personaggio di Jadeite nella serie remake Bish\u014djo senshi Sailor Moon Crystal venendo sostituito da Daisuke Kishio."}
{"id": "1826760", "revid": "287204", "url": "https://it.wikipedia.org/wiki?curid=1826760", "title": "Oranienbaum", "text": "Oranienbaum, in tedesco Giardino degli aranci, \u00e8 un toponimo che indica"}
{"id": "1826767", "revid": "767487", "url": "https://it.wikipedia.org/wiki?curid=1826767", "title": "Tekken II", "text": "Tekken II \u00e8 il quarto singolo dei Sex Machineguns pubblicato dalla Toshiba-EMI il 21 aprile del 1999, estratto dall'album \"Made in Japan\"."}
{"id": "1826775", "revid": "287204", "url": "https://it.wikipedia.org/wiki?curid=1826775", "title": "Darrick Martin", "text": "Carriera.\nHa militato per 14 anni nella NBA, in cui oltre ad essere stato un giocatore svolgeva compiti di consulenza e di assistenza all'allenatore. Ha giocato in parecchie squadre tra cui i Minnesota Timberwolves, Vancouver Grizzlies, Los Angeles Clippers, Sacramento Kings, Dallas Mavericks, Toronto Raptors. Darrick \u00e8 famoso per la sua alta percentuale al tiro nonostante sia quasi sempre stato una riserva.\nNel 2003 in Italia ha indossato la maglia dello Scafati Basket, subentrando al partente Randolph Childress."}
{"id": "1826778", "revid": "2149408", "url": "https://it.wikipedia.org/wiki?curid=1826778", "title": "Marco Andretti", "text": "Attualmente corre in IndyCar con la macchina numero 98 del team Andretti Herta Autosport. Ha debuttato nel campionato 2006 disputando 14 gare e vincendone una. In carriera ha conquistato 6 pole position e 2 vittorie tra cui quella del 26 giugno 2011 dove ha vinto il gran premio dell'Iowa tagliando il traguardo prima di Tony Kanaan. Nel 2006 e 2007 ha effettuato dei test in Formula 1 e tra il 2008 e il 2009 ha preso parte anche a gare dell'A1 Grand Prix e American Le Mans Series.\nRisultati Sportivi.\n2005.\nMarco Andretti inizia la sua carriera automobilistica nel 2005 correndo con il team Andretti Green Racing nella Indy Lights, la formula propedeutica della IndyCar Series. Partecip\u00f2 a 6 delle 14 gare in programma vincendone 3 e chiudendo la stagione al 10\u00ba posto.\n2006.\nInizia la sua carriera da rookie il 26 marzo 2006 debuttando col team Andretti Green Racing nel gran premio a Homestead-Miami Speedway chiudendo la gara al 15\u00ba posto. Chiude la stagione al 7\u00ba posto vincendo la sua prima gara in carriera nel gran premio GoPro Grand Prix di Sonoma. nello stesso anno per la prima volta siede nell'abitacolo di un'auto di Formula 1 per un test sul circuito di Jerez in Spagna. Dichiarer\u00e0 di non voler correre per\u00f2 in Formula 1 almeno finch\u00e9 non avr\u00e0 vinto la 500 Miglia di Indianapolis.\n2007.\nLa stagione \u00e8 stata una delle meno brillanti per il pilota riuscendo a concludere solamente 7 gare e concludendo la stagione all'11\u00ba posto. Anche nel 2007 effettuer\u00e0 dei test di Formula 1 nel circuito di Jerez il 7 e l'8 febbraio.\n2008.\nMarco Andretti corse la sua prima gara in notturna a Homestead-Miami, terminando al 2\u00ba posto dietro a Scott Dixon, guadagnando cos\u00ec 40 punti. Questa rimarr\u00e0 la migliore prestazione dell'intera stagione nella quale riuscir\u00e0 per 3 volte a concludere al terzo posto come nella 500 Miglia di Indianapolis vinta da Scott Dixon. Termina la stagione al 7\u00ba posto. Quest'anno partecipa anche a tre gare del campionato American Le Mans Series tra cui la 12 Ore di Sebring. Lo stesso anno e in parte nel 2009 partecipa col A1 Team USA al fianco di Charlie Kimball, anche al campionato A1 Grand Prix correndo in 10 gare sulle 14 in programma e chiudendo all'11\u00ba posto della classifica generale.\n2009.\nIn questa stagione non va oltre il 4\u00ba posto ottenuto nel Gran premio del Texas concludendo la stagione all'8\u00ba posto.\n2010.\nNel 2010 il team col quale corre si trasforma in Andretti Autosport. La stagione non \u00e8 stata una delle migliori ottenendo solamente 3 terzi posti concludendo la stagione agonistica all'8\u00ba posto. Alla 500 miglia di Indianapolis arriva terzo dietro a Dan Wheldon e il vincitore Dario Franchitti. Lo stesso anno prende parte per la prima volta alla 24 Ore di Le Mans nel team Rebellion Racing al fianco del francese Nicolas Prost e dello svizzero Neel Jani.\n2011.\nUn'altra stagione conclusa all'8\u00ba posto per Marco che all'Iowa Corn Indy 250 corso il 25 giugno vince il suo secondo gran premio in carriera.\n2012.\nStagione disastrosa per Marco Andretti che concluder\u00e0 in classifica solo al 16\u00ba posto. Da quest'anno vengono introdotti i nuovi telai Dallara DW12 e la sua monoposto monter\u00e0 motore Chevrolet in sostituzione di quello Honda."}
{"id": "1826781", "revid": "599013", "url": "https://it.wikipedia.org/wiki?curid=1826781", "title": "Giancarlo Astrua", "text": "Professionista dal 1948 al 1958, abile passista e scalatore, fu terzo al Tour de France 1953 e per due volte quinto al Giro d'Italia.\nCarriera.\nNipote del ciclista Battista Astrua, corse per la Benotto, la Follis, la Taurea, l'Atala e l'Allegro, distinguendosi soprattutto nelle corse a tappe. Le principali vittorie da professionista furono tre tappe al Giro d'Italia tra il 1950 ed il 1955, il Trofeo Baracchi nel 1952, il Giro di Romagna nel 1953 ed una tappa alla Vuelta a Espa\u00f1a nel 1956. Fu terzo al Tour de France nel 1953 ed al Tour de Suisse nel 1954. Ciclista tra i migliori della sua generazione, nel Giro d'Italia 1952, miglior momento della sua carriera, indoss\u00f2 la maglia rosa fino all'ottava tappa, quando la perse a causa di una caduta.\nDopo il ritiro visse a lungo a Torino, gestendo un negozio di articoli sportivi nei pressi dello Stadio Olimpico. \u00c8 morto il 29 luglio 2010 all'ospedale di Biella, per i postumi di un incidente stradale in cui era rimasto coinvolto un mese prima.\nPalmar\u00e8s.\nAltri successi.\n1949 Circuito di Maggiora (NO)\n1950 Circuito di Borgosesia (VC)"}
{"id": "1826785", "revid": "1272592", "url": "https://it.wikipedia.org/wiki?curid=1826785", "title": "Palazzo Gabbi-Tirelli", "text": ""}
{"id": "1826788", "revid": "1223843", "url": "https://it.wikipedia.org/wiki?curid=1826788", "title": "I Medici (opera)", "text": "I Medici \u00e8 un'opera lirica di Ruggero Leoncavallo su libretto proprio.\nFu rappresentata per la prima volta a Milano al Teatro Dal Verme il 9 novembre 1893. Dopo un lavoro molto accurato di preparazione storica in particolare sui testi di Poliziano, Lorenzo de' Medici e Giosu\u00e8 Carducci, il compositore termin\u00f2 dopo tre anni di lavoro, dal 1890 al 1893, quella che doveva essere la prima opera di una trilogia musicale intitolata \"Crepuscolo\", assieme a \"Gerolamo Savonarola\" e \"Cesare Borgia\"; tuttavia queste due opere non furono mai scritte.\nIl lavoro ebbe scarso successo, nonostante \u00abl'abilit\u00e0 tecnica nell'orchestrazione e la maestria della scrittura corale\u00bb. Un critico scrisse in occasione della prima rappresentazione: \u00abIn \"I Medici\" abbiamo un'opera su sfondo storico come ce ne furono tante prima e come ce ne saranno dopo [...] non abbiamo n\u00e9 un'epoca n\u00e9 un complesso di figure vive e vere; non abbiamo, in una parola, quel contrapposto umano alla trilogia mitica del Wagner a cui il Leoncavallo ha mirato\u00bb.\nInterpreti della prima rappresentazione.\nDirettore: Rodolfo Ferrari.\nTrama.\nTre sono i temi dominanti: la congiura dei Pazzi, l'intreccio amoroso tra Giuliano de' Medici, Simonetta e Fioretta, e infine l'ambiente storico che fa da sfondo.\nGiuliano de' Medici \u00e8 innamorato di Simonetta Cattanei, che cerca di metterlo in guardia dalla congiura in atto contro la sua famiglia. Simonetta per\u00f2 viene uccisa da Montesecco, sicario del Papa Sisto IV. Giuliano viene ucciso dai congiurati, ma Lorenzo de' Medici riesce a fuggire con l'aiuto del poeta Poliziano. Infine Lorenzo ottiene l'aiuto della popolazione, che si rivolta contro i cospiratori."}
{"id": "1826791", "revid": "767487", "url": "https://it.wikipedia.org/wiki?curid=1826791", "title": "Mikan No Uta", "text": "Mikan No Uta \u00e8 il quinto singolo dei Sex Machineguns edito dalla Toshiba-EMI\npubblicato il 21 aprile del 1999."}
{"id": "1826794", "revid": "599013", "url": "https://it.wikipedia.org/wiki?curid=1826794", "title": "Spomenka \u015ctimec", "text": ""}
{"id": "1826801", "revid": "983767", "url": "https://it.wikipedia.org/wiki?curid=1826801", "title": "Spesa per la Difesa", "text": "La locuzione spesa per la difesa indica l'insieme delle uscite statali, all'interno della spesa pubblica, destinate al finanziamento dell'attivit\u00e0 delle forze armate e della difesa del territorio nazionale da minacce militari esterne.\nDescrizione.\nDefinizione.\nLa difesa nazionale \u00e8 ritenuta dagli economisti il \u201cbene pubblico puro\u201d per eccellenza, con delle caratteristiche e delle peculiarit\u00e0 che lo contraddistinguono da ogni altro servizio offerto dallo Stato.\nAnalizzando il bene pubblico puro \u201cdifesa nazionale\u201d, partendo per assurdo dall'ipotesi che sia necessario difendere la nazione ma che lo stato non fornisca questo tipo di servizio. Un'ipotetica azienda privata non sarebbe mai incentivata a provvedere a questa mancanza perch\u00e9 avrebbe bisogno di finanziamento e non potrebbe escludere chi decidesse di non pagare per contribuire alla difesa: infatti nessuno \u00e8 incentivato a pagare volontariamente un servizio di cui sa che ne beneficer\u00e0 comunque (fenomeno del \u201cfree rider\u201d). Questo \u00e8 il motivo per cui \u00e8 lo stato che deve provvedere alla difesa e finanziarla imponendo tasse obbligatorie ai cittadini. Per questo la difesa \u00e8 ritenuta un bene pubblico puro.\nInoltre, i bilanci della funzione difesa necessariamente si intrecciano con le altre voci della spesa pubblica come il welfare ma con la differenza che sanit\u00e0 ed istruzione, ad esempio, sono beni privati puri: escludibili e con costi marginali non nulli. Questo implica che, se per questi beni forniti comunque con il contributo dallo stato si pu\u00f2 discutere sia sui loro metodi di gestione ed organizzazione che sull'ipotesi di affidarli ai privati nell'ottica di ridurre la spesa pubblica, per la difesa si possono pensare diversi modelli e modalit\u00e0 per attuarla, anche in un'ottica di riduzione delle dimensioni ed aumento dell'efficienza.\nFinanziamento.\nLa spesa militare \u00e8 finanziata direttamente con Fondi del Ministero della Difesa, ma in parte consistente con fondi stanziati su capitoli di spesa previsti nei bilanci di altri Ministeri, come quello dello Sviluppo Economico, non risultanti nelle immediate disponibilit\u00e0 del settore militare.\nLa legge n. 244/2012 stabilisce le procedure per il finanziamento di programmi pluriennali del settore difesa, nell'ottica di un pi\u00f9 incisivo controllo parlamentare sugli investimenti e una pi\u00f9 profonda condivisione delle responsabilit\u00e0 tra Governo e Parlamento per l'adeguamento dei sistemi e delle dotazioni dei militari.\nAnnualmente, entro la data del 30 aprile, il Ministro della difesa provvede a trasmettere al Parlamento, nell'ambito della nota aggiuntiva di cui agli articoli 12 e 548, il piano di impiego pluriennale che riassume:\nLo schema di decreto viene trasmesso alle Camere per l'espressione del parere delle Commissioni Difesa, entro quaranta giorni, dopodich\u00e9 vale il silenzio-assenso. In caso di parere contrario, il Governo rinvia lo schema di decreto modificato tenendo conto delle richieste delle Commissioni, con ulteriori 30 giorni per il secondo esame del testo.\nSe le Commissioni esprimono sullo schema di decreto un secondo parere contrario a maggioranza assoluta dei componenti, motivato con riferimento alla mancata coerenza con il piano di impiego pluriennale della Nota aggiuntiva, il programma proposto dal Governo non potr\u00e0 essere adottato. In ogni altro caso, il governo potr\u00e0 invece procedere all'adozione del decreto.\nRispetto alla legge 436/1988 (cosiddetta \"Legge Giacch\u00e8\") sono rafforzati gli obblighi di informativa e trasparenza verso il Parlamento, e il ruolo delle Commissioni Difesa, che in precedenza non potevano in nessun caso bocciare in via definitiva una proposta di finanziamento, che il Governo poteva ripresentare mediante decreto: la nuova norma invece prevede che se la proposta non \u00e8 conforme alle esigenze operative dichiarate dalle Forze Armate o alle previsioni di spesa, non possa essere adottata.\nIl dibattito.\nTesi in favore.\nChi \u00e8 favorevole a questo tipo di spesa ne sostiene i benefici prodotti sull'economia nazionale dalla fornitura di numerosi beni e le ricadute importanti sul sostegno alla politica estera ed alla credibilit\u00e0 internazionale di una Nazione. Inoltre si sostiene che scarsi investimenti in sicurezza e Difesa possono colpire un grande comparto dell'economia che opera in ambito internazionale e che vede in s\u00e9 un mix di industria pesante (si pensi alla cantieristica navale) e settori di alta tecnologia (come ad esempio i sensori, i sistemi d'arma e comunicazione). L'obiettivo principale della spesa militare \u00e8 inoltre quello di garantire la difesa dei confini nazionali; senza un esercito preparato, l'Italia sarebbe facile preda di chiunque manifestasse in epoca presente o futura intenzioni ostili. Inoltre le spese per la Difesa, essendo di importanza strategica e avendo come cliente lo stato, sono generalmente sostenute verso aziende con bassi indici di delocalizzazione questo a causa di molteplici fattori:\nTesi contrarie.\nMolti movimenti e associazioni vorrebbero una riduzione di questo tipo di spesa poich\u00e9 questa avrebbe come effetto l'aumento della tensione internazionale e il rischio di conflitti armati, spesso dettati da interessi diversi da quelli della collettivit\u00e0. Il tutto sottraendo risorse che potrebbero potenzialmente essere destinate ad altre voci del bilancio statale, come ad esempio \nwelfare e servizi pubblici.\nNel mondo.\nItalia.\nSi distingue tra \"bilancio della Difesa\" e \"funzione Difesa\". Il primo \u00e8 l'ammontare complessivo delle risorse finanziarie messe di anno in anno a disposizione del Ministero della Difesa mentre la Funzione costituisce quella parte del Bilancio che viene effettivamente destinata alle forze armate italiane. In quest'ottica il Bilancio della Difesa si divide tra \"funzione Difesa\" (che ne costituisce la gran parte), \"anticipo pensioni\" (sotto forma di un istituto che prende il nome di \u201causiliaria\u201d che costituisce un pensionamento anticipato per chi lascia le forze armate), \"funzione sicurezza pubblica\" e una serie di \"funzioni esterne\" che sono spese non riconducibili alla Difesa nazionale.\nPer quanto riguarda la procedura di autorizzazione delle spese, la legge 4 ottobre 1988, n. 436 \u00e8 successivamente confluita negli articoli 536 e seguenti del Codice dell'ordinamento militare. Il DPR 15 novembre 2012, n. 236 regolamenta la definizione del prezzo e delle condizioni di acquisto per appalti e forniture, ad affidamento diretto o con gara d'appalto pubblicata nella Gazzetta Ufficiale della Repubblica Italiana, con le procedure della NATO. Il criterio generale \u00e8 quello dell'offerta al prezzo pi\u00f9 basso (art. 33-34), salvo valutazione di congruit\u00e0.\nUnione Europea.\nParlamento e Consiglio dell'Unione europea hanno stabilito una dotazione di 13 miliardi di euro per il fondo europeo per la difesa, relativamente al periodo 2021-2027, da inserirsi nel bilancio pluriennale dell'UE. In particolare, 4,1 miliardi sono vincolati ad attivit\u00e0 di ricerca (finanziabili fino al 100%), mentre 8,9 mld a cofinanziare attivit\u00e0 di sviluppo a progetti, i quali:"}
{"id": "1826802", "revid": "767487", "url": "https://it.wikipedia.org/wiki?curid=1826802", "title": "Vincas Mykolaitis-Putinas", "text": "Firmava i suoi scritti come \"Putinas\", che significa viburno.\nBiografia.\nStudi\u00f2 al seminario di Seinai e venne consacrato sacerdote nel 1915, sebbene abbia sempre avuto grandi dubbi sulla sua missione pastorale. Gi\u00e0 durante gli anni di seminario, inizi\u00f2 a scrivere e pubblicare le sue prime poesie.\nDopo il seminario, continu\u00f2 i suoi studi a San Pietroburgo, dove nel 1917 pubblic\u00f2 la sua prima raccolta di poesie, dopo di che continu\u00f2 a studiare in Svizzera, dove si laure\u00f2 nel 1922.\nTerminati gli studi nell'Europa occidentale, ritorn\u00f2 in Lituania, divenendo lettore all'Universit\u00e0 della Lituania; nel frattempo continu\u00f2 a lavorare alla sua opera pi\u00f9 conosciuta, un romanzo parzialmente autobiografico in tre volumi dal titolo \"Altori\u0173 \u0161e\u0161\u0117ly\" (\"All'omnbra dell'altare\"), pubblicato nel 1933.\nLe sue difficolt\u00e0 ad adattarsi alla missione pastorale si accentu\u00f2 progressivamente e Mykolaitis abbandon\u00f2 i voti nel 1935, divenendo successivamente docente dell'Universit\u00e0 di Vilnius.\nTra gli altri lavori di Vincas Mykolaitis si ricordano i romanzi \"Tarp dviej\u0173 au\u0161r\u0173\" e \"Sukil\u0117liai\" (incompiuto).\nMykolaitis riposa nel Cimitero Rasos di Vilnius."}
{"id": "1826808", "revid": "156341", "url": "https://it.wikipedia.org/wiki?curid=1826808", "title": "G\u00e9za Kert\u00e9sz", "text": "In patria gioc\u00f2 nella massima serie come mediano-interno per il e il , e fu anche convocato in nazionale con cui disput\u00f2 un'amichevole. Si trasfer\u00ec poi in Italia, dove intraprese una lunga carriera da allenatore nelle serie minori, culminata in un biennio in Serie A con e . Ottenne quattro promozioni dalla terza alla seconda serie.\nTornato in Ungheria, mor\u00ec da eroe durante la seconda guerra mondiale; la sua storia fu per\u00f2 dimenticata per decenni. \u00c8 stato definito a posteriori lo \"Schindler del Catania\".\nBiografia.\nA volte \u00e8 chiamato erroneamente negli almanacchi Kert\u00e9sz IV, ma non era fratello dei fratelli Gyula, Vilmos e Adolf, tutti calciatori ma solo suoi omonimi. Sposato con Rosa, aveva due figli: Kate e G\u00e9za. I giornalisti dell'epoca lo descrivevano alto, simpatico, con occhi piccoli e ammiccanti, aveva un'andatura dinoccolata e un portamento eretto; aveva un sorriso tra lo scettico e il burlesco; parlava in modo pacato e suadente.\nVisse in Ungheria fino al 1925, quando si trasfer\u00ec in Italia; qui rimase a lungo a Catania, dove risiedeva nella villa Spadaro-Ventura; nella citt\u00e0 siciliana era molto popolare.\nGli eventi della seconda guerra mondiale portarono all'interruzione del campionato italiano; Kert\u00e9sz decise quindi di tornare in patria. Nazionalista, era tenente colonnello dell'esercito e costitu\u00ec, insieme all'ex compagno di squadra T\u00f3th (anche lui con un passato da allenatore in Italia), un'organizzazione resistenziale che salv\u00f2 decine di ebrei e partigiani ungheresi dai campi di sterminio nazisti. Si travest\u00ec anche da soldato della Wehrmacht per aiutare delle persone a scappare dal ghetto di Budapest, e aveva rapporti con i servizi segreti americani.\nKert\u00e9sz fu per\u00f2 arrestato nel dicembre 1944, dopo che un delatore aveva riferito alla Gestapo che questi nascondeva un ebreo in casa, e mor\u00ec fucilato insieme allo stesso T\u00f3th qualche giorno prima della liberazione della capitale ungherese, precisamente il 6 febbraio 1945; con loro morirono altri cinque commilitoni, nell'atrio del Palazzo Reale di Buda. Al suo funerale parteciparono migliaia di persone e anche dei catanesi: riconosciutogli il titolo di \u00abmartire della patria\u00bb, \u00e8 seppellito nel cimitero degli eroi di Budapest sin dall'aprile 1946.\nCaratteristiche tecniche.\nGiocatore.\nEra un giocatore intelligente e versatile, capace di giocare in tutte le posizioni del campo, tranne che in porta. Il suo unico difetto era la lentezza, tanto da essere soprannominato \"lajh\u00e1r\" (bradipo). Nell'anno in cui gioc\u00f2 da titolare nel , fu schierato prevalentemente in mediana e in attacco.\nAllenatore.\nEra un allenatore quotato, molto esigente e pignolo. In ritiro iniziava sin dal primo giorno con la ginnastica svedese per preparare i propri giocatori. Fu inoltre il primo in Italia a introdurre la possibilit\u00e0 di svolgere ritiri collegiali; a Catania lo fece in una villa nei pressi dello stadio Cibali, con severi orari di sveglia e di ritorno in camera che decideva lui stesso. La formazione etnea, al primo anno di Serie B, faceva della difesa e del contropiede le sue armi principali. Anni dopo, in Serie C, il gioco del Catania allenato di nuovo da Kert\u00e9sz era senza fronzoli, concreto e pratico. Preparava le sue squadre anche in funzione delle avversarie; nel finale della carriera divent\u00f2 un estimatore del Sistema.\nCarriera.\nGiocatore.\nClub.\nInizi\u00f2 a giocare nel , con cui rimase dal 1911 al 1919; pass\u00f2 poi al , con cui esord\u00ec il 5 maggio 1920 contro il , nella gara vinta per 4-1. Con la maglia biancoverde (che vest\u00ec insieme a Istv\u00e1n T\u00f3th) gioc\u00f2 19 gare di campionato, in cui mise a segno otto reti, tutte nel 1920-1921, e altre 11 tra amichevoli internazionali e gare varie. Nelle altre due stagioni al Ferencv\u00e1ros disput\u00f2 solo amichevoli internazionali e nessuna partita tra campionato e coppa; l'ultima partita nota \u00e8 del 1\u00ba maggio 1923, persa per 0-1 contro il . Con il club conquist\u00f2 il terzo posto in campionato nell'annata 1920-1921, e nel 1921-1922 la Coppa d'Ungheria (pur non giocando).\nNazionale.\nAi tempi del BTC Budapesti venne convocato in nazionale per un'amichevole contro l', disputata il 3 maggio 1914 a Vienna e persa per 0-2; fu la sua unica presenza con la maglia magiara.\nAllenatore.\nLe vittorie di 2\u00aa e 1\u00aa Divisione.\nNel 1925-1926 arriv\u00f2 in Italia, per un anno da giocatore e allenatore dello Spezia, con cui vinse la Seconda Divisione. Pass\u00f2 quindi alla Carrarese, vincendo nuovamente il campionato. Allen\u00f2 la formazione azzurra anche nel 1927-1928, ottenendo una salvezza in Prima Divisione.\nKert\u00e9sz allen\u00f2 nei suoi esordi in Italia anche il . Per due stagioni in Prima Divisione pass\u00f2 poi alla . Ci giunse nel 1929-1930.\nLa prima stagione fu altalenante. Nel 1930-1931 invece la squadra campana fu pi\u00f9 equilibrata nei reparti e condusse a lungo il torneo; si trasfer\u00ec al nuovo stadio ma Kert\u00e9sz lasci\u00f2 la squadra il 2 febbraio 1931. La societ\u00e0, dopo essersi affidata a Silvio Stritzel, reclam\u00f2 con la FIGC e costrinse l'allenatore al ritorno esattamente un mese dopo, cio\u00e8 il 2 marzo 1931; la squadra vinse il girone e arriv\u00f2 in finale per la promozione in Serie B contro il , perdendola. L'ammissione in Serie B fu comunque ufficializzata dalla FIGC il giorno dopo la finale di ritorno. Quell'anno la squadra vinse le prime otto partite di fila in casa che, sommate alle sei della stagione precedente, costituiscono tuttora il record per la squadra campana: 14, eguagliato poi da Gipo Viani.\nIn seguito and\u00f2 alla , anche qui per due stagioni: il presidente Talamo venne casualmente a conoscere le sue esperienze professionali e lo preg\u00f2 ripetutamente di guidare la squadra. Con i calabresi conquist\u00f2 la promozione in Serie B nella seconda stagione e lasci\u00f2 un ricordo positivo tale da venire accompagnato dai tifosi alla stazione di Lamezia Terme e omaggiato con numerosi doni.\nPass\u00f2 quindi nel 1933 al , militante in Prima Divisione. Era fortemente voluto del presidente Vespasiano Trigona di Misterbianco: i due pranzavano insieme prima di ogni partita come rito scaramantico. Con i siciliani vinse il proprio girone per la terza volta in quattro anni e conquist\u00f2, nella prima stagione, la prima promozione della squadra in Serie B della sua storia.\nQuattro stagioni in Serie B.\nGuid\u00f2 i rossazzurri per due stagioni nella serie cadetta, cogliendo un terzo e un ottavo posto. All'esordio, la squadra arriv\u00f2 a giocarsi i posti a ridosso della promozione, fermando sul pareggio anche il in una partita che per anni sarebbe rimasta nella memoria collettiva catanese. In squadra c'era anche Amedeo Biavati, che sarebbe diventato campione del mondo.\nL'anno seguente fu pi\u00f9 difficile. La squadra pareggi\u00f2 appena una partita, dunque i risultati furono molto altalenanti e ci\u00f2 port\u00f2 a chiudere 15 punti sotto la vetta. Con l'addio del presidente Trigona di Misterbianco, anche Kert\u00e9sz lasci\u00f2 la squadra.\nIl lo ingaggi\u00f2 nel 1936. Con il club pugliese conquist\u00f2 nuovamente la promozione in Serie B alla prima stagione, non riuscendo per\u00f2 nella successiva a guidare la squadra alla salvezza.\nNella stagione 1938-1939 si trasfer\u00ec all', con cui manc\u00f2 la promozione nel massimo campionato in modo rocambolesco: prima dell'ultima giornata i bergamaschi vantavano i 2 punti di vantaggio sul , il loro unico concorrente, ma poi persero l'incontro diretto a casa per 0-1 venendo raggiunti dai veneti e cedendogli sulla base del quoziente reti.\nIn Serie A: Lazio e Roma.\nKert\u00e9sz esord\u00ec poi su una panchina di Serie A con la : nel primo campionato conquist\u00f2 il quarto posto finale, ma venne esonerato nel corso della stagione seguente dopo sole sei gare. Torn\u00f2 alla Salernitana a stagione in corso: subentr\u00f2 a Ferenc Hirzer, vinse 7 delle 12 prime partite, ma poi perse tre sfide di fila, in particolare quella decisiva contro la e venne esonerato.\nAnd\u00f2 poi di nuovo al Catania nella stagione 1941-1942, in Serie C. La squadra ruotava attorno al centravanti Koenig, ma non riusc\u00ec a rientrare nel novero delle migliori del girone.\nNell'agosto 1942 fu ingaggiato dall', in Serie C. Dopo tre vittorie, tre pareggi e tre sconfitte, dal 12 dicembre dello stesso anno venne chiamato alla guida della , vincitrice della scudetto nella stagione precedente, subentrando al connazionale Alfr\u00e9d Schaffer. L'avventura giallorossa non fu fortunata, dato che Kert\u00e9sz cerc\u00f2 di applicare la sua tattica di gioco, il \"sistema\", a una rosa abituata a giocare in velocit\u00e0 e in contropiede: il risultato fu un campionato mediocre, che vide la Roma terminare la stagione nella parte bassa della classifica.\nTornato in patria, pass\u00f2 la sua ultima stagione da allenatore con l' nel 1943-1944.\nEredit\u00e0.\nLa sua storia extracalcistica era stata dimenticata del regime comunista, a causa del suo passato da nazionalista. Nel 2011, a Catania venne costituito un comitato di cittadini che proponeva l'intitolazione di una strada alla sua memoria, rinnovando l'impegno anche a causa della paventata esclusione dell'allenatore dal cimitero degli eroi. In collaborazione con il Comune, il comitato organizz\u00f2 anche un evento in sua memoria in piazza Verga, dove sorgeva lo stadio della squadra che fu promossa per la prima volta in Serie B. Il 26 aprile 2015 gli \u00e8 stata intitolata una via dalla commissione toponomastica del Comune di Catania."}
{"id": "1826810", "revid": "599013", "url": "https://it.wikipedia.org/wiki?curid=1826810", "title": "Kendrick Perkins", "text": "\u00c8 alto 2,08\u00a0m per 120\u00a0kg e giocava nel ruolo di centro. Ha vinto con i Boston Celtics il titolo NBA 2008.\nCarriera.\nHigh school.\nPerkins si \u00e8 diplomato alla Clifton J. Ozen High School, presso Beaumont (Texas), nel 2003. In questi anni egli fu il trascinatore della squadra a ben quattro campionati del distretto e a un campionato dello Stato del Texas. In questo periodo le sue medie sono da dominatore: 27,4 punti, 16,8 rimbalzi e 7,8 stoppate di media a partita nell'anno da Senior. Nel 2003 \u00e8 stato selezionato per il McDonald's All-American Game game con i migliori giocatori di pari et\u00e0 negli USA. Questo stesso anno avrebbe dovuto essere quello del trasferimento a Memphis, all'Universit\u00e0 di Memphis, invece ha optato per il passaggio diretto in NBA.\nNBA (2003-2018).\nBoston Celtics (2003-2011).\nIl centro texano di 2 metri e 8\u00a0cm viene scelto nel Draft NBA 2003 come ventisettesima scelta, nel primo giro, dai Memphis Grizzlies, ma viene immediatamente girato ai Boston Celtics assieme a Marcus Banks, in cambio di Troy Bell e Dahntay Jones, che erano stati selezionati da Boston nel medesimo Draft.\nNella stagione da rookie ha poco spazio nella squadra, gioca poche partite entrando in totale per 35 minuti nell'arco dell'intera stagione, realizzando 14 punti.\nDalla stagione 2004-05 trova pi\u00f9 spazio durante la stagione regolare, salvo essere accantonato durante i playoff per la mancanza di esperienza. Si rende protagonista in negativo in gara-6 delle semifinali di conference, contro gli Indiana Pacers, in cui entra a pochi secondi dalla fine per sostituire l'acciaccato Paul Pierce; dovendo tirare due tiri liberi sul risultato in parit\u00e0 il pivot li sbaglia entrambi, portando cos\u00ec la partita ai tempi supplementari (match comunque vinto dai Celtics).\nNella stagione successiva, in seguito a un intenso programma di allenamento estivo, i suoi miglioramenti sono sensibili, e ci\u00f2 si misura con rendimenti ottimi, e un minutaggio pi\u00f9 che duplicato rispetto alla stagione precedente. In questa stagione ha giocato alcune delle migliori partite della propria carriera sin ora, realizzando spesso delle doppie-doppie, ossia terminando il match con pi\u00f9 di 10 punti e 10 rimbalzi. \u00c8 durante questa stagione che diviene titolare fisso del quintetto di coach Doc River prendendo il posto del centro Mark Blount, ceduto ai Minnesota Timberwolves.\nNel 2008 si laurea campione NBA disputando prove di ottimo livello.\nNella stagione 2009-10 \u00e8 uno dei protagonisti assieme a Rajon Rondo, Ray Allen, Paul Pierce, Kevin Garnett, Rasheed Wallace e Glen Davis, dell'annata dei Celtics al di sopra delle aspettative, il cui cammino verso il titolo \u00e8 fermato solo in finale dai Los Angeles Lakers. In queste partite Perkins non segna molto ma mette in luce le sue ottime qualit\u00e0 difensive, limitando spesso i dominanti lunghi dei Lakers Pau Gasol e Andrew Bynum. Durante il primo quarto di gara 6 si infortuna seriamente procurandosi uno strappo a due legamenti del ginocchio destro in una lotta a rimbalzo contro Bynum.\nIl 25 gennaio 2011, dopo sette mesi di assenza dal campo, Kendrick ritorna sul parquet, nella vittoria contro Cleveland: dopo 16 minuti di gioco segna 7 punti, serve 3 assist e cattura 6 rimbalzi, di cui 3 in attacco. Nella sua seconda partita dopo la lunga pausa segna 10 punti e cattura 9 rimbalzi confermando l'ottima forma ripresa.\nOklahoma City Thunder (2011-2015).\nNel febbraio 2011, durante l'ultimo giorno del mercato NBA, viene scambiato, assieme a Nate Robinson, con Jeff Green e Nenad Krsti\u0107, finendo cos\u00ec agli Oklahoma City Thunder dopo 7 stagioni e mezzo a Boston.\nCleveland Cavaliers (2015).\nIl 19 febbraio 2015 viene ceduto agli Utah Jazz in cambio di Enes Kanter. Il 21 febbraio, dopo 2 giorni, viene tagliato dalla squadra di Salt Lake City; il 24 dello stesso mese firma con i Cleveland Cavaliers. Con i Cavs raggiunge per la quarta volta in carriera le NBA Finals; nonostante un super LeBron James, i Cleveland Cavaliers devono arrendersi ai Golden State Warriors perdendo la serie 4-2. Perkins perde la terza finale in carriera.\nNew Orleans Pelicans (2015-2016).\nIl 29 luglio 2015, Perkins firma un contratto annuale con i New Orleans Pelicans. Il 7 novembre 2015 rimedia un grave infortunio che lo costringe a stare fuori per 3 mesi. Tuttavia l'infortuni\u00f2 si rivel\u00f2 meno grave del previsto in quanto il 12 dicembre torn\u00f2 a disposizione per la gara contro gli Washington Wizards che lui non gioc\u00f2.\nAlla fine della stagione rimane free agent. Con i Pelicans ha disputato 37 partite, di cui 5 da titolare tenendo una media di 2,5 punti e 3,5 rimbalzi in 14,6 minuti a partita."}
{"id": "1826814", "revid": "74801", "url": "https://it.wikipedia.org/wiki?curid=1826814", "title": "Sengai Gibon", "text": "Era noto per i suoi controversi scritti e insegnamenti, cos\u00ec come per i suoi vivaci dipinti in realizzati secondo lo stile \"Sumi-e\".\nDopo aver trascorso met\u00e0 della sua vita a Nagata vicino a Yokohama, egli si rifugia nello Sh\u014dfukuji di Fukuoka, il primo Tempio Zen in Giappone, dove passer\u00e0 il resto della sua vita.\nSe la setta Rinzai \u00e8 particolarmente nota per l'estrema difficolt\u00e0 dei propri insegnamenti, Sengai ha cercato di renderli accessibili al pubblico. \nUno dei suoi celebri dipinti, che ha come titolo \"L'Universo\", mostra un cerchio, un quadrato e un triangolo."}
{"id": "1826818", "revid": "56620", "url": "https://it.wikipedia.org/wiki?curid=1826818", "title": "Gong Di", "text": "Noto anche come Zh\u00e0o Xi\u01cen (\u8d99\u986f), regn\u00f2 dal 1274 fino alla sua abdicazione nel 1276. Gli succedette suo fratello maggiore, l'imperatore Duan Zong.\nGong Di aveva solo quattro anni quando ascese al trono nel 1274 dopo la morte di suo padre, l'imperatore Du Zong. Il suo regno inizi\u00f2 sotto la reggenza di sua nonna, la grande imperatrice Dowager Xie, e di sua madre, l'imperatrice Dowager Quan.\nDurante il regno di Gong Di, la dinastia Song si stava sgretolando sotto l'attacco delle forze d'invasione mongole della dinastia Yuan, che avevano attraversato il Chang Jiang si erano messi in marcia per conquistare la capitale di Lin An (l'odierna Hangzhou). Costretta a capitolare, la grande imperatrice Dowager Xie si arrese alle forze Yuan. Dopo la sua cattura, Gong Di fu retrocesso al rango di duca e nel 1289 gli fu ordinato dall'imperatore Yuan Kublai Khan di viaggiare fino in Tibet per farsi monaco. Da monaco diede numerosi contributi al Buddhismo traducendo in cinese molti testi di quella religione. Ricordando il suo retaggio di imperatore Song, espresse il suo ardente desiderio per il ritorno dei Song in un poema, irritando l'imperatore Yuan. Come risultato, fu costretto al suicidio nel 1323, all'et\u00e0 di 53 anni."}
{"id": "1826820", "revid": "1543377", "url": "https://it.wikipedia.org/wiki?curid=1826820", "title": "Percorsi cicloturistici della provincia di Ferrara", "text": "I percorsi cicloturistici della provincia di Ferrara sono itinerari per gli amanti della bicicletta. Si snodano sul territorio pianeggiante del ferrarese e sono costituiti da piste ciclabili asfaltate, da argini sterrati, da sottili stradine di campagna e, in alcuni casi, da strade a traffico misto.\nPercorsi.\nI percorsi sono sette e i vari punti di partenza sono raggiungibili con mezzi pubblici, come treno ed autobus, entrambi attrezzati per il trasporto della bicicletta:\nLe Mura di Ferrara.\nL'itinerario inizia da Ferrara, in piazza Savonarola. Dopo aver seguito il percorso sulle Mura di Ferrara, termina sull'argine del fiume Po, presso il centro visite Oasi naturale dell'isola Bianca.\nL'anello d'acqua Burana-Destra Po.\nL'itinerario inizia dal quartiere Mizzana di Ferrara, lungo la sponda del canale Burana e, dopo aver attraversato Vigarano Pieve e Bondeno, si innesta sul percorso cicloturistico Destra Po. Costeggiando il Po, raggiunto Pontelagoscuro, si ritorna a Ferrara.\nLe terre del Primaro.\nPartendo da Ferrara, costeggiando il Primaro, si attraversano le localit\u00e0 Torre Fossa, Gaibanella, Marrara, San Nicol\u00f2, Ospital Monacale e Traghetto. Giunti nel parco del Delta, si possono visitare il Museo delle Valli, la pieve di San Giorgio (569 d.C.) e il bosco del Traversante.\nNel paesaggio della Grande Bonifica Ferrarese.\nSi sviluppa da Ro a Copparo.\nNel parco del Delta del Po.\nPartendo dall'abbazia di Pomposa, costeggiando la riserva naturale Bosco della Mesola si giunge alla Lanterna Vecchia di Gorino Ferrarese, un faro trasformato in osservatorio avifaunistico. Il percorso \u00e8 all'interno del parco regionale del Delta del Po.\nAttorno alle Valli.\nDa Porto Garibaldi, dopo aver attraversato Comacchio e costeggiato le sue valli, il percorso termina nell'Oasi di Boscoforte.\nFra il parco del Delta e il mare.\nPartendo dall'abbazia di Pomposa, attraversate le localit\u00e0 balneari Lido di Volano, Lido delle Nazioni, Lido di Pomposa e Lido degli Scacchi si raggiunge Porto Garibaldi."}
{"id": "1826821", "revid": "767487", "url": "https://it.wikipedia.org/wiki?curid=1826821", "title": "Toploader", "text": "I Toploader sono una band alternative rock inglese, formatasi nel 1997 a Eastbourne. Sono famosi soprattutto per la cover della canzone \"Dancing in the moonlight\" di King Harvest. Ma dopo il successo la band conobbe un lungo periodo di insuccessi che portarono nel 2003 allo scioglimento della band.\nNel 2009 Joe Washbourn e il resto della band si sono riuniti, esibendosi in una serie di festival inglesi ed hanno cominciato a lavorare al loro terzo album, \"Only Human\", pubblicato in anteprima il 29 maggio 2011 su iTunes Store, in vendita ufficialmente dal 6 giugno.\nDiscografia.\nSingoli.\nDa \"Onka's Big Moka\":\nDa \"Magic Hotel\":\nDa \"Only Human\":"}
{"id": "1826824", "revid": "219110", "url": "https://it.wikipedia.org/wiki?curid=1826824", "title": "SGS Microelettronica", "text": "SGS Microelettronica S.p.A. era una azienda italiana attiva nella produzione di dispositivi a semiconduttore, nell'ambito della microelettronica. Era l'unica azienda italiana operante in quel settore.\nStoria.\nNata il 29 dicembre 1972 come \"SGS-Ates Componenti elettronici S.p.A.\" risultato di una fusione tra Societ\u00e0 Generale Semiconduttori e ATES, il 23 aprile 1985 SGS Ates diventa SGS Microelettronica. Nel giugno 1987 la societ\u00e0 diventa \"SGS-Thomson Microelectronics\" a seguito della fusione con la Thomson Semiconducteurs e la sede dall'Italia si trasferisce a Saint-Genis-Pouilly.\nSGS Thomson era considerata 14\u00b0 tra i 20 maggiori fornitori di semiconduttori: le vendite arrivavano a 850 milioni di dollari.\nNel 1989 nell'azionariato di SGS-Thomson subentra Finmeccanica a STET, nell'ambito di un processo di riorganizzazione dell'IRI. \nL'8 dicembre 1994 la societ\u00e0 si quota al CAC 40 ed al NYSE. \nNel maggio 1998, Thomson vende le sue quote e SGS-Thomson diventa STMicroelectronics; nel dicembre dello stesso anno la societ\u00e0 viene quotata a Piazza Affari."}
{"id": "1826826", "revid": "729019", "url": "https://it.wikipedia.org/wiki?curid=1826826", "title": "Ipercheratosi epidermolitica", "text": "L'ipercheratosi epidermolitica \u00e8 una forma di ittiosi, che per sua natura si manifesta gi\u00e0 all'atto della nascita; fu scoperta da Brocq nel 1902.\nEpidemiologia.\nLa sua diffusione \u00e8 rara: \u00e8 stato calcolato che la malattia colpisca 1 su 100.000 o 500.000 persone (a seconda degli studi).\nSintomatologia.\nI sintomi e i segni clinici presentano una forma grave di ipercheratosi (ispessimento della cute), eritema diffuso e con presenza di piccole verruche sul tutto il corpo, pi\u00f9 raramente sulle mani e sui piedi, mentre sugli arti inferiori frequentemente si mostra la presenza di bolle.\nEziologia.\nLe cause sono relegate alla genetica, vi sono alterazioni nella cheratina 1 o 10.\nTerapia.\nCome terapia farmacologica si somministrano retinoidi in forma orale, che hanno ottenuto buoni risultati.\nCuriosit\u00e0.\nLa patologia viene utilizzata da Bob Kane per creare il personaggio di Killer Croc, feroce criminale divenuto un mostro terrificante a causa di essa. Ovviamente, si tratta di una mera esagerazione a fini artistici. Non sono mai stai registrati casi simili a quello riportato nel fumetto."}
{"id": "1826827", "revid": "29863", "url": "https://it.wikipedia.org/wiki?curid=1826827", "title": "Campbell Conference", "text": ""}
{"id": "1826829", "revid": "29863", "url": "https://it.wikipedia.org/wiki?curid=1826829", "title": "Wales Conference", "text": ""}
{"id": "1826838", "revid": "253269", "url": "https://it.wikipedia.org/wiki?curid=1826838", "title": "Frank Marshall (produttore cinematografico)", "text": "Con sua moglie Kathleen Kennedy e Steven Spielberg egli \u00e8 uno dei fondatori della Amblin Entertainment. Egli \u00e8 anche in collaborazione con la Kennedy nella The Kennedy/Marshall Company, una societ\u00e0 di produzione cinematografica nata nel 1991 sotto contratto con la Universal Pictures.\nBiografia.\nMarshall \u00e8 nato a Glendale, una citt\u00e0 della contea di Los Angeles ed \u00e8 figlio del compositore Jack Marshall. Marshall era uno studente dell'UCLA dove faceva parte della confraternita Alpha Tau Omega; un campo al Drake Stadium (sempre alla UCLA) \u00e8 stato chiamato in suo onore.\nLavora per i grandi film di Hollywood sin dal 1973. Le sue prime attivit\u00e0 coprivano i ruoli di Location manager e produttore associativo in film come \"L'ultimo spettacolo\", \"Paper Moon - Luna di carta\" e \"Ma pap\u00e0 ti manda sola?\" per lavorare poi in \"E.T. l'extra-terrestre\" e ricevendo fama di produttore per \"Daisy Miller\", la tetralogia di \"Indiana Jones\", la trilogia di \"Ritorno al futuro\", \"Il colore viola\" (nomination all'Oscar al miglior film), \"Chi ha incastrato Roger Rabbit\", \"L'impero del sole\" e \"Poltergeist - Demoniache presenze\".\nAltri film che lo vedono coinvolto nel ruolo di produttore sono \"Il sesto senso\", \"La neve cade sui cedri\" ed i futuri \"Jurassic World\" e Crossing Over. In un'intervista a MTV dichiara di aver intenzione di realizzare un sequel (o prequel ) di \"Roger Rabbit \" per una distribuzione sul grande schermo. Debutta alla regia nel 1990 con \"Aracnofobia\" e diriger\u00e0 \"8 amici da salvare\", \"Alive - Sopravvissuti\" e \"Congo\". Marshall e Kennedy sono stati produttori della versione americana del lavoro d'animazione del 2008 dello Studio Ghibli, \"Ponyo sulla scogliera\"."}
{"id": "1826839", "revid": "22277342", "url": "https://it.wikipedia.org/wiki?curid=1826839", "title": "Rime of the Ancient Mariner", "text": ""}
{"id": "1826841", "revid": "339392", "url": "https://it.wikipedia.org/wiki?curid=1826841", "title": "Video musicali", "text": ""}
{"id": "1826843", "revid": "248762", "url": "https://it.wikipedia.org/wiki?curid=1826843", "title": "Stazione di Laveno Mombello", "text": ""}
{"id": "1826847", "revid": "113951827", "url": "https://it.wikipedia.org/wiki?curid=1826847", "title": "Charles-Antoine Coypel", "text": "Biografia.\nApparteneva ad una grande famiglia di artisti: furono pittori anche il nonno No\u00ebl, il padre Antoine e lo zio No\u00ebl-Nicolas. Fu inoltre un abile politico e, vivendo sempre a Parigi, raggiunse le pi\u00f9 alte cariche dell'Amministrazione artistica. Entr\u00f2 all'Accademia reale di pittura e scultura nel 1715 e ne divenne direttore nel 1747. Alla morte del padre Antoine gli succedette nel titolo di \"Primo pittore del re\" ed ebbe un importante ruolo nella creazione della \"Scuola degli Allievi Protetti dell'Accademia reale\".\nRicevette, inoltre, numerosissimi incarichi per dei dipinti nella reggia di Versailles e lavor\u00f2 spesso per Madame de Maintenon. Fu un eccellente disegnatore di arazzi, realizzandone moltissimi, anche per la famosa Manifattura dei Gobelins. \"Storia Santa\", su suo cartone, fu tessuta dall'arazziere Pierre-Fran\u00e7ois Cozette. Notevole \u00e8 la serie dedicata a Don Chisciotte, poich\u00e9 fu il primo artista ad illustrare le gesta dell'eroe spagnolo, in modo molto accurato e professionale. La serie dei dodici arazzi delle \"Storie di Don Chisciotte\" fu tessuta da Michel Audran e dal Cozette. \nNel 1747 fu incaricato dalla regina di Polonia di disegnare una serie di scene teatrali per le sue tappezzerie.\nMa Charles Coypel fu anche un brillante scrittore e drammaturgo. Gli si devono diversi testi di critica d'arte, prose, alcune poesie, diverse commedie e due tragedie."}
{"id": "1826850", "revid": "204012", "url": "https://it.wikipedia.org/wiki?curid=1826850", "title": "Ittiosi bollosa", "text": ""}
{"id": "1826858", "revid": "204012", "url": "https://it.wikipedia.org/wiki?curid=1826858", "title": "Eritroderma ittisioforme congenito bolloso", "text": ""}
{"id": "1826860", "revid": "204012", "url": "https://it.wikipedia.org/wiki?curid=1826860", "title": "Sindrome di Holt Oram", "text": ""}
{"id": "1826861", "revid": "124707514", "url": "https://it.wikipedia.org/wiki?curid=1826861", "title": "Mastronardi", "text": "Mastronardi e un cognome italiano. "}
{"id": "1826862", "revid": "33277", "url": "https://it.wikipedia.org/wiki?curid=1826862", "title": "Pierre-Paul Prud'hon", "text": ""}
{"id": "1826870", "revid": "1712264", "url": "https://it.wikipedia.org/wiki?curid=1826870", "title": "Stazione di Sangiano", "text": " \nLa stazione di Sangiano \u00e8 una fermata ferroviaria posta sulla linea Luino-Milano, nel comune di Sangiano. \n\u00c8 gestita da Rete Ferroviaria Italiana che la classifica in categoria \"Bronze\".\nLa fermata \u00e8 abbastanza utilizzata soprattutto in mattinata da pendolari diretti a Milano e da studenti della zona diretti alle scuole superiori di Luino.\nStrutture e impianti.\nLa fermata dispone di un unico binario passante, servito da banchina, \u00e8 presente un piccolo fabbricato viaggiatori.\nMovimento.\nLa fermata \u00e8 servita da treni della linea S30 della rete celere del Canton Ticino, eserciti da TiLo a frequenza bioraria, intercalati da treni regionali Gallarate-Luino-Laveno di Trenord, anch'essi a frequenza bioraria, per una frequenza complessiva di un treno ogni ora per direzione."}
{"id": "1826875", "revid": "399", "url": "https://it.wikipedia.org/wiki?curid=1826875", "title": "Zaira (nome)", "text": "Origine e diffusione.\n\u00c8 la forma italiana di \"Za\u00efre\"; si legge spesso che tale nome sarebbe stato creato da Voltaire per la protagonista della sua tragedia \"Zaira\", ma esso appare gi\u00e0 nel \"Bajazet\" di Racine, del 1672.\nPotrebbe essere basato sul nome arabo (\"Zahrah\") che significa \"fiore che sboccia\" oppure \"coltivare\", \"seminare\". Entrambe le forme inglesi, Zara e Zaria, possono avere anche un'origine indipendente.\nOnomastico.\nL'onomastico viene festeggiato il 21 ottobre in ricordo di santa Zaira, martire in Spagna durante l'invasione dei Mori."}
{"id": "1826876", "revid": "110819250", "url": "https://it.wikipedia.org/wiki?curid=1826876", "title": "Riserva naturale delle Falesie di Duino", "text": "La riserva naturale delle Falesie di Duino (\"De\u017eelni naravni rezervat Devinskih sten\" in sloveno) \u00e8 un'area naturale protetta del comune di Duino-Aurisina, in provincia di Trieste, al confine con la provincia di Gorizia. Interessa essenzialmente le localit\u00e0 di Duino e Sistiana e si articola su 107 ettari, di cui 63 a mare.\nIstituita nel 1996, fa parte delle riserve naturali regionali del Friuli-Venezia Giulia.\nL'ente gestore - che ha sede a Udine - comprende la Direzione Centrale delle Risorse Agricole, Naturali, Forestali e Montagna e il Servizio Tutela Ambienti Naturali, Fauna e Corpo Forestale Regionale della Regione Friuli-Venezia Giulia.\nCaratteristiche.\nLa riserva si sviluppa su un'ampia ed alta scogliera in territorio carsico che si affaccia sull'Alto Adriatico, in un tratto di costa ricca di calcari fossiliferi del Cretacico: la sua caratteristica principale \u00e8 data dalla bianca falesia che scende a perpendicolo sul mare.\nGran parte di questo tratto di costa adriatica \u00e8 sormontata dal sentiero Rilke, una passeggiata panoramica intitolata al poeta praghese Rainer Maria Rilke, che in questa zona visse e trov\u00f2 ispirazione per la sua poesia. Il percorso congiunge la baia di Sistiana al centro di Duino in prossimit\u00e0 del castello dei principi Thurn und Taxis.\nLa vegetazione \u00e8 eterogenea e tipica tanto dell'area del territorio carsico quanto di quella del mar Mediterraneo. Il bosco che sovrasta il tratto di mare \u00e8 abitato da varie specie animali come il corvo imperiale, il passero solitario ed il falco pellegrino.\nFlora.\nLa flora \u00e8 rappresentata essenzialmente da:\nFauna.\nLa fauna presente nella Riserva - incluse diverse variet\u00e0 di uccelli - \u00e8 quella tipica europea. Il simbolo dell'area protetta \u00e8 dato dall'algiroide magnifico (\"algyroides nigropunctatus\"), rettile diffuso nella zona carsica e simile alla lucertola.\n\u00c8 presente anche il serpente gatto (\"telescopus fallax fallax\") mentre tra gli uccelli che nidificano sulle rocce si registra la presenza dell'occhiocotto.\nRiguardo agli abitanti del mare, nelle acque della baia di Sistiana \u00e8 stata pi\u00f9 volte avvistata la stenella striata, piccolo delfino dalla lunghezza massima di due metri.\nNei boschi della riserva sono presenti poi caprioli, tassi, cinghiali, volpi, lepri e scoiattoli."}
{"id": "1826877", "revid": "767487", "url": "https://it.wikipedia.org/wiki?curid=1826877", "title": "Western Hockey League (1952-1974)", "text": "La Western Hockey League fu una lega professionistica minore di hockey su ghiaccio che oper\u00f2 dal 1952 al 1974. Per anni fu una delle principali minors nordamericane, estendendosi soprattutto nella regione della West Coast statunitense e nel Canada occidentale.\nStoria.\nGestita per buona parte della sua storia dal membro della Hockey Hall of Fame Al Leader, la Western Hockey League venne creata nel 1952 dopo la fusione fra la Pacific Coast Hockey League e la Western Canada Senior Hockey League. Durante gli anni '60, la WHL si mosse sui mercati della costa occidentale statunitense coinvolgendo grandi metropoli come Los Angeles e San Francisco, e venne ipotizzato che la stessa lega potesse diventare una rivale delle principali leghe professionistiche. Questo fatto fu uno dei motivo che spinse la National Hockey League a espandersi nella stagione 1967-68.\nLa carenza di talenti e l'espansione della NHL e della World Hockey Association nella maggior parte dei mercati forz\u00f2 la lega a cessare le operazioni dopo la stagione 1973-74. Alcune delle squadre sopravvissute vennero assorbite dalla Central Hockey League.\nIl trofeo del campionato della WHL era la Lester Patrick Cup, che \u00e8 esposta alla Hockey Hall of Fame."}
{"id": "1826881", "revid": "7", "url": "https://it.wikipedia.org/wiki?curid=1826881", "title": "Falesie di Duino", "text": ""}
{"id": "1826894", "revid": "265595", "url": "https://it.wikipedia.org/wiki?curid=1826894", "title": "Ni Zan", "text": "Insieme a Huang Gongwang (1269-1354), Wu Zhen (1280-1354) e Wang Meng (c. 1308-1385) \u00e8 uno dei \"Quattro Maestri\" della pittura paesaggistica del periodo Yuan. Prendendo le mosse dagli antichi maestri, svilupp\u00f2 nuovi angoli e prospettive visuali, nuovi progetti nella composizione dell'immagine e variazioni di una tecnica di tratteggio pi\u00f9 libera.\nBiografia.\nNi Zan nacque in una ricca famiglia di Wuxi, nel Jiangsu, dopo la morte di Kublai Khan, il sovrano mongolo che aveva sconfitto i Song e stabilito il dominio su tutto ci\u00f2 che era stato tradizionalmente considerato la Cina. I sovrani Yuan non si fidavano di molti degli studiosi confuciani e preferirono invece reclutare Mongoli e Musulmani per svolgere i compiti amministrativi. Ni Zan nacque in un'\u00e9lite che si poteva permettere di essere istruita malgrado l'indisponibilit\u00e0 di posti governativi ben remunerati che erano tradizionalmente la ricompensa di una rigorosa educazione confuciana. Questi ricchi studiosi e poeti furono spesso ospitati dall'eccentrico Ni Zan e furono parte di un movimento che alter\u00f2 radicalmente le concezioni tradizionali della pittura cinese. I loro dipinti raffiguravano rappresentazioni di ambienti naturali che erano fortemente localizzati, ritraendo personalmente preziose vedute che riflettevano i loro sentimenti individuali.\nDurante gli anni 1340 numerose siccit\u00e0 e inondazioni causarono una carestia in tutta la regione di Ni Zan e condussero successivamente a rivolte contadine. Queste raggiunsero un picco frenetico nel 1350 a causa dell'uso da parte del governo di manodopera forzosa per riparare le dighe sul Fiume Giallo. Durante tutti gli anni 1340, gli Yuan imposero tasse vessatorie sui ricchi proprietari terrieri della regione, al fine di coprire i costi di questi disastri naturali. Vi sono molte opinioni divergenti riguardo alla reazione di Ni Zan di fronte a queste tasse e le sue azioni conseguenti non sono chiare. Tuttavia, \u00e8 stato accertato che distribu\u00ec tutti i propri possedimenti ai suoi amici e si trasfer\u00ec in una casa galleggiante. Part\u00ec alla vigilia della rivolta millenarista dei Turbanti Rossi e viaggi\u00f2 per tutto il sud-est, relativamente pacifico, mentre vari partiti rivoluzionari imperversavano attraverso la sua regione d'origine. Fu in quest'epoca che Ni Zan svilupp\u00f2 il suo caratteristico stile.\nI paesaggi di Ni Zan dopo il 1345 assumono praticamente tutti la stessa forma - pittura monocromatica ad inchiostro di rive fluviali ampiamente distanziate, rese con pennellate abbozzate, e alberi in primo piano stagliati contro la distesa d'acqua. Questi paesaggi sparsi non rappresentano mai persone e sfidano molti concetti tradizionali della pittura cinese. Molte delle sue opere rappresentano a stento gli ambienti naturali che intendevano raffigurare. In realt\u00e0, Ni Zan utilizzava la sua arte come mezzo d'espressione dei propri sentimenti e stati d'animo, senza curarsi del maggiore o minore realismo della rappresentazione.\nNi Zan viaggi\u00f2 nella Cina meridionale durante la caduta degli Yuan e trascorse il suo tempo dipingendo. Durante la sua vita, la sua opera fu altamente apprezzata e bast\u00f2 da sola a ripagare l'ospitalit\u00e0 fornita dai suoi amici mentre viaggiava. Ritorn\u00f2 nella sua citt\u00e0 natale nel 1371 dopo l'insediamento della dinastia Ming. Fu nel 1372 che dipinse il suo \"Studio di Rongxi\", che riassume il suo stile.\nLo stile pittorico.\nNel 1364, Ni Zan disse a proposito della sua pittura: \"Io uso la pittura dei bamb\u00f9 per esprimere l'euforia nel mio animo, \u00e8 tutto. Perch\u00e9 dovrei preoccuparmi se mostra o no rassomiglianza?\". In un'altra occasione, in modo ancora pi\u00f9 esplicito, spieg\u00f2: \"La mia pittura dei bamb\u00f9 \u00e8 l'immagine dello spirito creativo nel mio cuore\". Ni Zan dipingeva solo sotto ispirazione e non vendeva i suoi dipinti, li regalava a chi era in grado di coglierne il significato.\nIl principio di Ni Zan \u00e8 di mostrare la molteplicit\u00e0 delle cose con scarsi tratti discontinui e pochi colori, rilasciando sul dipinto il meno inchiostro possibile. Egli non mirava a riprodurre esattamente una figura. Ci\u00f2 che lo interessava era il modo di esprimere un determinato tema: una rappresentazione vaga pu\u00f2 essere pi\u00f9 vivace di una realistica. I paesaggi di Ni Zan sono perci\u00f2 privi di complicazioni, con solo pochi colori e senza figure. Inoltre Ni Zan ha per tutta la vita dipinto sempre lo stesso paesaggio cinese.\nLe sue opere poetiche sono contenute nella raccolta \"N\u00ed Y\u00fanl\u00edn xi\u0101nsheng sh\u012bj\u00ed\" (\u502a\u4e91\u6797\u5802\u5148\u751f\u8bd7\u96c6). Una celebre stampa dell'inizio della dinastia Ming fu riprodotta nella serie di libri \"Sibu congkan\". In essa \u00e8 contenuta anche l'opera \"Yunlin tang yinshi zhidu ji\" (\u4e91\u6797\u5802\u996e\u98df\u5236\u5ea6\u96c6, \"Raccolta di sistemi dietetici dello studio della cortina di nubi\"), un'importante fonte per la storia della cultura enogastronomica cinese."}
{"id": "1826896", "revid": "643494", "url": "https://it.wikipedia.org/wiki?curid=1826896", "title": "Per amore (miniserie televisiva)", "text": "Per amore \u00e8 una miniserie televisiva in quattro puntate, trasmessa per la prima volta nel febbraio del 2002 su Canale 5.\nLa direzione della fiction \u00e8 di Maria Carmela Cicinnati e Peter Exacoustos. I protagonisti sono Paolo Calissano, Remo Girone e Anna Valle; nel cast anche Ottavia Piccolo ed Elio Germano."}
{"id": "1826897", "revid": "709565", "url": "https://it.wikipedia.org/wiki?curid=1826897", "title": "Rohan Ricketts", "text": "Carriera.\nHa cominciato nelle giovanili dell'Arsenal; con i londinesi ha collezionato un'unica presenza in prima squadra.\nIn seguito passa al Tottenham Hotspur: dopo un primo anno senza presenze in prima squadra, ha giocato regolarmente nella stagione 2003-2004. In seguito \u00e8 andato in prestito a Coventry City e Wolverhampton Wanderers. In quest'ultima squadra passa a titolo definitivo nel 2005: in due anni colleziona 44 presenze.\nIn seguito cambia diverse squadre, abbandonando il campionato inglese: Toronto FC, Di\u00f3sgy\u0151ri VTK, Dacia Chi\u015fin\u0103u, SV Wilhelmshaven.\nIl 31 agosto 2011 passa allo Shamrock Rovers.\nSuccessivamente all'esperienza all'Exeter City, si trasferisce in India al Dempo Sports Club e poi in Ecuador al Quevedo."}
{"id": "1826903", "revid": "1369234", "url": "https://it.wikipedia.org/wiki?curid=1826903", "title": "Kyle Beckerman", "text": "Caratteristiche tecniche.\nVertice basso di centrocampo, abile a svolgere entrambe le fasi di gioco. In possesso di una notevole resistenza, tra le sue doti spiccano tecnica, l'abilit\u00e0 nel contrastare gli avversari e nel recuperare il pallone. Per le sue doti da leader ha spesso indossato la fascia di capitano.\nCarriera.\nClub.\nDopo aver partecipato a varie leghe giovanili del Maryland, nel 1999 gioc\u00f2 per la nazionale statunitense ai mondiali Under-17 in Nuova Zelanda; lasciato l'Arundel High School, firm\u00f2 un contratto Nike Project-40 con la MLS il 27 giugno 2000, dopo aver fatto parte della Bradenton Academy della United States Soccer Federation, da cui sono usciti Landon Donovan, DaMarcus Beasley, Oguchi Onyewu e Bobby Convey.\nScelto dai Miami Fusion, gioc\u00f2 solo 110 minuti al primo anno e 14 al secondo, dopo essersi rotto una gamba giocando nella A-League; and\u00f2 quindi in prestito.\nDopo la chiusura dei Fusion, scelto al 2002 MLS Dispersal Draft dai Colorado Rapids al primo anno gioc\u00f2 477 minuti, registrando un assist, quindi l'anno successivo cominci\u00f2 ad imporsi come titolare, con 24 gare iniziate; termin\u00f2 quindi la stagione 2006 con 7 gol e 4 assist, rendendolo uno dei principali difensori della squadra.\nIl 16 luglio 2007 fu scambiato con Mehdi Ballouchy dei Real Salt Lake, di cui nel 2008 divenne capitano, stagione in cui cominci\u00f2 tutte le 38 gare della squadra, aiutandola a raggiungere la finale della Western Conference, prima apparizione ai playoff del club; fu scelto anche nella MLS All-Star Inactive List per il secondo anno consecutivo.\nNel 2009 divenne il giocatore pi\u00f9 giovane ad aver giocato 200 gare nella MLS, venendo scelto per il MLS All-Star Game giocato il 29 luglio al Rio Tinto Stadium di Sandy.\nSi ritir\u00f2 del calcio giocato il 21 dicembre 2020, dopo 21 stagioni.\nNazionale.\nDebutt\u00f2 nella nazionale maggiore il 20 gennaio 2007 in una gara amichevole contro la Danimarca, venendo scelto per la squadra che nel 2007 gioc\u00f2 la Copa Am\u00e9rica in Venezuela, dove disput\u00f2 due partite, entrando come riserva contro l'Argentina e giocando i 90 minuti della sfida contro la Colombia; nel luglio 2009 fece parte della squadra per la CONCACAF Gold Cup, giocandovi tutte le sei partite ed aiutando la nazionale ad arrivare in finale. Il 18 luglio 2009 segn\u00f2 il primo gol in nazionale nei quarti di finale contro il Panama.\nViene convocato per la Copa Am\u00e9rica Centenario negli Stati Uniti.\nStatistiche.\nPresenze e reti nei club.\n\"Statistiche aggiornate al 6 dicembre 2018.\""}
{"id": "1826905", "revid": "88740", "url": "https://it.wikipedia.org/wiki?curid=1826905", "title": "Chantal Compaor\u00e9", "text": "Nipote del fondatore e presidente della Costa d'Avorio F\u00e9lix Houphou\u00ebt-Boigny, dal 1985 \u00e8 la moglie dell'ex presidente del Burkina Faso Blaise Compaor\u00e9. Compaor\u00e9 \u00e8 conosciuta per la sua attivit\u00e0 filantropiche sia in Burkina che in Africa, che ha iniziato da quando \u00e8 diventata first lady, nel 1987. L'ambito principale in cui opera \u00e8 l'assistenza a donne e bambini e la lotta contro l'AIDS."}
{"id": "1826912", "revid": "767487", "url": "https://it.wikipedia.org/wiki?curid=1826912", "title": "Nat Borchers", "text": ""}
{"id": "1826916", "revid": "121585479", "url": "https://it.wikipedia.org/wiki?curid=1826916", "title": "Voice actor", "text": ""}
{"id": "1826917", "revid": "599013", "url": "https://it.wikipedia.org/wiki?curid=1826917", "title": "Nick Rimando", "text": "Carriera.\nDopo aver frequentato la Montclair High School, gioc\u00f2 per due anni con la squadra di calcio dell'UCLA, per poi firmare un contratto Project-40 con la MLS: qui, dopo essere scelto come 35\u00ba al MLS SuperDraft del 2000 dai Miami Fusion, sostitu\u00ec ben presto Jeff Cassar come portiere titolare, aiutando la squadra a vincere la MLS Supporters' Shield del 2001, quindi, al termine della stagione, fu scelto come terzo giocatore dai D.C. United, dietro raccomandazione di Ray Hudson, nuovo allenatore degli United e suo allenatore a Miami nel successivo Allocation Draft del 2002. Con la nuova squadra gioc\u00f2 ogni partita nel 2002 e 25 gare nel 2003, non potendo concludere la stagione per un infortunio; l'anno dopo, con la partenza di Hudson perse il posto di titolare a favore di Troy Perkins, per riguadagnarlo nel 2005 e cederlo di nuovo a Perkins nel 2006, quando gioc\u00f2 solo partite nell'intero campionato.\nL'11 dicembre 2006 Rimando fu ceduto con Freddy Adu al Real Salt Lake e da essi ceduto al Red Bull New York il 9 febbraio, per essere di nuovo ceduto al Real Salt Lake il 23 dello stesso mese per l'improvviso ritiro di Scott Garlick, diventando il portiere titolare della stagione, al termine della quale guid\u00f2 la classifica della MLS nel settore con 146 parate in 27 gare venendo scelto come Most Valuable Player della squadra. Continu\u00f2 ad essere titolare nel 2008 e nel 2009 e fu scelto come \"Giocatore del Mese\" dalla MLS per il luglio 2008 aiutando la squadra raggiungere le finali della Western Conference nel 2008 e nel 2009.\nTerminata la stagione, all'et\u00e0 di 40 anni, decide di ritirarsi dal calcio giocato."}
{"id": "1826929", "revid": "2169878", "url": "https://it.wikipedia.org/wiki?curid=1826929", "title": "Percorso cicloturistico Destra Po", "text": "Il percorso cicloturistico Destra Po \u00e8 la pista ciclabile pi\u00f9 lunga d'Italia, raggiungendo la lunghezza di 123,810 km; \u00e8 parte integrante del ramo n. 2 della rete nazionale BicItalia. \nDescrizione.\nSi sviluppa sull'argine destro del fiume Po in provincia di Ferrara da Stellata di Bondeno a Gorino. \u00c8 stata inaugurata il 9 settembre 2001.\nTratti.\nI tratti sono cinque:"}
{"id": "1826930", "revid": "167951", "url": "https://it.wikipedia.org/wiki?curid=1826930", "title": "Viale della speranza", "text": ""}
{"id": "1826932", "revid": "767487", "url": "https://it.wikipedia.org/wiki?curid=1826932", "title": "Mat\u00edas Mantilla", "text": ""}
{"id": "1826939", "revid": "1310927", "url": "https://it.wikipedia.org/wiki?curid=1826939", "title": "Mat\u00edas C\u00f3rdoba", "text": ""}
{"id": "1826958", "revid": "17654", "url": "https://it.wikipedia.org/wiki?curid=1826958", "title": "Conservatorio di Venezia", "text": ""}
{"id": "1826960", "revid": "695564", "url": "https://it.wikipedia.org/wiki?curid=1826960", "title": "Murales (Tazenda)", "text": "Murales \u00e8 il secondo album dei Tazenda, pubblicato nel 1991 dalla Visa Record e dalla BMG Ricordi.\nVendette oltre 200.000 copie.\nIl disco.\nCanzoni da notare sono \"Spunta la Luna dal monte\", nella quale \u00e8 presente la voce di Pierangelo Bertoli e con la quale esordiranno nel Festival di Sanremo; \"Mamoiada\", che \u00e8 dedicata all'omonimo paese situato nel nuorese e che apre l'album con un intro strumentale all'interno della stessa traccia (lo stesso che dar\u00e0 la base alla breve \"Desvelos\"); \"Disamparados\", versione di \"Spunta la Luna dal monte\" cantata totalmente in sardo con le sole voci dei Tazenda; e \"Naneddu\", rivisitazione in chiave rock di una canzone tradizionale sarda dedicata a suo tempo a un famoso anarchico della fine del diciottesimo secolo."}
{"id": "1826961", "revid": "1712264", "url": "https://it.wikipedia.org/wiki?curid=1826961", "title": "Stazione di Porto Valtravaglia", "text": " \nLa stazione di Porto Valtravaglia \u00e8 la stazione ferroviaria posta nel comune di Porto Valtravaglia. \u00c8 posta sul tronco comune alle linee linea S30, Luino-Milano e Luino-Oleggio .\n\u00c8 gestita da Rete Ferroviaria Italiana che la classifica in categoria \"Bronze\".\nStrutture e impianti.\nIl fabbricato viaggiatori \u00e8 un edificio a due piani in classico stile ferroviario, utilizzato come sede per alcune associazioni locali.\nLa stazione conta due binari passanti (utilizzati per il servizio passeggeri) pi\u00f9 un tronchino. In passato, era presente un terzo binario centrale (soppresso per costruire un marciapiede centrale a norma) e un piccolo scalo merci."}
{"id": "1826964", "revid": "618763", "url": "https://it.wikipedia.org/wiki?curid=1826964", "title": "Murales (disambigua)", "text": ""}
{"id": "1826974", "revid": "17654", "url": "https://it.wikipedia.org/wiki?curid=1826974", "title": "Conservatorio musicale Luigi Cherubini", "text": ""}
{"id": "1826976", "revid": "709565", "url": "https://it.wikipedia.org/wiki?curid=1826976", "title": "La famiglia Spaghetti", "text": "La famiglia Spaghetti (titolo internazionale: \"Spaghetti Family\") \u00e8 una serie televisiva a disegni animati nata da un'idea di Bruno Bozzetto e prodotta da The Animation Band e Rai Fiction nel 2002; si compone di ventisei episodi di ventisei minuti ciascuno.\nQuesto cartone animato \u00e8 stato premiato con il premio Pulcinella nella edizione del 2003 del Cartoons on the Bay, come: \"miglior serie televisiva per tutti i pubblici\".\nLa serie parla della quotidianit\u00e0, ironizzando sulle difficolt\u00e0 della famiglia moderna, ed estremizzando le varie vicissitudini.\nEpisodi.\nI titoli degli episodi disponibili del Volume 1:\nDistribuzione.\nI DVD sono stati distribuiti nel 2004 dalla Mondo Home in 4 volumi con il titolo internazionale \"Spaghetti Family\"."}
{"id": "1826991", "revid": "923674", "url": "https://it.wikipedia.org/wiki?curid=1826991", "title": "Anna Maria Ackermann", "text": "Biografia.\nDebutt\u00f2 in teatro con Eduardo De Filippo, per cui interpret\u00f2 ruoli di attrice giovane in numerose commedie da lui scritte e dirette.\nIn radio, negli anni sessanta, si distinse in alcuni radiodrammi e come ospite fissa alla trasmissione della domenica mattina \"Spaccanapoli\".\nIn televisione prese parte a numerosi sceneggiati, tra i quali i gialli a puntate \"Le inchieste del commissario Maigret\" (1967), \"Sherlock Holmes: L'ultimo dei Baskerville\" (1968), \"La donna di cuori\" (1969), \"Un certo Harry Brent\" (1970), il dramma \"Il cappello del prete\" (1970) tratto dall'omonimo romanzo di Emilio De Marchi e \"La Medea di Porta Medina\" (1981).\nPer il cinema ha interpretato \"La pelle\" di Liliana Cavani (1981), \"I figli... so' pezzi 'e core\" (1982) con Mario Merola, \"'O Re\" di Luigi Magni (1989), con Giancarlo Giannini e Ornella Muti.\nPer il teatro sono da ricordare le sue interpretazioni in \"Sorelle Materassi\", dal romanzo di Aldo Palazzeschi (1988), \"S\u00f2 dieci anne\" di Libero Bovio (1999), \"Femminile napoletano\" di Arnolfo Petri, su testi poetici di Salvatore Palomba (2000), \"Le sorprese del divorzio\" (2003).\n\u00c8 stata protagonista anche di molti recital di poesia e prosa.\nDal 2009 collabora con il Festival della Letteratura di Narni diretto da Esther Basile\nNel 2011 ha prestato la sua voce per lo spettacolo \"Festa di compleanno\" di Angela Matassa e Giovanna Castellano diretto e interpretato da Arnolfo Petri e presentato in prima al Teatro Belli di Roma.\nOltre che all'attivit\u00e0 di attrice, si dedica all'insegnamento di recitazione e dizione al teatro Tot\u00f2 di Napoli.\nSi dedic\u00f2 a insegnare dizione e letteratura a giovani artisti napoletani tra cui Gennaro Silvestro, Alessandro Siani e Niko Depp."}
{"id": "1826993", "revid": "486946", "url": "https://it.wikipedia.org/wiki?curid=1826993", "title": "Conservatorio di musica Vincenzo Bellini", "text": ""}
{"id": "1826994", "revid": "767487", "url": "https://it.wikipedia.org/wiki?curid=1826994", "title": "Rosario Miraggio", "text": "Biografia.\nI primi anni.\nInizia la sua carriera artistica di cantante napoletano all'et\u00e0 di 8 anni duettando nel brano \"Io canto a te\" con il padre Franco Miraggio, vero nome Gaetano Tassero. Nel 1996 riceve da Mario Merola il premio come \"miglior voce emergente\" in un concorso tenutosi al Teatro delle Palme di Napoli. Tuttavia, dopo brevi apparizioni in feste pubbliche e cerimonie, esce il suo primo album con la OP Music \"La professoressa Diana\", e dopo quest'album interrompe per un certo periodo la propria carriera.\nIl primo album ufficiale e successo nazionale: 2004-2007.\nRiprende nel 2004 pubblicando il suo primo album \"Amore in tre parole\" che segna la svolta nella sua carriera. L'album infatti ottiene un positivo riscontro di pubblico, che permette al cantante di farsi conoscere sulla scena discografica napoletana. Nel giugno del 2006 esce il secondo album \"Io canto a te\" in cui reinterpreta 9 brani del padre.\nNel 2007 viene pubblicato l'album \"Mille pezzi di cuore\", che rappresenta il maggior successo di Rosario Miraggio. Nello stesso anno, in uno dei concerti di Gigi D'Alessio, Miraggio ha modo di duettare con lui nel brano \"Male\", inoltre il brano \"La macchina 50\" viene scelta come una delle colonne sonore nel film \"Gomorra\" diretto da Matteo Garrone.\nPrendere o lasciare album prodotto da Gigi D'Alessio: 2008.\nA maggio del 2008 esce il quarto album \"Prendere o lasciare\" che fa conoscere il cantante anche al di fuori del circuito neomelodico napoletano. Infatti viene invitato a Buona Domenica, dove presenta il singolo che d\u00e0 il titolo all'album. Nel mese di settembre 2008 partecipa alla popolare festa di Piedigrotta, assistita dal presidente Nino D'Angelo, con la canzone \"Primma 'e ce lass\u00e0\". Sempre nel 2008, la canzone \"Prendere o lasciare\" viene proposta quotidianamente come sigla di una rubrica, all'interno della trasmissione \"Pinocchio\" su Radio Deejay.\nIl mio spazio nel tuo tempo e firma con la Sony Music.\nIl 9 aprile 2010 esce il suo nuovo singolo in tutte le radio \"Il mio spazio nel tuo tempo\". Il 27 aprile esce il suo nuovo album contenente 7 brani inediti intitolato anch'esso \"Il mio spazio nel tuo tempo\", album che sar\u00e0 finalmente in promozione in tutta l'Italia e non solo nel panorama meridionale. Il 28 aprile l'album sar\u00e0 presentato per la prima volta nella carriera del cantante a Milano.\nIl 30 marzo 2011 esce il nuovo singolo \"L'amore che mi dai\" dove il videoclip ufficiale \u00e8 ispirato al film Misery non deve morire, diretto dal regista \"Claudio D'Avascio\"; nello stesso anno prende parte al \"Radio Cuore tour\".\nIl nuovo album \"Fortemente\", collaborazione con i Club Dogo e Mai Via.\nNel 2012 esce il suo settimo lavoro discografico Fortemente (Cd + DVD) con la collaborazione dei Club Dogo. Il 6 luglio \"2012\" su YouTube esce il video con i \"Club Dogo\" (\"Senorita\"), con la partecipazione di Teresanna Pugliese.\nNel 2013 esce il nuovo singolo con Ida Rendano, intitolato \"La Notte\", dall'album di quest'ultima Cu tutt'o core. Nello stesso anno esce il singolo intitolato \"Basta lui\". Nel 2014 esce il suo album Mai via con 13 inediti tra cui \"Si ann\u00e0 fern\u00ec ferniscene\", \"Am\u00f2\", \"Polvere di stelle\", \"Basta lui\" e \"Fortemente per rinascere\"."}
{"id": "1826997", "revid": "289247", "url": "https://it.wikipedia.org/wiki?curid=1826997", "title": "San Tommaso di Moriana", "text": ""}
{"id": "1827000", "revid": "256896", "url": "https://it.wikipedia.org/wiki?curid=1827000", "title": "Accademia Musicale Ferenc Liszt", "text": ""}
{"id": "1827001", "revid": "599013", "url": "https://it.wikipedia.org/wiki?curid=1827001", "title": "Ambanja", "text": "Ambanja \u00e8 un comune urbano (\"firaisana\") del Madagascar settentrionale (provincia di Antsiranana).\n\u00c8 situata circa 500\u00a0km a nord di Antananarivo.\nHa una popolazione di 29.980 abitanti (stima 2005 ).\n\u00c8 sede di un aeroporto (codice aeroportuale IATA: IVA) e di un porto marittimo. \n\u00c8 attraversata dal fiume Sambirano.\nL'agricoltura occupa oltre il 60% della popolazione. Le colture principali sono il cacao, il caff\u00e8, il riso e la vaniglia. "}
{"id": "1827003", "revid": "256896", "url": "https://it.wikipedia.org/wiki?curid=1827003", "title": "Chiesa libera", "text": ""}
{"id": "1827005", "revid": "1718925", "url": "https://it.wikipedia.org/wiki?curid=1827005", "title": "Sidcup", "text": "Sidcup \u00e8 un distretto periferico di Londra situato nella zona sud-est, appartenente al London Borough of Bexley, a 18\u00a0km da Charing Cross. Sidecup confina con Greenwich, Bromley e il Kent County Council.\nLa maggior parte di Sidcup presenta palazzi tipici degli anni '30, oltre a parchi e grandi tenute. Il distretto ha un importante ospedale e due college. Sidcup comprende le zone di Blackfen, Foots Cray, Longland, Lamorbey.\nInfrastrutture e trasporti.\nIl distretto \u00e8 servito dalla stazione di Sidcup, situata lungo la Dartford Loop Line, all'interno della Travelcard Zone 5."}
{"id": "1827006", "revid": "44008", "url": "https://it.wikipedia.org/wiki?curid=1827006", "title": "Nea Dimokratia", "text": ""}
{"id": "1827009", "revid": "78273", "url": "https://it.wikipedia.org/wiki?curid=1827009", "title": "Tear's Fall", "text": ""}
{"id": "1827011", "revid": "287204", "url": "https://it.wikipedia.org/wiki?curid=1827011", "title": "Volley Cavriago", "text": "La Volley Cavriago \u00e8 una societ\u00e0 pallavolistica maschile e femminile di Cavriago, in provincia di Reggio Emilia.\nStoria della societ\u00e0.\nEspressione della societ\u00e0 polisportiva \"Gruppo Sportivo Cavriaghese\", nacque nel 1965 con colori sociali giallo e nero; per oltre un ventennio la squadra maschile milit\u00f2 nei campionati minori. Nel 1990 fu promossa per la prima volta in Serie B. Sul finire degli anni settanta lanci\u00f2 il celebre schiacciatore-laterale Luca Cantagalli.\nNel 2006, vincendo il torneo di B1 2005-06 ottenne per la prima volta la promozione in Serie A2. Il campionato 2006-07, con sponsor Edilesse, si concluse una retrocessione. Nella stagione 2007-08, vincendo il girone A di Serie B1, ha ottenuto un pronto ritorno in A2, categoria nella quale disputer\u00e0 il campionato 2008-09 giocando le proprie gare interne a Reggio nell'Emilia. Nella stagione 2008-09 la squadra ha ottenuto la sua prima storica salvezza in A2. Al termine della stagione 2011-12, conclusa con la retrocessione in Serie B1, la squadra viene ripescata e confluisce nel nuovo progetto del \"Volley Tricolore Reggio Emilia\"."}
{"id": "1827014", "revid": "154893", "url": "https://it.wikipedia.org/wiki?curid=1827014", "title": "Canyon Diablo", "text": "Canyon Diablo \u00e8 il nome dato collettivamente ai frammenti del meteoroide che circa 49.000 anni fa colp\u00ec la Terra nel punto dove ora si trova il cratere meteoritico detto Meteor Crater.\nStoria.\nSi stima che l'impatto che cre\u00f2 il Meteor Crater sia avvenuto nel Pleistocene, circa 49.000 anni fa.\nIl meteorite, usato dai Nativi Americani fin dalla preistoria, fu scoperto dagli europei e portato all'attenzione degli scienziati verso la met\u00e0 dell'Ottocento. La classificazione ufficiale per\u00f2 risale al 1891.\nL'origine del cratere rimase oggetto di discussione per decenni finch\u00e9 Eugene Shoemaker nel 1960 non forn\u00ec la dimostrazione definitiva dell'origine meteoritica nella sua tesi di dottorato.\nTra il 1903 e il 1929, l'ingegnere minerario Daniel Barringer, dopo aver ottenuto i diritti per lo sfruttamento minerario della zona, perfor\u00f2 all'interno del cratere cercando la massa principale dell'asteroide allo scopo di sfruttarne economicamente il metallo. La ricerca fu vana e lo port\u00f2 ad un passo dalla bancarotta. George Merrill, nel 1908, ipotizz\u00f2 che la massa principale del meteorite potesse essersi vaporizzata all'impatto. Questa teoria \u00e8 stata poi confermata da ulteriori ricerche.\nIl Cratere appartiene ancora alla famiglia Barringer che ne sfrutta l'aspetto turistico (Meteor Crater Enterprise) e protegge attivamente i frammenti meteoritici che si trovano nella zona (anche al di fuori del cratere).\nComposizione e classificazione.\nStrutturalmente si tratta di un'ottaedrite grezza con bande di circa 2mm.\nBibliografia.\nO. Richard Norton. \"Rocks from space: meteorites and meteorite hunters\". USA, Mountain Press Pub., 1998. ISBN 978-0-87842-373-6"}
{"id": "1827016", "revid": "154893", "url": "https://it.wikipedia.org/wiki?curid=1827016", "title": "Canyon Diablo (meteorite)", "text": ""}
{"id": "1827018", "revid": "115308448", "url": "https://it.wikipedia.org/wiki?curid=1827018", "title": "Jennifer Melfi", "text": "La dottoressa Jennifer Melfi, interpretata dall'attrice Lorraine Bracco, \u00e8 uno dei personaggi chiave della serie televisiva \"I Soprano\": \u00e8 la psicoanalista a cui il boss mafioso Tony Soprano si rivolge per curare i suoi attacchi di panico.\nIn italiano \u00e8 doppiata da Emanuela Rossi.\nBiografia.\nDi origini italoamericane (la sua famiglia proviene da Caserta), la dottoressa Melfi \u00e8 il personaggio con cui il boss si \u00e8 maggiormente confidato durante l'arco delle sei stagioni della serie; nemmeno la moglie Carmela \u00e8 a conoscenza di eventi della vita di Tony che invece sono emersi durante le sedute con Melfi.\nNella vita privata Melfi \u00e8 divorziata da Richard LaPenna e ha un figlio, Jason. Combatte inoltre con un principio di alcolismo e si rivolge anch'ella a uno psicoanalista, il dottor Kupferberg (interpretato dallo storico del cinema e regista Peter Bogdanovich).\nRapporto con Tony Soprano.\nIl rapporto fra paziente e terapista \u00e8 stato improntato dall'ideatore della serie David Chase all'insegna dell'ambiguit\u00e0: una continua attrazione ha legato i due personaggi che, di volta in volta, li ha portati ad allontanarsi, cercarsi e riavvicinarsi.\nMelfi ha per\u00f2 sempre respinto le \"avance\" di Tony, cercando di mantenere il rapporto su un piano strettamente professionale. Tony, d'altro canto, spesso vede in lei la donna ideale: ne apprezza l'eleganza, il fatto di sapere ascoltare, ne loda l'intelligenza e ne \u00e8 attratto irresistibilmente.\nNella stagione 1, di certo la pi\u00f9 burrascosa nel rapporto fra i due, la dottoressa abbandona il suo studio perch\u00e9 potenzialmente in pericolo di vita, dopo che si era diffusa la notizia che il boss era in analisi.\nRichiamata da Tony un anno dopo (stagione 2) Melfi prima sembra decisa a non riprendere la terapia, poi rivela una debolezza di fondo e insiste ella stessa per ricominciare le sedute.\nIn seguito, dopo la morte della madre di Tony, Livia (ep. 28), tenta la carta della terapia di coppia, coinvolgendo nell'analisi anche Carmela.\nQuando i due si separano Tony inizia un corteggiamento verso la dottoressa: sebbene lusingata dalle sue attenzioni mantiene il rapporto su un piano strettamente personale.\nIl rapporto dura fino a quando il dottor Kupferberg, dopo averla ripetutamente consigliata di abbandonare le sedute con Tony, le mostra gli articoli e gli studi sull'inadeguatezza delle sedute con sociopatici, che sembrerebbero rafforzarli nelle loro convinzioni.\nCaratteristiche narrative del personaggio.\nLe vicende della dottoressa Melfi sono sempre state mostrate in rapporto all'influenza che esse hanno avuto su Tony o viceversa. Il suo studio \u00e8 stato generalmente il luogo di incontro e scontro fra i due, in un'evidente metafora fra due visioni e interpretazioni della realt\u00e0 e della societ\u00e0 americana: da una parte la legalit\u00e0, l'intransigenza e la perseveranza, la fede nella scienza; dall'altra l'irresponsabilit\u00e0, l'irrequietezza, i dubbi e la facile strada verso il successo compiuta attraverso il crimine.\nL'episodio che pi\u00f9 degli altri evidenzia questa differenza di vedute \u00e8 l'episodio 30 della terza stagione, in cui Melfi viene violentata all'uscita dal suo studio.\nToccando sulla propria pelle il dolore e la violenza la dottoressa si rivolge alla polizia, come la sua indole e i suoi valori la portano a fare: ma quando la polizia si dimostra incapace di trattenere il giovane sospettato, che addirittura continua a lavorare nel suo fast food e diviene perfino \"commesso del mese\", in lei esplode un desiderio di vendetta che fatica a trattenere. Sapendo di potere contare su Tony, ma anche consapevole delle conseguenze che la sua richiesta di aiuto avrebbe avuto nella sua vita, Melfi si trattiene fino all'ultimo, dimostrando un'integrit\u00e0 assoluta di valori.\nQuesta stessa integrit\u00e0 \u00e8 alla base della sua decisione di sospendere i trattamenti con Tony (ep. 85). Pur andando contro il suo codice deontologico Melfi ritiene che alimentare la personalit\u00e0 ambigua e criminale di Tony sia un male verso la societ\u00e0 in cui vive e vada contro le sue convinzioni, sebbene il rapporto instaurato durante gli anni con Tony renda difficile la scelta.\nIn alcune occasioni con il suo psicoterapeuta la dottoressa dichiarer\u00e0 un'attrazione verso Tony, alla quale per\u00f2 non dar\u00e0 alcun seguito.\nSogni di Jennifer.\nAnche l'inconscio di Melfi viene mostrato, in un paio di occasioni, attraverso i sogni:"}
{"id": "1827019", "revid": "287204", "url": "https://it.wikipedia.org/wiki?curid=1827019", "title": "Ramos mejia", "text": ""}
{"id": "1827022", "revid": "765341", "url": "https://it.wikipedia.org/wiki?curid=1827022", "title": "Valentino Martinelli", "text": "Biografia essenziale.\nLaureatosi a Roma nell'immediato dopoguerra, inizia presto la sua carriera accademica come assistente di Lionello Venturi, di cui fu allievo.\nNel 1976 ottiene la cattedra di Storia dell'Arte moderna presso l'Universit\u00e0 di Roma, dove, a partire dal 1979, diventa anche direttore della Scuola di Specializzazione in Storia dell'Arte medievale e moderna.\nOttiene anche incarichi in Istituzioni quali la Quadriennale di Roma (di cui \u00e8 ha membro del Consiglio di Amministrazione dal 1984 al 1988) e la Biennale di Venezia di cui viene nominato, nel 1968, presidente della Commissione per le Arti figurative.\nParallelamente al lavoro accademico svolge un'intensa attivit\u00e0 di critico d'arte. Collabora a riviste d'arte e letteratura fra le quali \"La Fiera Letteraria\", \"Il Veltro\", \"Civilt\u00e0 delle Macchine\", \"Antichit\u00e0 viva\", \"Studi Romani\", \"Bollettino dei Musei Comunali di Roma\" e \"Commentari\".\nDal 1961 al 1965 fu critico d'arte del quotidiano \"Momento Sera\".\nHa lasciato la sua collezione d'arte barocca al Comune di Perugia, attualmente ospitata nella Galleria Nazionale dell'Umbria.\nLa collezione d'arte.\nCon lascito testamentario nel 16 dicembre 1997, Martinelli dona al Comune di Perugia la sua collezione d'arte comprendente opere di pittura, scultura e grafica realizzate da artisti del barocco romano tra i quali Gian Lorenzo Bernini, Claude Mellan, Johann Paul Schor, Mattia Preti, Carlo Maratta, Domenico Guidi, Fran\u00e7ois Spierre, Giovan Battista Piranesi. Dal 2002 al 2014 la collezione viene ospitata nella sede museale comunale di Palazzo della Penna a Perugia. Nel giugno 2013 il Comune di Perugia, d'accordo con il Ministero dei Beni e le Attivit\u00e0 Culturali e del Turismo, decreta il trasferimento della collezione, che si ultima il 17 aprile 2015, alla Galleria Nazionale dell'Umbria. Sono attualmente esposte circa una settantina di opere, su un totale di oltre cento, in tre sale del secondo piano del museo."}
{"id": "1827023", "revid": "164044", "url": "https://it.wikipedia.org/wiki?curid=1827023", "title": "Evandro Roncatto", "text": "Carriera.\nClub.\nIl 25 agosto 2016, i norvegesi del Raufoss hanno ufficializzato sul proprio sito internet l'ingaggio di Roncatto, che ha firmato col nuovo club un contratto valido sino al termine della stagione, con opzione per un'ulteriore annata. Il giocatore ha scelto di vestire la maglia numero 6."}
{"id": "1827024", "revid": "729019", "url": "https://it.wikipedia.org/wiki?curid=1827024", "title": "SNCASO SO-6000 Triton", "text": "Il SNCASO SO-6000 Triton era un aereo a reazione sperimentale ad ala media realizzato dal consorzio francese Soci\u00e9t\u00e9 nationale des constructions a\u00e9ronautiques du sud-ouest (SNCASO) negli anni quaranta.\nIl Triton fu il primo velivolo a reazione costruito in Francia.\nStoria.\nSviluppo.\nIl Triton venne progettato nel 1943 dall'ingegnere Lucien Servanty, gi\u00e0 dipendente dell'azienda Breguet dal 1937 e che in SNCASO si occupava dei modelli derivati dal Bloch MB 150. A quel tempo la Francia subiva ancora l'occupazione nazista e per questo motivo il lavoro di sviluppo progettuale venne svolto clandestinamente. Alla fine della seconda guerra mondiale il governo francese deliber\u00f2 la richiesta per la costruzione di cinque prototipi.\nIl velivolo presentava una struttura completamente metallica, con una fusoliera di forma ogivale che racchiudeva una cabina di pilotaggio a due posti in tandem e che terminava in una coda tradizionale dall'impennaggio monoderiva. Le due semiali, posizionate sulla linea mediana della fusoliera, racchiudevano i due elementi posteriori del carrello triciclo retrattili verso l'interno, questo completato anteriormente dal terzo carrello, anch'esso retrattile, posizionato sotto il muso. Il motore destinato a spingerlo era un turbogetto di produzione nazionale, il Rateau-Anxionnaz GTS-65.\nIl primo prototipo, denominato SO.6000-01, venne terminato nel 1945 ma a causa del ritardo dello sviluppo del motore si dovette attendere per effettuarne il collaudo. Quando ci si rese conto che lo sviluppo del motore francese era gravato da grossi problemi di messa a punto venne recuperato un tedesco Junkers Jumo 004 B2 con il quale, ai comandi del pilota collaudatore Daniel Rastel, effettu\u00f2 il primo volo a Orl\u00e9ans-Bricy l'11 novembre 1946.\nIl secondo prototipo venne utilizzato per prove a terra mentre per i successivi tre esemplari, vista l'indisponibilit\u00e0 del motore originale, vennero motorizzati dall'Hispano-Suiza Nene 101 A da 2\u00a0200 kg di spinta, versione nazionale del britannico Rolls-Royce Nene.\nDopo la costruzione del quinto esemplare non venne previsto alcun sviluppo ed il progetto rimase allo stadio di prototipo."}
{"id": "1827025", "revid": "547992", "url": "https://it.wikipedia.org/wiki?curid=1827025", "title": "Luigi Gualco", "text": "Caratteristiche tecniche.\nDifensore centrale, arcigno dai piedi buoni, molto preciso nelle chiusure e pericoloso nelle incursioni offensive.\nCarriera.\nGiocatore.\nInizia la carriera nella Sanremese partecipando a due salvezze in Serie C1, prima di approdare alla Cremonese nella stagione 1985-1986. L\u00ec resta undici anni di fila, fino al 1996 prima di lasciare per una breve esperienza al Losanna per un anno dove si classifica al terzo posto centrando i preliminari di Coppa UEFA. La stagione seguente torna a Cremona per chiudere la carriera in maglia grigiorossa in Serie B. Ha partecipato alla vittoria del Trofeo Anglo-Italiano nel 1993, unica coppa vinta nella storia del club.\nNella gara di campionato Cremonese-Milan del 25 settembre 1994, si rese protagonista realizzando il gol-partita che sanc\u00ec la vittoria della sua squadra per 1 a 0 sui rossoneri. Al suo attivo quattro campionati vinti: tre di Serie B e uno di Serie C1 oltre a due storiche salvezze in Serie A con Gigi Simoni allenatore.\nDirigente.\nConclusa la carriera da calciatore, quando Graziano Triboldi ne rilev\u00f2 il pacchetto di maggioranza da Domenico Luzzara, lo nomin\u00f2 Presidente della a marzo 2002, periodo in cui il club militava in Serie C2, Vince due campionati di seguito raggiungendo la promozione in Serie B. Resta alla guida dei grigiorossi fino al 2007, anno in cui lascia la presidenza rimettendo la carica nelle mani del Cavaliere Giovanni Arvedi, che aveva nel frattempo rilevato la societ\u00e0."}
{"id": "1827031", "revid": "466539", "url": "https://it.wikipedia.org/wiki?curid=1827031", "title": "Ntora Mpakogiann\u012b", "text": "Membro di Nuova Democrazia, se n'\u00e8 allontanata nel 2010 per fondare Alleanza Democratica, che ha poi sciolto nel 2012, ritornando nel partito precedente.\nBiografia.\nMpakogiann\u012b ha iniziato i suoi studi primari alla scuola tedesca di Atene e ha conseguito il diploma presso la scuola tedesca di Parigi, citt\u00e0 dove si era rifugiata la sua famiglia dopo il colpo di Stato dell'aprile 1967 che instaur\u00f2 la dittatura militare in Grecia (regime dei colonnelli). Dopo la caduta del regime nel 1974 fece ritorno in patria, laureandosi in giurisprudenza nel 1976, dopo aver frequentato i corsi presso l'Universit\u00e0 Kapodistria di Atene. Durante l'esilio ebbe modo di seguire corsi in scienze politiche e scienza delle comunicazioni presso l'Universit\u00e0 Ludwig Maximilian di Monaco di Baviera. Parla correntemente tre lingue: inglese, francese e tedesco.\nAttivit\u00e0 politica.\nAlle elezioni politiche del 1989 Bakoyannis conquist\u00f2 il seggio parlamentare del \"nomos\" di Evrytania che era stato del defunto marito. Dopo aver vinto anche le successive elezioni del 1990, fu nominata dal padre sottosegretario di governo. Dal settembre 1991 all'agosto 1992 ebbe l'incarico anche di segretario generale degli affari internazionali nel partito Nuova Democrazia. Quattro mesi pi\u00f9 tardi suo padre Konstantinos Mitsotakis le affid\u00f2 il dicastero della Cultura, carica che ha mantenuto fino alla successive elezioni del 1993, vinte dal partito avversario PaSoK. Suo successore al ministero fu Melina Merkouri. Nel novembre 2009 dopo la sconfitta elettorale del suo partito guidato da Costas Karamanlis e le dimissioni di quest'ultimo, \u00e8 stata una dei candidati alla nuova leadership del partito, ma \u00e8 stata sconfitta dal neo-presidente Ant\u014dn\u012bs Samaras. Nel novembre 2010, Dora Bakoyannis ha fondato un proprio partito, l'Alleanza Democratica che si \u00e8 disciolto nel maggio 2012. Dora Bakoyannis torna nel partito della Nuova Democrazia.\nVita privata.\nMpakogiann\u012b \u00e8 la maggiore dei quattro figli di Konstantinos Mitsotakis, primo ministro della Grecia dal 1990 al 1993 e di Marika Giannoukou. Nel 1974 si unisce in matrimonio con il giornalista e uomo politico Pavlos Bakoyannis, dando alla luce due figli: Alexia e Kostas. Il 26 settembre 1989 il marito Pavlos, nominato portavoce del governo, viene ucciso in un agguato tesogli dalla formazione terroristica \"17 novembre\". \nBakoyannis convola a nuove nozze nel 1998 con l'imprenditore Isidoros Kouvelos ma preferisce conservare il cognome del primo marito, avvalendosi di un diritto sancito dalla legge greca. \nNel maggio 2019 il figlio Kostas viene eletto sindaco di Atene."}
{"id": "1827032", "revid": "339392", "url": "https://it.wikipedia.org/wiki?curid=1827032", "title": "Dora Bakoyannis", "text": ""}
{"id": "1827033", "revid": "339392", "url": "https://it.wikipedia.org/wiki?curid=1827033", "title": "Dora Mpakogiannis", "text": ""}
{"id": "1827036", "revid": "1123126", "url": "https://it.wikipedia.org/wiki?curid=1827036", "title": "Geografia del Brunei", "text": "Il Brunei, che ha una superficie di 5765 km\u00b2 e una popolazione di 374.577 abitanti, \u00e8 il pi\u00f9 piccolo dei tre stati in cui \u00e8 suddiviso il Borneo.\nGeomorfologia.\nIl territorio dello stato del Brunei \u00e8 compreso tra il Mar Cinese Meridionale a nord e lo stato del Sarawak a sud e a est. Il distretto di Temburong, a est, \u00e8 un'exclave che \u00e8 collegata con il resto del sultanato dal Ponte Temburong, inaugurato nel marzo 2020.\nLa costa si svolge prevalentemente da ovest a est piuttosto uniforme e paludosa; lo stato del Brunei inizia poco a oriente del capo Baram, nei pressi della foce del Sungei Belait che prende origine dalle pendici occidentali del monte Mulu. All'estremit\u00e0 orientale del tratto di costa pertinente allo stato si protende verso est la punta Pelompong, di fronte al quale sorge l'isoletta di Muara con l'omonima citt\u00e0. La punta Pelompong chiude a settentrione l'ampia baia di Brunei in cui sfociano il fiume Limbang, che bagna la citt\u00e0 di Bandar Seri Begawan, e il fiume Peradayan. Poco a est corre il confine col territorio del Sarawak che a guisa di breve corridoio si spinge dall'interno verso il mare. Lo stato non ha importanti rilievi montuosi, data anche la modesta area che copre, ma solo una serie di alture che si smorzano verso il mare e che costituiscono le ultime propaggini settentrionali del massiccio del Mulu.\nClima e idrografia.\nI fiumi del Brunei sono pure relativamente poco rilevanti: i pi\u00f9 importanti sono il Belait, che attraversa la zona petrolifera e sfocia presso la citt\u00e0 di Kuala Belait e il Tembrong che si getta nella parte sud-occidentale della baia di Brunei a sud della capitale.\nIl clima \u00e8 di tipo equatoriale caldo-umido con notevole escursione termica tra giorno e notte. Le regioni pi\u00f9 interne risentono dell'ambiente continentale e degli alti rilievi, mentre le coste sono pi\u00f9 esposte all'azione moderatrice dell'ambiente marino. La pioggia raggiunge in genere i 2500 mm di media annua con precipitazioni a volte violente e concentrate in breve tempo, che provocano rovinose alluvioni.\nFlora e fauna.\nLungo la costa si distende una zona pianeggiante paludosa ricca di mangrovie, alle spalle della quale \u00e8 la zona coltivata; il Paese \u00e8 per\u00f2 per la maggior parte coperto da foreste equatoriali che si collegano con quelle vastissime che ammantano tutta Borneo.\nAnche per la fauna il Paese non si distacca dalle caratteristiche del vicino Sarawak e comprende le specie della foresta equatoriale. Numerosi i rettili che popolano le paludi costiere e gli insetti."}
{"id": "1827041", "revid": "76069", "url": "https://it.wikipedia.org/wiki?curid=1827041", "title": "Montesano, Washington", "text": ""}
{"id": "1827042", "revid": "2091899", "url": "https://it.wikipedia.org/wiki?curid=1827042", "title": "Fani Palli-Petralia", "text": "Ha una lunga militanza nelle file del partito Nuova Democrazia. \u00c8 stata ministra del Turismo dal 2006 al 2007, nel governo Karamanlis I, e ministra per l'Occupazione e Protezione sociale dal 2007 al 2009, nel governo Karamanlis II.\nBiografia.\n\u00c8 sposata con l'imprenditore Nikos Pallis, con interessi nel settore delle cartiere e materiale per ufficio. La coppia ha quattro figli: Alessandra, Elena, Dora e Iakovo.\n\u00c8 stata eletta deputato al parlamento greco per la prima volta nel 1985 e da quell'anno \u00e8 stata rieletta continuamente e sempre distinguendosi per l'abbondante numero di voti rastrellati nel 2\u00b0 collegio elettorale di Atene. Sotto il governo di Costantino Mitsotakis (1990-1993), ricopr\u00ec l'incarico di viceministro per le attivit\u00e0 sportive e, poco pi\u00f9 tardi, di viceministro per la Sanit\u00e0 e Previdenze Sociali. Nel 2004 il presidente del consiglio, K\u014dstas Karamanl\u012bs la nomin\u00f2 ministro suppletivo della Cultura e dal 2006 al 2007 ministro del Turismo. Nell'aprile del 2007 le fu affidato il dicastero dell'Occupazione e della Protezione Sociale in sostituzione del ministro dimissionario Vasilis Manginas (\u0392\u03b1\u03c3\u03af\u03bb\u03b7 \u039c\u03b1\u03b3\u03b3\u03af\u03bd\u03b1 in greco)\nDurante la sua permanenza al ministero del Turismo dovette affrontare la bufera scatenata dalla stampa britannica intorno alla tragica morte di due bambini inglesi, Robert Shepherd di 6 anni e sua sorella Christianne di 7, avvenuta nell'albergo Louis Corcyra Beach di Corf\u00f9 nel novembre del 2006. Come appurato dall'inchiesta ordinata dalla stessa Petralia, la morte dei due bimbi fu causata dalle esalazioni di monossido di carbonio emanate dall'impianto di aria condizionata dell'albergo che non era stato sottoposto alla regolare manutenzione prescritta dalla legge. In seguito a queste conclusioni, la Petralia provvide a ritirare la licenza all'esercizio alberghiero di Corf\u00f9, placando cos\u00ec le voci apparse sulla stampa britannica che il governo greco cercava di insabbiare l'inchiesta per non compromettere lo sviluppo turistico nell'isola di Corf\u00f9. I nomi degli inquisiti non furono per\u00f2 resi noti alla stampa, essendo stato invocato per gli stessi il diritto alla privacy."}
{"id": "1827055", "revid": "465576", "url": "https://it.wikipedia.org/wiki?curid=1827055", "title": "Ivy Valentine", "text": ", meglio conosciuta come \u00e8 un personaggio immaginario della saga videoludica \"Soulcalibur\".\nCaratteristiche.\nIsabella Valentine, comunemente denominata Ivy, \u00e8 una nobildonna inglese sprezzante della vita mondana e dedita allo studio e alla pratica dell'alchimia. Il suo interesse per questa inizia in seguito alla morte del padre, che aveva dannato la sua esistenza nella ricerca di un'arma prodigiosa conosciuta come Soul Edge. Da allora l'unico scopo di vita della donna \u00e8 distruggere definitivamente l'arma malefica affinch\u00e9 non arrechi pi\u00f9 danno nel mondo e per potersi sentire in pace con se stessa in quanto \u00e8 \"progenitrice\" della Soul Edge.\nIvy utilizza una spada-frusta incantata in grado di allungarsi e contrarsi chiamata \"Valentine\". Questa arma permette di assestare colpi sia a brevi che a grandi distanze grazie all'estensione della catena estro-flessibile nella lama.\nIvy \u00e8 una donna fredda e riservata, dal temperamento molto austero e cinico. Ha trentadue anni nella sua prima apparizione nella saga, e ha l'aspetto di una donna imponente e avvenente, dalla corporatura formosa alta centosettantanove centimetri e dal peso di sessantaquattro chili. Ha una carnagione insolitamente chiara, i capelli bianchi e gli occhi celesti.\nStoria.\nIvy nasce a Londra nel 1559. Cresce nel nobile casato dei Valentine, grandi esponenti dell'aristocrazia di Londra, in Inghilterra. Il defunto padre, Lord Valentine, divorato dalla pazzia, aveva speso gran parte della fortuna di famiglia nella sua ossessione per l'alchimia, alla ricerca disperata della Soul Edge. Poco dopo la caduta della famiglia Valentine, Lady Valentine gravemente malata rivela ad Ivy, in letto di morte, che lei era stata trovata sulla soglia di casa anni fa ed adottata. Tuttavia, Ivy non era affatto interessata nel ritrovare i suoi genitori biologici.\nIvy apprende successivamente delle ricerche del padre sulla Soul Edge annotate nei suoi diari segreti e inizia a seguire le sue orme diventando a sua volta un'alchimista. Apprende anche della natura malefica dell'arma e decide che se mai l'avesse trovata l'avrebbe distrutta. Grazie alla stregoneria riesce a creare un'arma pensata a tale proposito, ma questa \"spada-serpente\" era priva di vita. L'impresa si rivela difficile e frustrante per la donna, che per mesi ricorre senza successo ad ogni sorta di magia nera finch\u00e9 una notte riesce ad invocare un'entit\u00e0 che d\u00e0 vita alla lama che sar\u00e0 battezzata \"Ivy Blade\".\n\"Soulcalibur\".\nNel corso del suo viaggio dannato, incrocia il cammino con il Cavaliere Azzurro, Nightmare, ed i suoi alleati, il golem Astaroth e l'abominio Lizardman. Quando scopre che non era stato altri che Nightmare a dare vita alla spada, Ivy accetta di aiutarlo nel compiere una cerimonia per invocare delle anime, ignara del fatto che fosse lei il vero obiettivo della Soul Edge.\nDopo l'esecuzione della cerimonia, Ivy inizia a sentirsi colpevole per le numerose vite innocenti da lei prese, e disgustata dal fatto che gli altri membri avevano tratto divertimento dall'empiet\u00e0 commessa, specialmente Astaroth. Quando prova a fuggire, Astaroth la blocca e le rivela che la spada brandita da Nightmare \u00e8 la Soul Edge stessa, e che quest'ultimo l'avrebbe utilizzata come un nuovo corpo ospitante per la Spada Malefica. Astaroth la affronta e ha la meglio, ma non riesce ad ucciderla a causa dell'irruzione dei guerrieri Kilik, Xiangua e Maxi. Approfittando della situazione, Ivy riesce a malapena a lasciare il luogo.\n\"Soulcalibur II\".\nIvy chiede un giorno la verit\u00e0 a Nightmare, dopo aver avuto uno scontro con la kunoichi Taki. La donna rivela ad Ivy che la sua arma e il suo stesso corpo erano investiti della medesima aura malefica della Soul Edge e di averla riscontrata in un demonio da lei precedentemente affrontato che imperversava nei mari, il pirata Cervantes de Leon. L'incontro tra Ivy e Cervantes non tarda ad arrivare ed ella scopre l'orribile verit\u00e0 sulle sue origini: circa trent'anni prima, Cervantes aveva violentato la giovane figlia di un locandiere per volere della Soul Edge, ed Ivy era il risultato di quell'empia unione. La neonata Ivy fu poi lasciata dalla madre biologica presso la magione dei Valentine, che decisero di tenerla con s\u00e9 e di riconoscerla come loro figlia. Essendo dunque la figlia naturale di Cervantes, trasformato dalla Spada Malefica in una sorta di demone, in lei scorreva il sangue maledetto di questa.\nScossa dalla rivelazione, Ivy si segrega nel laboratorio della sua magione e dopo quattro anni di studi e ricerche sulle anime, Ivy riprende il suo viaggio determinata pi\u00f9 che mai a distruggere la Soul Edge e tutto quello che la riguardasse, affiancata dalla sua spada, che ribattezza \"Valentine\". Determinata a contrastare la lama, Ivy trova il suo attuale detentore, Inferno, che sconfigge, riuscendo a fermare temporaneamente la Soul Edge.\n\"Soulcalibur III\".\nDiversi giorni dopo l'inizio di un nuovo viaggio, la spada di Ivy inizia a cambiare in modo sospetto fino a diventare instabile e questo spinge la donna a tornare nella sua magione per indagare. Nella via del ritorno, Ivy si sofferma in una cittadina accademica inglese, dove legge svariati libri sulle arti magiche provenienti da ogni parte del mondo. Ne trova uno molto antico nel quale vi sono dettagliati studi e nozioni della Soul Edge da lei mai conosciute prima di quel momento. Continuando i suoi studi Ivy apprende anche dell'esistenza di una spada gemella dalle caratteristiche opposte, una spada sacra, la Soul Calibur. Tornata alla sua magione, Ivy si imbatte in Zasalamel, un misterioso uomo che si aggira per la sua casa, in cerca dello stesso libro. Tra i due avviene uno scontro nel quale l'uomo riesce a raggirarla, afferrare il libro, bruciarlo e poi dileguarsi. Ivy trae la conclusione che l'uomo appena combattuto sa molte cose sulla lama e che cerchi in tutti i modi tenere tali conoscenze segrete, quindi decide di mettersi sulle sue tracce.\nNon passa molto affinch\u00e9 Ivy incroci nuovamente Cervantes, sulle tracce di Zasalamel per conto della Soul Edge, e l'obiettivo comune mette i due in conflitto. Ivy sconfigge suo padre e dunque affronta Zasalamel, sconfiggendolo, ma una forza s'impossessa dell'uomo e questo si trasforma in Abyss, il nuovo detentore della Lama Malefica. Ivy sconfigge la creatura e la separa dalla Soul Edge, che cerca di soggiogarla intrappolandola in s\u00e9. Ivy tuttavia lo impedisce e distrugge anche questa nuova incarnazione della Lama.\n\"Soulcalibur IV\".\nIvy prosegue le sue ricerche per distruggere la Soul Edge, il suo viaggio la porta in un grande impero dell'Est dove apprende i segreti della Spada dello Spirito, unica arma in grado di distruggere Soul Edge. Tuttavia, Ivy non pu\u00f2 brandire la Spada dello Spirito dato che nel suo sangue scorre quello malefico di Soul Edge. Abbandonate le ricerche Ivy fa ritorno nella sua dimora dove continua i suoi studi sull'alchimia per trovare una soluzione alternativa: la creazione di un'anima pura in grado di brandire Soul Calibur, ma Cervantes irrompe nella dimora intenzionato a prendersi l'anima di sua figlia e dopo uno scontro riesce ad ottenere la meglio assorbendo gran parte dell'anima di Ivy. Vicina alla morte, l'unica opzione rimasta ad Ivy \u00e8 quella di unire l'anima pura appena creata alla sua sperando che riesca a maneggiare la Spada dello Spirito. Dopo aver appurato che la sua spada \"Valentine\" risponde ancora ai suoi comandi Ivy parte dunque per l'ultima fase del suo viaggio.\n\"Soulcalibur: Broken Destiny\" (non canonico).\nDurante i suoi viaggi Ivy incontra Hilde, quest'ultima \u00e8 alla ricerca di una cura per la malattia del padre, il sovrano di Wolfkrone. Ivy decide di offrire il suo aiuto ma in cambio chiede l'anima del padre, Cervantes.\n\"Soulcalibur V\".\nIvy raggiunge Ostrheinsburg al fine di distruggere Soul Edge una volta per tutte, giunta a destinazione trova Cervantes ad attenderla. Nel loro incontro decisivo alla fine Ivy riesce ad avere la meglio sul padre mentre nello stesso istante la Soul Edge si frantuma e scompare. Dopo aver trascorso una vita a studiare la spada maledetta Ivy si rende conto che in realt\u00e0 la Soul Edge stava semplicemente aspettando il suo tempo in un'altra dimensione in attesa di poter rinascere nel suo. La spada stessa era quindi irraggiungibile per Ivy, ma cosa sarebbe successo se avesse potuto \"rubarla\" dal suo mondo? Ivy studi\u00f2 per decenni il luogo di provenienza della spada, un luogo chiamato \"Caos astrale\". \u00c8 stata la Soul Edge ad imporre questo destino ad Ivy, un corpo senza et\u00e0 in cui scorre il potere della spada maledetta e Ivy non si fermer\u00e0 finch\u00e9 non avr\u00e0 estirpato completamente Soul Edge."}
{"id": "1827058", "revid": "729019", "url": "https://it.wikipedia.org/wiki?curid=1827058", "title": "Climacus", "text": "Il climacus, dal latino scala, \u00e8 un neuma utilizzato nel canto gregoriano.\nCorrisponde a tre o pi\u00f9 note discendenti.\nNella notazione quadrata \u00e8 rappresentato da una virga seguita da due punctum in losanga. \u00c8 il solo utilizzo di losanga nella notazione vaticana. \nOrigine.\nIl \"climacus\" cos\u00ec come riprodotto dalla notazione quadrata confonde di fatto due neumi corsivi abbastanza differenti, come li si pu\u00f2 distinguere nelle notazioni di san Gallo e soprattutto di Laon:\nIl \"climacus\" propriamente detto \u00e8 un ornamento, che non appare affatto se non nello stile melismatico.\nPer essere conforme alla sua etimologia, il climacus propriamente detto dovrebbe essere rappresentato cos\u00ec . Non apparirebbe mai isolato, ma sempre in formula aggiunta ad un neuma, le due note estreme del \"climacus\" formerebbero un ornamento superiore ed inferiore al neuma principale. Solitamente \u00e8 un suffisso, come in , pi\u00f9 raramente un prefisso.\nSi ritrovano ugualmente dei \"climacus\" isolati dove la terza nota \u00e8 episemata, particolarmente nette nelle grafie di Laon ma ugualmente riconoscibili in quella di san Gallo e che le edizioni di Solesmes distinguono (talvolta) con un episema verticale sull'ultima nota . Questa forma isolata ha una accentuazione atipica: le due prime note sono leggere, l'accento del neuma non \u00e8 che sulla terza nota."}
{"id": "1827059", "revid": "729019", "url": "https://it.wikipedia.org/wiki?curid=1827059", "title": "Uhuru", "text": "Uhuru \u00e8 il primo satellite dedicato all'astronomia a raggi X. Era anche conosciuto come X-ray Explorer Satellite, SAS-1, o Explorer 42.\nFu lanciato il 12 dicembre 1970 dalla piattaforma di lancio italiana San Marco, e posto in orbita a 560\u00a0km di apogeo e 520\u00a0km di perigeo, 3 gradi di inclinazione, con un periodo di 96 minuti. La missione si complet\u00f2 nel marzo del 1973.\nIl satellite Uhuru fu il primo satellite interamente dedicato all'osservazione dei raggi X del cielo. Oltre alla scoperta di diverse sorgenti cosmiche, questo satellite rappresenta l'avvio del campo di ricerche su questo settore, prima di allora del tutto sconosciuto.\nFurono scoperte ben 339 sorgenti X, fra queste la celebre Cygnus X-1 e Centaurus X-3. Alla realizzazione del progetto lavorarono i due scienziati italiani Riccardo Giacconi (Premio Nobel per la fisica nel 2002) e Bruno Rossi. L'importanza delle scoperte eseguite con questo satellite gener\u00f2 il record assoluto di citazioni su pubblicazioni scientifiche.\nIl nome del satellite.\nIl nome del satellite Ururu, nel linguaggio swahili significa libert\u00e0. Esso fu dato in onore al popolo del Kenya che permise il lancio del satellite sul suo territorio. Il nome a sua volta \u00e8 legato anche alla serie TV Star Trek e al personaggio Uhura nativa del Kenya."}
{"id": "1827062", "revid": "298055", "url": "https://it.wikipedia.org/wiki?curid=1827062", "title": "Riley Finn", "text": ""}
{"id": "1827063", "revid": "707506", "url": "https://it.wikipedia.org/wiki?curid=1827063", "title": "Bivirga", "text": "La bivirga \u00e8 un neuma di due note utilizzato nel canto gregoriano. \nLa notazione corsiva indica che questo neuma \u00e8 forte, ci\u00f2 giustifica la ripercussione tra le due note. La bivirga \u00e8 praticamente sempre presente alla sommit\u00e0 melodica, gioca quindi di fatto un ruolo naturale di accentuazione del gruppo neumatico di appartenenza.\nEssa corrisponde normalmente ad una doppia virga episemata nella notazione di san Gallo ed \u00e8 una doppia nota lunga in quella di Laon."}
{"id": "1827068", "revid": "1573940", "url": "https://it.wikipedia.org/wiki?curid=1827068", "title": "Episema", "text": "L'episema (dal greco \u1f10\u03c0\u03af\u03c3\u03b7\u03bc\u03bf\u03bd, segno distintivo) \u00e8 un piccolo tratto della notazione musicale utilizzato nel canto gregoriano messo di contorno ad un neuma.\nRitmicamente vuole indicare una particolarit\u00e0 della melodia che i musicisti moderni chiamerebbero agogica. \nL'episema non viene mai utilizzato per ragioni musicali puramente estetiche, ma per evitare una declamazione furtiva del testo che rischierebbe di non essere pienamente compreso e meditato senza questo rallentamento. La sua utilit\u00e0 quindi \u00e8 quella di far attirare l'attenzione sulla parola cantata.\nL'episema \u00e8 ben conosciuto ed utilizzato nella notazione sangallese, mentre \u00e8 sconosciuto nella notazione di Laon che viene rimpiazzato con la \"littera\" \"a\" (per \"augere\" aumentare).\nIn certi codici come l'antifonario di Montpellier, gli episemi della notazione alfabetica sostituiscono, talvolta, la lettera che esprime il grado inferiore del semitono.\nLe indicazioni ritmiche introdotte da Solesmes nella nuova grafia quadrata sono:\nCon l'aggiunta di questo segno, il notatore vuole sottolineare l'importanza di quel suono, o di quella sillaba se si tratta di un neuma monosonico, e quindi viene distinta graficamente dalla notazione corsiva che ha un andamento ed un ritmo che richiede una minore attenzione. Non a caso le parole episemate sono delle parole \"chiave\", come \"Deus\", \"Dominus\" o \"Christus\", sulle quale viene richiesta una maggiore riflessione.\nL'aggettivo corrispondente \u00e8 \"episematico\"."}
{"id": "1827073", "revid": "119927730", "url": "https://it.wikipedia.org/wiki?curid=1827073", "title": "Festival di Cannes 1957", "text": "La 10\u00aa edizione del Festival di Cannes si \u00e8 svolta a Cannes dal 2 al 17 maggio 1957.\nLa giuria presieduta dallo scrittore francese Andr\u00e9 Maurois ha assegnato la Palma d'oro per il miglior film a \"La legge del Signore\" di William Wyler.\nLa scelta di un western classico, popolare e poco innovativo, come miglior film in concorso, \u00e8 stata piuttosto contestata. Robert Bresson, incensato dalla stampa per il suo \"Un condannato a morte \u00e8 fuggito\", ha ricevuto solo il premio per la miglior regia."}
{"id": "1827076", "revid": "1345932", "url": "https://it.wikipedia.org/wiki?curid=1827076", "title": "Terra di re Edoardo VII", "text": "La terra di re Edoardo VII (in inglese \"King Edward VII Land\"), conosciuta anche come penisola di re Edoardo VII (\"Edward VII Peninsula\") \u00e8 una vasta penisola antartica che si estende dall'estremit\u00e0 nord-occidentale della Terra di Marie Byrd nel mare di Ross (mari antartici).\nLocalizzazione.\nIl centro della penisola si trova approssimativamente a una latitudine di 77\u00b0 40' sud e a una longitudine di 155\u00b000' ovest. Il territorio \u00e8 delimitato dalla barriera di Ross, a sud-ovest, dalla baia di Okuma, a occidente, dalla baia di Sulzberger e dalla costa di Saunders, a est. La costa orientale della terra di re Edoardo VII \u00e8 chiamata costa di Shirase e ospita la barriera Swinburne. Buona parte del territorio \u00e8 rivendicato dalla Nuova Zelanda, in quanto parte della Dipendenza di Ross.\nStoria.\nIl territorio venne scoperto il 30 gennaio 1902 durante la spedizione Discovery (1901-04) guidata da Robert Falcon Scott che la intitol\u00f2 a re Edoardo VII, allora monarca del Regno Unito. L'area venne esplorata successivamente durante la spedizione Nimrod (1908-09) di Ernest Henry Shackleton. Il carattere di penisola fu accertato per\u00f2 soltanto grazie alla seconda spedizione antartica comandata dall'ammiraglio Richard Evelyn Byrd (1933-35) e dalla spedizione del Programma Antartico degli Stati Uniti d'America del (1939-41)."}
{"id": "1827078", "revid": "767487", "url": "https://it.wikipedia.org/wiki?curid=1827078", "title": "Mafikizolo", "text": "Mafikizolo \u00e8 un gruppo musicale sudafricano.\nStoria.\n Erano originariamente in tre: la cantante e compositrice Nhlanhla Sibongile Mafu Nciza, il cantante e compositore Theo Kgosinkwe, e il rapper Tebogo Benedict Madingoane; quest'ultimo mor\u00ec nel 2004. Il loro stile musicale \u00e8 il kwela, da cui trae le origini il kwaito.\n Hanno avuto molto successo anche album come \"Sibongile\", \"Kwela\" e \"Six Mabone\" (che alla sua uscita ha raggiunto lo status di disco di platino in sole due settimane).\nNel 2007, Nhlanhla Nciza ha pubblicato un proprio album solista, \"Inguquku\", alimentando il sospetto che il gruppo potesse essere in procinto di sciogliersi. Dopo la pubblicazione dell'album di Nciza, tuttavia, i Mafikizolo hanno intrapreso un importante tour nel Regno Unito; la stessa Nciza ha dichiarato di non voler sciogliere il gruppo, anche se al momento non sono previsti nuovi album..\nIl 2 giugno 2018 hanno vinto il 24\u00b0 \"South African Music Award\" tenutosi a Sun City per il miglior album ingegnerizzato."}
{"id": "1827080", "revid": "486946", "url": "https://it.wikipedia.org/wiki?curid=1827080", "title": "Terra re Edoardo VII", "text": ""}
{"id": "1827081", "revid": "486946", "url": "https://it.wikipedia.org/wiki?curid=1827081", "title": "Terra di Edoardo VII", "text": ""}
{"id": "1827082", "revid": "486946", "url": "https://it.wikipedia.org/wiki?curid=1827082", "title": "Terra Edoardo VII", "text": ""}
{"id": "1827083", "revid": "486946", "url": "https://it.wikipedia.org/wiki?curid=1827083", "title": "King Edward VII Land", "text": ""}
{"id": "1827084", "revid": "486946", "url": "https://it.wikipedia.org/wiki?curid=1827084", "title": "King Edward VII land", "text": ""}
{"id": "1827085", "revid": "486946", "url": "https://it.wikipedia.org/wiki?curid=1827085", "title": "Edward VII land", "text": ""}
{"id": "1827086", "revid": "486946", "url": "https://it.wikipedia.org/wiki?curid=1827086", "title": "Edward VII Land", "text": ""}
{"id": "1827088", "revid": "486946", "url": "https://it.wikipedia.org/wiki?curid=1827088", "title": "Edward VII Peninsula", "text": ""}
{"id": "1827089", "revid": "486946", "url": "https://it.wikipedia.org/wiki?curid=1827089", "title": "Penisola di re Edward VII", "text": ""}
{"id": "1827090", "revid": "486946", "url": "https://it.wikipedia.org/wiki?curid=1827090", "title": "Penisola di Edward VII", "text": ""}
{"id": "1827091", "revid": "486946", "url": "https://it.wikipedia.org/wiki?curid=1827091", "title": "Penisola di Edoardo VII", "text": ""}
{"id": "1827092", "revid": "486946", "url": "https://it.wikipedia.org/wiki?curid=1827092", "title": "Penisola di re Edoardo VII", "text": ""}
{"id": "1827093", "revid": "486946", "url": "https://it.wikipedia.org/wiki?curid=1827093", "title": "Penisola Edoardo VII", "text": ""}
{"id": "1827094", "revid": "729019", "url": "https://it.wikipedia.org/wiki?curid=1827094", "title": "Sempre (Lisa)", "text": "Sempre \u00e8 un singolo di Lisa, composto da Guido Morra e Maurizio Fabrizio, presentato al Festival di Sanremo 1998 dove ottenne il secondo posto tra i Giovani e il terzo tra i Big. Si tratta del primo singolo estratto dall'album di debutto della cantante, nonch\u00e9 del suo pezzo di maggior successo.\nNel 2000 \u00e8 stato pubblicato in Francia il CD singolo del brano (estratto dall'album \"Lisa\", uscito nel 1999 esclusivamente per il mercato francese e contenente tracce provenienti dai primi due album della cantante, ossia \"Lisa\" e \"L'essenziale\"). La canzone \u00e8 stata successivamente ripresa nell'album \"Au nom d'une femme\" della cantante H\u00e9l\u00e8ne S\u00e9gara in una versione in lingua francese intitolata \"Sempre, Sempre\".\nLa stessa Lisa ne ha inoltre inciso una versione in lingua spagnola intitolata \"Siempre\".\nNel 2018 il pezzo \u00e8 tornato in auge grazie alla trasmissione \"Ora o mai pi\u00f9\" andata in onda su Rai 1. La canzone \u00e8 stata eseguita da Lisa nella prima puntata del programma, vinta proprio dalla cantante calabrese."}
{"id": "1827095", "revid": "92723", "url": "https://it.wikipedia.org/wiki?curid=1827095", "title": "MESS", "text": "MESS (Multiple Emulator Super System) \u00e8 un emulatore multipiattaforma basato sul codice del MAME, in grado di emulare diverse console di gioco e personal computer.\nIl suo scopo primario \u00e8 quello di preservare il funzionamento dei sistemi emulati, evitando che il tempo e la veloce obsolescenza degli apparati elettronici facciano scomparire e dimenticare decenni di storia informatica e videoludica.\nDal 27 maggio 2015, MESS \u00e8 stato integrato in MAME e quindi non esiste pi\u00f9 come software a s\u00e9 stante.\nMESS emula portatili, console, personal computer e calcolatrici. Il progetto \u00e8 focalizzato sull'accuratezza e la portabilit\u00e0 e quindi spesso non \u00e8 il pi\u00f9 veloce emulatore per un particolare sistema. Comunque, la sua accuratezza lo rende utile per lo sviluppo di giochi homebrew, per esempio per l'Atari 7800.\nLa versione 0.159 del MESS (2015) supporta 1002 sistemi unici che diventano 2114 se consideriamo anche le differenti versioni di un medesimo sistema e tale numero \u00e8 in continua crescita. Tuttavia, non tutti i sistemi presenti in MESS sono funzionanti: 934 di questi sono segnalati come \"non funzionanti\" (not working).\nLicenza del MESS.\nIl MESS \u00e8 distribuito sotto la stessa licenza del MAME. Mentre il MESS \u00e8 disponibile gratuitamente, incluso il codice sorgente, non \u00e8 software open-source o free software perch\u00e9 l'utilizzo commerciale e la redistribuzione sono proibite. Pi\u00f9 nel dettaglio, la sua licenza non soddisfa le condizioni della Open Source Definition, n\u00e9 \u00e8 \"free software\" secondo la definizione del Free Software Foundation.\nIn particolare, MESS pu\u00f2 essere redistribuito sotto forma di sorgente o binario, modificato o non-modificato sotto le seguenti condizioni: \"Redistributions may not be sold, nor may they be used in a commercial product or activity.\" che possiamo tradurre come: \"Le redistribuzioni non possono essere vendute e non possono essere usate in attivit\u00e0 o prodotti commerciali\" Inoltre la redistribuzione di versioni modificate (derivative works) devono includere in modo completo tutto il relativo codice sorgente (come nel copyleft). \nDifficolt\u00e0 nell'utilizzo dell'emulazione del MESS.\nGeneralmente l'emulazione include unicamente la parte hardware come per esempio CPU e RAM, e specifici DSP come i generatori di toni audio o degli sprite video. Comunque gli emulatori non includono nessun codice del programma memorizzato negli integrati ROM presenti nel computer emulato dal momento che questo \u00e8 software coperto da copyright. Questo rende la maggior parte delle emulazioni presenti in MESS generalmente non utilizzabili perfino se l'utente possiede il sistema originario ed ha creato una immagine disco per l'emulazione.\nNon c'\u00e8 nessun mezzo legale per ottenere i dati memorizzati nell'hardware delle ROM da quasi tutti i produttori dei sistemi emulati, dato che le ROM sono vendute integrate dentro il completo sistema emulato. Non \u00e8 certo previsto che l'utente rimuova questi chip dal computer.\nRicavare personalmente i dati direttamente dalle ROM dell'hardware emulato pu\u00f2 essere estremamente difficile, tecnico e costoso. Questo \u00e8 dovuto al fatto che \u00e8 solitamente richiesto di dissaldare i chip dei circuiti integrati dal circuito stampato del dispositivo di cui si \u00e8 in possesso. L'integrato dissaldato deve poi essere inserito in un costoso lettore di integrati connesso alla porta seriale di un altro computer. Tale lettore deve avere la mappatura del socket in cui inserire i piedini dell'integrato, specificatamente progettati per sovrapporsi alla forma del package del chip in questione, in modo da eseguire il dump dei dati contenuti nella memoria ROM in un file di dati.\nPoich\u00e9 un chip saldato \u00e8 solitamente molto pi\u00f9 semplice da rimuovere che da reinstallare (specialmente per i chip estremamente piccoli di tipo surface mount technology), dopo che la ROM \u00e8 stata rimossa per la lettura, il dispositivo emulato in questione pu\u00f2 risultare definitivamente distrutto senza possibilit\u00e0 di poterlo aggiustare."}
{"id": "1827097", "revid": "15756", "url": "https://it.wikipedia.org/wiki?curid=1827097", "title": "Nebulose nella cultura di massa", "text": "Le nebulose, essendo oggetti astronomici di grande interesse, anche osservativo, sono spesso utilizzate come riferimento o ambientazione per le opere di fantascienza.\nLe immagini di alcune nebulose, artificialmente colorate e ritoccate, sono inoltre diventate icone nella cultura di massa.\nNebulosa Aquila.\nNebulosa a emissione catalogata come M16, \u00e8 cos\u00ec chiamata per la sua forma somigliante a quella del rapace (vista frontale, con ali spiegate e testa china). La foto di una sua parte ottenuta dal telescopio spaziale Hubble nel 1995, chiamata i Pilastri della Creazione, \u00e8 divenuta uno dei poster pi\u00f9 famosi dello Spazio e spesso appare nel cinema di fantascienza.\nNebulosa Clessidra.\nNebulosa planetaria nota anche come MyCn 18, \u00e8 stata risolta in forma di clessidra dal telescopio spaziale Hubble \"solo\" nel 1996, ed \u00e8 quindi apparsa in alcune opere di narrativa solo a partire da quell'anno.\nNebulosa del Granchio.\nLa Nebulosa del Granchio, catalogata come M1 \u00e8 il resto della supernova esplosa nel 1054, la SN 1054, che ha anche lasciato nel suo centro la stella di neutroni denominata pulsar del Granchio. L'aspetto \"esplosivo\" della nebulosa ha spesso spinto gli autori di opere fantascientifiche ad usare la sua immagine in casi di distruzione di stelle o pianeti progenitori di razze aliene.\nNebulosa di Orione.\nNebulosa a emissione situata nella Spada di Orione, la nebulosa di Orione \u00e8 una delle pi\u00f9 note e fotografate nebulose visibili in cielo. Osservabile anche ad occhio nudo e situata a 1300 anni luce di distanza, \u00e8 la pi\u00f9 vicina regione di intensa formazione stellare conosciuta. Nel suo centro si trova l'Ammasso del Trapezio, formato da giovani e calde stelle responsabili della ionizzazione dei gas della nebulosa.\nNebulosa Laguna.\nNebulosa a emissione catalogata come M8, \u00e8 una regione di formazione stellare. Al suo interno si trova una struttura che John Herschel denomin\u00f2 Nebulosa Clessidra, da non confondersi per\u00f2 con la Nebulosa Clessidra pi\u00f9 conosciuta.\nNebulosa M78.\nNebulosa a riflessione catalogata come M78, \u00e8 la pi\u00f9 nota e luminosa nebulosa che fa parte del \nComplesso nebuloso molecolare di Orione. Facilmente osservabile con un piccolo telescopio, appare come una macchia diffusa nel cui centro si trovano due stelle, HD 38563A e HD 38563B, la cui luce viene riflessa dai gas della nebulosa, illuminandola. Al suo interno sono conosciute almeno 45 stelle T Tauri, giovani stelle ancora in formazione, e 17 oggetti di Herbig-Haro.\nNebulosa Testa di Cavallo.\nNebulosa oscura situata nei pressi di IC 434, \u00e8 illuminata da essa e si trova nei pressi della cintura di Orione, vicina alla brillante stella blu Alnitak. Fa parte del pi\u00f9 vasto Complesso nebuloso molecolare di Orione, ed \u00e8 spesso descritta in opere fantascientifiche come una nebulosa scura e impenetrabile, immaginando numerosi pianeti situati davanti, dentro e soprattutto dietro di essa.\nNebulosa Testa di Strega.\nNebulosa a riflessione di colore azzurro in quanto illuminata dalla vicina stella supergigante blu Rigel, \u00e8 una zona di contenuti processi di formazione stellare e al suo interno sono presenti alcune stelle T-Tauri.\nNebulosa Trifida.\nNebulosa \"mista\" catalogata come M20 che presenta apparentemente tre lobi di diverso colore: la parte rossa \u00e8 ad emissione, quella blu a riflessione mentre una parte oscura divide in tre parti la nebulosa stessa. Osservazioni nell'infrarosso effettuate con il Telescopio Spaziale Spitzer hanno scoperto almeno 30 embrioni di stelle e 120 neonate stelle al suo interno, non osservabili in luce visibile.\nNebulosa Velo.\nResto di una supernova esplosa circa 5-8000 anni fa, fu scoperta da W. Herschel nel 1784. Sono visibili deboli filamenti ancora in forte espansione, tuttavia in un futuro non lontano la nebulosa scomparir\u00e0 alla vista in quanto i gas che la compongono saranno ormai dispersi nello spazio interstellare."}
{"id": "1827102", "revid": "76963", "url": "https://it.wikipedia.org/wiki?curid=1827102", "title": "Eli Marienthal", "text": "Biografia.\nFiglio di Joe e Lola Marienthal, dopo il divorzio dei genitori \u00e8 andato a vivere con la madre.\nSi \u00e8 diplomato alla scuola privata \"East Bay French-American School\".\nHa fatto il suo debutto professionale intorno alla met\u00e0 degli anni novanta, all'et\u00e0 di dieci anni; da allora ha lavorato a svariati film e serie televisive per teenager, facendosi apprezzare per la sua professionalit\u00e0 che lo ha reso protagonista di intense interpretazioni e fatto conoscere a livello internazionale tra gli adolescenti e il pubblico dei giovani in generale.\nGrazie al buon esito della sua brillante attivit\u00e0 cinematografica, Marienthal ha ottenuto svariati riconoscimenti per la sua attivit\u00e0 giovanile: 3 vittorie di cui 2 relative rispettivamente agli \"YoungStar Awards\" e agli \"Young Artist Awards\". \nPer quanto riguarda gli \"YoungStar Awards\" Marienthal ha conseguito anche una nomination.\nTra i suoi hobbies, oltre a scrivere poesie, vari sport tra cui lo snowboard.\nDoppiatori italiani.\nDa doppiatore \u00e8 sostituito da:"}
{"id": "1827104", "revid": "767487", "url": "https://it.wikipedia.org/wiki?curid=1827104", "title": "Antarctic", "text": "L'Antarctic (in italiano \"Antartide\") \u00e8 stata una nave baleniera utilizzata in due spedizioni in Antartide.\nCostruita in Norvegia e varata con il nome di Kap Nor la nave venne acquista da Henryk Bull che la utilizz\u00f2 nella sua spedizione nei mari antartici del 1893-95. Durante la missione venne effettuato anche uno sbarco sul continente, nei pressi di capo Adare il 18 gennaio 1895.\nL'Antarctic venne utilizzata anche da Otto Nordenskj\u00f6ld e Carl Anton Larsen per la spedizione antartica svedese del 1901-04. Dopo aver lasciato Nordenskj\u00f6ld sull'isola Snow Hill per trascorrervi l'inverno, la nave capitanata da Larsen venne imprigionata dai ghiacci ed affondata dalla pressione della banchisa a il 12 febbraio 1903 mentre era in navigazione nel mare di Weddell."}
{"id": "1827105", "revid": "1652635", "url": "https://it.wikipedia.org/wiki?curid=1827105", "title": "Snowboard alpinismo", "text": "Lo snowboard alpinismo \u00e8 una disciplina sportiva degli sport invernali che unisce la risalita sui pendii montani con ciaspole, sci corti, splitboard alla discesa con lo snowboard.\nCaratteristiche.\nLo \"snowboard alpinismo\" deriva dallo snowboard da discesa, e ne \u00e8 legato cos\u00ec come lo sci alpinismo \u00e8 legato allo sci alpino. In estrema sintesi, l'attivit\u00e0 consiste nel risalire le montagne utilizzando le ciaspole, scietti corti o splitboard (uno snowboard che si divide longitudinalmente e permette la risalita con le pelli come si fosse su sci) per poi ridiscendere utilizzando la tavola da neve.\nL'attrezzatura da snowboard alpinismo comprende, oltre all'attrezzatura tipica da snowboard su pista (tavola, casco), anche i materiali per progressione (ciaspole, bastoncini da progressione) e l'attrezzatura di sicurezza (segnalatore ARVA, imbragatura, pala da neve, sonda da valanga, corda).\nAnche il Club Alpino Italiano organizza da alcuni anni corsi di preparazione allo snowboard alpinismo.\nAttivit\u00e0 agonistica.\nDa diversi anni si svolgono vere e proprie gare a livello agonistico di snowboard alpinismo, particolarmente in Italia, Francia e Svizzera. Le gare consistono in un percorso che comprende sia la salita che la discesa; la valutazione viene effettuata sul tempo completo. L'attuale campione italiano di specialit\u00e0 \u00e8 Cesare Pisoni.\nTra le gare pi\u00f9 di tradizione ricordiamo:\nDa alcuni anni \u00e8 attiva la \"Coppa Italia Snowboard-Alpinismo\", organizzata dalla \"Federazione Snowboard Italia\" (FSI). L'edizione 2009 si articola su 5 gare."}
{"id": "1827106", "revid": "339392", "url": "https://it.wikipedia.org/wiki?curid=1827106", "title": "Jugoplastika Split", "text": ""}
{"id": "1827107", "revid": "486946", "url": "https://it.wikipedia.org/wiki?curid=1827107", "title": "Beretta Famila Schio", "text": ""}
{"id": "1827108", "revid": "287204", "url": "https://it.wikipedia.org/wiki?curid=1827108", "title": "Matias Mantilla", "text": ""}
{"id": "1827110", "revid": "287204", "url": "https://it.wikipedia.org/wiki?curid=1827110", "title": "Matias Cordoba", "text": ""}
{"id": "1827111", "revid": "287204", "url": "https://it.wikipedia.org/wiki?curid=1827111", "title": "Fugu", "text": ""}
{"id": "1827114", "revid": "729019", "url": "https://it.wikipedia.org/wiki?curid=1827114", "title": "Ferrovia Luino-Milano", "text": "La ferrovia Luino-Milano \u00e8 una linea ferroviaria gestita da RFI che utilizza diverse tratte ferroviarie:"}
{"id": "1827116", "revid": "154893", "url": "https://it.wikipedia.org/wiki?curid=1827116", "title": "Acondrite asteroidale", "text": ""}
{"id": "1827130", "revid": "188323", "url": "https://it.wikipedia.org/wiki?curid=1827130", "title": "Tag (markup)", "text": ""}
{"id": "1827133", "revid": "14691", "url": "https://it.wikipedia.org/wiki?curid=1827133", "title": "Nyamwezi", "text": ""}
{"id": "1827141", "revid": "339392", "url": "https://it.wikipedia.org/wiki?curid=1827141", "title": "Renault Type 810", "text": ""}
{"id": "1827143", "revid": "1718925", "url": "https://it.wikipedia.org/wiki?curid=1827143", "title": "Paolo Amato", "text": ""}
{"id": "1827148", "revid": "339392", "url": "https://it.wikipedia.org/wiki?curid=1827148", "title": "Renault Type C2J", "text": ""}
{"id": "1827152", "revid": "320578", "url": "https://it.wikipedia.org/wiki?curid=1827152", "title": "Macchine fotografiche", "text": ""}
{"id": "1827154", "revid": "1573940", "url": "https://it.wikipedia.org/wiki?curid=1827154", "title": "Chiesa dei Santi Pietro e Paolo (Gravesano)", "text": "La chiesa dei Santi Pietro e Paolo \u00e8 un edificio religioso che si trova a Gravesano.\nStoria.\nLa struttura viene citata per la prima volta in una pergamena datata 1192, riguardante una chiesa costruita al posto di un antico sacello funerario del VII secolo. Alla fine del XVI secolo venne demolita e ricostruita la navata, venne conservato solamente il coro che era precedentemente stato eretto al posto dell'abside. Nel 1670 vennero costruite le due cappelle laterali.\nDescrizione.\nLa chiesa ha una pianta ad unica navata sovrastata da un soffitto in legno."}
{"id": "1827159", "revid": "599013", "url": "https://it.wikipedia.org/wiki?curid=1827159", "title": "Boras arena", "text": ""}
{"id": "1827160", "revid": "183483", "url": "https://it.wikipedia.org/wiki?curid=1827160", "title": "Nebulose oscure", "text": ""}
{"id": "1827162", "revid": "339392", "url": "https://it.wikipedia.org/wiki?curid=1827162", "title": "Ceo (isola)", "text": ""}
{"id": "1827164", "revid": "1573940", "url": "https://it.wikipedia.org/wiki?curid=1827164", "title": "Karabanovo", "text": "Karabanovo \u00e8 una citt\u00e0 della Russia europea centrale (oblast' di Vladimir), situata sulla sponda destra del fiume \u0160erna, 128 km a nordovest del capoluogo; \u00e8 compresa amministrativamente nel distretto di Aleksandrov.\nNasce nel 1846, in seguito alla costruzione di una fabbrica di coloranti; ottiene lo \"status\" di citt\u00e0 nel 1938.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1827166", "revid": "287204", "url": "https://it.wikipedia.org/wiki?curid=1827166", "title": "Sh2-155", "text": "Sh2-155 (nota anche come Nebulosa Grotta o C 9) \u00e8 una nebulosa ad emissione visibile nella costellazione di Cefeo.\nOsservazione.\nSi individua quattro gradi a SSE della stella , non lontano dal confine con la costellazione di Cassiopea e da M52; si presenta come un oggetto molto debole, visibile con potenti strumenti oppure nelle foto a lunga esposizione.\nCaratteristiche.\nLa nebulosa appare come un insieme disomogeneo di parti brillanti e nebulose oscure; la parte settentrionale \u00e8 la meno oscurata e mostra i caratteristici colori rossastri tipici delle regioni HII. La parte meridionale \u00e8 invece interessata da locali oscuramenti; la nebulosa oscura pi\u00f9 notevole, che d\u00e0 il nome \"Nebulosa Grotta\" al complesso, si trova nell'angolo ad ovest. A breve distanza da questa si trova una piccola nebulosa a riflessione, nota come LNB524, che circonda un gruppo di stelle di nona magnitudine. La distanza del complesso nebuloso \u00e8 stimata sui 2400 anni luce dal Sistema Solare."}
{"id": "1827167", "revid": "339392", "url": "https://it.wikipedia.org/wiki?curid=1827167", "title": "Lerina", "text": ""}
{"id": "1827173", "revid": "533647", "url": "https://it.wikipedia.org/wiki?curid=1827173", "title": "Medaglia ai benemeriti della cultura e dell'arte", "text": "La medaglia ai benemeriti della cultura e dell'arte \u00e8 un riconoscimento della Repubblica Italiana istituito con la legge n. 1093 del 16 novembre 1950. Viene consegnata, insieme alla medaglia o d'oro o d'argento o di bronzo, in occasione della festa della Repubblica, il 2 giugno.\nIl premio viene conferito per decreto del Presidente della Repubblica Italiana e su proposta del Ministro dei beni e delle attivit\u00e0 culturali che presiede un'apposita commissione di valutazione di cui fanno parte esponenti delle accademie italiane.\nContestualmente a questo, viene consegnato un analogo riconoscimento ai benemeriti della scuola, della cultura e dell'arte e ai benemeriti della scienza e della cultura.\nContesto.\nLa benemerenza viene assegnata a personalit\u00e0 italiane che si siano distinte in maniera particolare nei campi della cultura, dell'arte e dello spettacolo. Ne possono essere destinatari, quindi, secondo il regolamento, funzionari dei ministeri, rettori, direttori di istituti di istruzione superiore e artistica, provveditori agli studi, direttori di biblioteche pubbliche; personale universitario e degli istituti di istruzione superiore e artistica; personale direttivo e docente degli istituti di istruzione media ed elementare, personale degli uffici scolastici provinciali e ispettivi; musicisti, letterati, attori e artisti.\nLe classi o gradi di merito sono tre e prevedono la consegna di una medaglia d'oro, d'argento o di bronzo, corrispondenti a diplomi di benemerenza di I, II e III classe.\nLe medaglie hanno un diametro di con sul recto il simbolo della Repubblica; nel verso \u00e8 riprodotta una corona di quercia racchiudente la legenda \"Ai benemeriti della cultura\". Sono accompagnate da un nastro di seta dai colori nazionali di larghezza analoga a quella delle medaglie, bordato da una banda di colore viola larga ."}
{"id": "1827175", "revid": "1318658", "url": "https://it.wikipedia.org/wiki?curid=1827175", "title": "Bor\u00e5s Arena", "text": "La Bor\u00e5s Arena \u00e8 uno stadio situato nella citt\u00e0 svedese di Bor\u00e5s, nella Svezia centro-occidentale.\nInaugurato nel 2005, questa struttura (costata circa 117 milioni di corone) \u00e8 stata edificata in sostituzione del precedente stadio, il Ryavallen, distante solo pochi metri. L'impianto ospita le partite interne dell'Elfsborg, squadra sei volte vincitrice del campionato svedese, e del Norrby, oggi relegato nelle serie minori.\nLa prima partita di campionato disputata qui \u00e8 stata Elfsborg-\u00d6rgryte, giocata il 17 aprile 2005 e terminata col punteggio di 1-0. Il record di affluenza di pubblico \u00e8 stato di 17\u00a0083 registrato nell'incontro del 4 luglio 2005 contro il Kalmar. Il terreno \u00e8 fatto di erba sintetica, anche per permettere il mantenimento delle condizioni del manto durante il corso dell'anno. L'impianto viene inoltre utilizzato per lo svolgimento di eventi musicali e concerti. La capienza massima pu\u00f2 arrivare fino a 17\u00a0800 persone circa.\nNel 2007 la Bor\u00e5s Arena era stata scelta dalla federcalcio svedese per ospitare i Campionati europei di calcio Under-21\u00a02009 insieme alle citt\u00e0 di G\u00f6teborg, Helsingborg e Malm\u00f6, ma nell'agosto 2008 la stessa Federcalcio svedese l'ha sostituita con l'\u00d6rjans Vall di Halmstad.\nIl 6 luglio 2019 ha ospitato le finali dei campionati svedesi di football americano maschile e femminile."}
{"id": "1827182", "revid": "78273", "url": "https://it.wikipedia.org/wiki?curid=1827182", "title": "Guerra tra Venezia e Bisanzio (1204)", "text": ""}
{"id": "1827184", "revid": "300067", "url": "https://it.wikipedia.org/wiki?curid=1827184", "title": "K\u014dstas R\u012bgas", "text": "Carriera.\nR\u012bgas ha giocato nell'Amyntas B.C., nel campionato greco. Ha giocato una gara nella nazionale greca giovanile.\nNel 1977 \u00e8 diventato un arbitro internazionale e nella sua carriera ha diretto 23 finali, tra cui quella del Torneo Olimpico 1984, quella del Mondiale 1986, quella femminile del Torneo Olimpico 1992. Inoltre, ha diretto una finale di Coppa Intercontinentale, quattro di Coppa dei Campioni (1984, 1985, 1986, 1991) e altrettante di Coppa Kora\u0107. In seguito \u00e8 stato scelto come responsabile degli arbitri dell'Eurolega.\nFa parte della lista dei 50 maggiori contributori della storia dell'Eurolega ed \u00e8 membro del FIBA Hall of Fame."}
{"id": "1827185", "revid": "1522738", "url": "https://it.wikipedia.org/wiki?curid=1827185", "title": "Vavuniya", "text": "Vavuniya (\u0bb5\u0bb5\u0bc1\u0ba9\u0bbf\u0baf\u0bbe in tamil) \u00e8 una citt\u00e0 dello Sri Lanka, situata nella Provincia Settentrionale.\nPer la sua posizione, la citt\u00e0, nelle mani del governo centrale, \u00e8 spesso considerata la porta d'ingresso per le Tigri Tamil, un'organizzazione politico-militare terroristica, per entrare nel Distretto di Vanni (in mano alle \"Tigri\"). Sono, infatti, numerosi gli scontri che si generano tra le forze armate dello Sri Lanka e le Tigri Tamil, che fanno perdere, a causa della instabilit\u00e0, turisti e commercio alla citt\u00e0."}
{"id": "1827187", "revid": "148107", "url": "https://it.wikipedia.org/wiki?curid=1827187", "title": "Episodi di Squadra Med - Il coraggio delle donne (quinta stagione)", "text": ""}
{"id": "1827188", "revid": "1418004", "url": "https://it.wikipedia.org/wiki?curid=1827188", "title": "Michel Deguy", "text": "Biografia.\nHa insegnato filosofia fino al 1968, poi letteratura francese all'Universit\u00e0 di Parigi VIII.\nHa fatto parte del comitato di lettura della casa editrice Gallimard tra il 1962 ed il 1987, dal 1990 al 1992 ha presieduto il Coll\u00e8ge international de philosophie, di cui \u00e8 membro, e dal 1992 al 1998 la Maison des \u00e9crivains. Dal 1977 \u00e8 capo redattore della rivista \u00ab Po\u00e9sie \u00bb e partecipa alle riviste \u00ab Critique \u00bb e \u00ab Les Temps modernes \u00bb.\nRisolutamente classica ed allo stesso tempo moderna, la scrittura sonora di Michel Deguy si caratterizza per un notevole lavoro sulla lingua, nella quale si uniscono e si mescolano pensieri filosofici e profonda cultura poetica e letteraria.\nPremi letterari.\nNel 1961 ha vinto il \"Prix F\u00e9n\u00e9on\"\nNel 1962 ha vinto il \"Premio Max Jacob\"\nNel 1998 ha vinto il \"Grand Prix national de la po\u00e9sie\"\nNel 2004 ha vinto il \"Grand Prix de po\u00e9sie de l'Acad\u00e9mie fran\u00e7aise\"."}
{"id": "1827200", "revid": "148107", "url": "https://it.wikipedia.org/wiki?curid=1827200", "title": "Episodi di Squadra Med - Il coraggio delle donne (sesta stagione)", "text": ""}
{"id": "1827201", "revid": "3732", "url": "https://it.wikipedia.org/wiki?curid=1827201", "title": "Atletica leggera ai Giochi della XXVI Olimpiade - 200 metri piani femminili", "text": "I 200 metri piani hanno fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 31 luglio-1\u00ba agosto 1996 allo Stadio Olimpico del Centenario di Atlanta.\nLa gara.\nMarie-Jos\u00e9 Perec viene da una vittoria sui 400 piani, ed \u00e8 favorita.\nLe migliori passano indenni i turni eliminatori. Nella prima semifinale la Perec regola Mary Onyali (22\"16, record africano) e Juliet Cuthbert con 22\"07. La seconda serie \u00e8 vinta da Merlene Ottey con 22\"08. Irina Privalova, fuori forma, non si \u00e8 presentata ai blocchi.\nIn finale Merlene Ottey punta sulla sua potenza di corsa ed \u00e8 prima all'uscita della curva, ma la Perec la raggiunge a 15 metri dal traguardo e va a vincere. Nel finale Mary Onyali soffia la terza posizione a Inger Miller.\nMarie-Jos\u00e9 Perec \u00e8 la seconda donna a realizzare l'accoppiata 200/400, dopo Valerie Brisco-Hooks a Los Angeles 1984."}
{"id": "1827203", "revid": "729019", "url": "https://it.wikipedia.org/wiki?curid=1827203", "title": "Atresia biliare", "text": "Per atresia biliare in campo medico, si intende l'assenza congenita o il mancato sviluppo di una qualche parte riguardante il sistema biliare, l'anomalia comporta immediatamente un danno all'organismo di tipo epatico. Tale forma di atresia \u00e8 rara, in quanto colpisce 1:10000 nati vivi.\nSintomatologia.\nFra i sintomi e i segni clinici si presentano ittero (si sviluppa intorno alla seconda o terza settimana di vita del bambino), il bambino assume in parte un colorito che tende al colore della creta, ritardo della crescita e ipertensione portale. L'anomalia dovrebbe essere tratta al pi\u00f9 presto, per il pericolo che si sviluppi in cirrosi.\nPatogenesi.\nSi conoscono due forme di atresia biliare:\nAnche l'ereditariet\u00e0 genetica \u00e8 chiamata in causa visto i casi di atresia biliare verificatesi in gemelli e in famiglie con anomalie del sistema biliare intraepatico.\nMorfologia.\nLe caratteristiche salienti comprendono infiammazione e stenosi fibrosante del dotto epatico comune, infiammazione periduttale dei dotti biliari intraepatici e progressiva distruzione del sistema biliare intraepatico.\nDiagnosi differenziale.\nSe nello sviluppo del bambino nei primi giorni si formasse la semplice epatite neonatale si potrebbe curare senza trapianto, mentre al contrario la cirrosi \u00e8 quasi sempre mortale, per questo si rende molto importante una corretta diagnosi.\nTerapia.\nFra i vari trattamenti possibili quello chirurgico spesso non risulta essere definitivo, in tali casi occorre il trapianto di fegato."}
{"id": "1827205", "revid": "3732", "url": "https://it.wikipedia.org/wiki?curid=1827205", "title": "Atletica leggera ai Giochi della XXVI Olimpiade - 400 metri piani femminili", "text": "I 400 metri piani hanno fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 26-29 luglio 1996 allo Stadio Olimpico del Centenario di Atlanta.\nLa gara.\n\u00c8 la gara che Marie-Jos\u00e9 Perec non pu\u00f2 perdere.\nTutte le migliori arrivano alle semifinali. La prima serie \u00e8 vinta da Cathy Freeman in 50\"32. Nella seconda Falilat Ogunkoya d\u00e0 battaglia alla Perec, che per prevalere deve segnare un gran tempo: 49\"19, la miglior prestazione mondiale dal 1992.\nIn finale la Perec si supera per contrastare le scatenate Freeman e Ogunkoya e stampa un eccezionale 48\"25, un tempo che non si vedeva da dieci anni. Le posizioni dalla terza alla sesta sono le pi\u00f9 veloci di sempre.\nMarie-Jos\u00e9 Perec \u00e8 l'unica atleta, indipendentemente dal sesso, ad essersi confermata campionessa olimpica dei 400 piani. Il suo 48\"25 la issa al terzo posto di tutti i tempi nella graduatoria di specialit\u00e0."}
{"id": "1827206", "revid": "120626068", "url": "https://it.wikipedia.org/wiki?curid=1827206", "title": "Paolo Amato (politico)", "text": "Carriera politica.\nHa iniziato a fare politica a 16 anni aderendo al Partito Repubblicano Italiano. Assieme a Denis Verdini, Cosimo Ceccuti e Antonio Marotti, ha fatto parte del cenacolo di Giovanni Spadolini.\nDal 1981 al 1988 direttore della Confartigianato Toscana, diventa nel 1989 direttore della Confartigianato di Pisa. Dal 1996 lavora presso il gruppo di Forza Italia in Consiglio Regionale.\nA Pisa, per conto di Forza Italia, ha gestito due campagne elettorali (quella che nel 1998 e le Provinciali e le Europee del 1999).\nIl 5 dicembre 1999 \u00e8 stato eletto coordinatore cittadino a Firenze dove ha condotto le campagne elettorali per le Regionali del 2000 e le Politiche del 2001. Il 15 febbraio 2004 \u00e8 stato riconfermato coordinatore cittadino per acclamazione. Ha guidato Forza Italia di Firenze alle elezioni amministrative del 12 e 13 giugno 2004 portando al ballottaggio il candidato sindaco della Casa delle Libert\u00e0. Sempre alle elezioni amministrative dell'anno 2004 \u00e8 stato eletto Consigliere Comunale per Forza Italia dove ha ricoperto l'incarico di Capogruppo.\nEletto senatore nel 2006 nelle liste di Forza Italia, il 28 aprile partecipa alla prima seduta della Camera Alta, nella XV Legislatura \u00e8 stato componente della 7\u00aa Commissione permanente (Istruzione pubblica, beni culturali) e della Commissione di inchiesta sull'uranio impoverito.\nConfermato senatore nel 2008 nelle liste del Popolo della Libert\u00e0, nella XVI Legislatura \u00e8 componente della 2\u00aa Commissione permanente (Giustizia), della 4\u00aa Commissione permanente (Difesa) e della Commissione parlamentare per l'indirizzo generale e la vigilanza dei servizi radiotelevisivi.\nAmato \u00e8 relatore insieme a Giampaolo Bettamio (PdL) e Giuseppe Esposito (PdL) del ddl sui Rifinanziamento delle missioni militari 2011 approvato al Senato il 27/07/11 con 269 si (PdL,Lega, Coesione Nazionale,Pd,Udc,Fli,Api,Mpa) 12 no (IdV,SvP) e 1 astenuto. Il ddl ha provocato alcune divisioni (poi rientrate con il voto del Carroccio a favore) nella maggioranza dopo le dichiarazioni del viceministro leghista Castelli che esprimeva la sua pi\u00f9 totale contrariet\u00e0.\nIl 4 luglio 2012 la Commissione bicamerale di Vigilanza dopo numerosi rinvii \u00e8 chiamata a votare i nuovi membri del Consiglio di Amministrazione della RAI. Amato decide di votare in contrasto dal proprio gruppo e di non convergere sul nome di Antonio Pilati,consigliere uscente dell'Antitrust sostenuto dal suo partito il PdL ma di votare la professoressa Flavia Nardelli Piccoli,sostenuta da IdV e da Fli e da alcuni movimenti femministi. Dopo la decisione il capogruppo PdL al Senato Maurizio Gasparri e il suo vicario Gaetano Quagliariello annunciano le dimissioni di Amato dal gruppo e dalla Commissione. A causa dello stallo il Presidente del Senato Renato Schifani decide di sostituire Amato con il senatore Pasquale Viespoli del gruppo di Coesione Nazionale non rappresentato nella Commissione. La decisione di Schifani provocano pesanti critiche da parte di Pd, IdV e UdC che hanno chiesto al Presidente di riferire in Aula sulla scelta e da parte del Presidente della Camera Gianfranco Fini che lo ha definito \"un atto gravissimo\" in quanto la decisione di Amato avrebbe portato un esito non gradito al PdL, partito di Schifani. La polemica si \u00e8 alimentata con le dichiarazioni di Amato che ha annunciato di non essersi dimesso ne dalla Commissione ne dal PdL ma di essere stato sostituito dallo stesso Schifani, il quale invece ha ribadito la \"correttezza\" del suo atto secondo le regole."}
{"id": "1827209", "revid": "543975", "url": "https://it.wikipedia.org/wiki?curid=1827209", "title": "Episodi di Wonderfalls", "text": "La Fox mand\u00f2 in onda alcuni episodi fuori sequenza, anche se gli episodi erano stati prodotti in un ordine diverso rispetto a quanto previsto dal canale televisivo."}
{"id": "1827218", "revid": "3732", "url": "https://it.wikipedia.org/wiki?curid=1827218", "title": "Atletica leggera ai Giochi della XXVI Olimpiade - 800 metri piani femminili", "text": "Gli 800 metri piani hanno fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 26-29 luglio 1996 allo Stadio Olimpico del Centenario di Atlanta.\nLa gara.\nMaria Mutola \u00e8 imbattuta sulla distanza dal 1992: ha una striscia vincente di 50 vittorie.\nLe semifinali sono due lotte senza esclusione di colpi. Nella prima Svetlana Masterkova batte in volata Ana Fidelia Quirot con 1'57\"95; mentre nella seconda Maria Mutola prevale su Elena Afanasjeva in 1'57\"62. Viene eliminata la primatista mondiale stagionale, Meredith Rainey, settima.\nIn finale Svetlana Masterkova cerca di battere la Mutola sul ritmo e fissa un'andatura indiavolata: 58\"43 al primo giro. La Mutola \u00e8 terza. Inaspettatamente non reagisce e decide di sprintare solo a 80 metri dalla fine. La Masterkova arriva solitaria al traguardo e la Mutola \u00e8 preceduta anche dalla Quirot."}
{"id": "1827220", "revid": "3732", "url": "https://it.wikipedia.org/wiki?curid=1827220", "title": "Atletica leggera ai Giochi della XXVI Olimpiade - 1500 metri piani femminili", "text": "I 1500 metri piani hanno fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 31 luglio-3 agosto 1996 allo Stadio Olimpico del Centenario di Atlanta.\nLa gara.\nAlcune delle favorite si autoeliminano: Sonia O'Sullivan e Lyudmila Rogachova, fuori forma, escono al primo turno. Nella prima semifinale Hassiba Boulmerka, la campionessa in carica, inciampa all'inizio dell'ultimo giro e si sloga un'anca. Non potr\u00e0 difendere il titolo.\nLa britannica Kelly Holmes conduce la finale nei primi tre giri, poi deve cedere al dolore per una frattura recente e rallenta (concluder\u00e0 11\u00aa). La lotta per l'oro \u00e8 ristretta a Svetlana Masterkova e Gabriela Szab\u00f3; delle due il miglior finale \u00e8 della russa, che vince percorrendo gli ultimi 200 metri in 28\"7."}
{"id": "1827221", "revid": "1699816", "url": "https://it.wikipedia.org/wiki?curid=1827221", "title": "Trap Jaw", "text": "Trap Jaw \u00e8 un personaggio immaginario creato nel 1981 da Mattel per la linea di giocattoli dei Masters of the Universe (accorciato spesso in M.O.T.U., in italiano \"i dominatori dell'universo\").\nSerie del 1983.\nIntrodotto nei mini fumetti che accompagnavano le action figure come un pericolosissimo criminale psicopatico, proveniente da un'altra dimensione, Trap Jaw fa la sua prima comparsa gi\u00e0 nell'episodio pilota della serie animata, ma la sua caratterizzazione \u00e8 completamente diversa. Presentato da Skeletor come mago delle armi, Trap Jaw \u00e8 in grado di sostituire al proprio braccio meccanico differenti armamentari, ma a parte ci\u00f2 \u00e8 di fatto goffo e incompetente. Spesso accoppiato a Beast Man, il ruolo di Trap Jaw nell'economia del cartone animato \u00e8 praticamente di spalla comica. Tuttavia essendo uno dei personaggi pi\u00f9 ricorrenti, almeno nei primi episodi, non mancano i momenti di gloria per Trap Jaw, come nell'episodio in cui ingerisce fortuitamente dell'Eternium, uno dei minerali pi\u00f9 rari di Eternia, acquisendo una forza pari a quella di He-Man.\nSerie del 2002.\nBench\u00e9 l'aspetto di Trap Jaw, disegnato per la serie del 2002, sia diventato notevolmente pi\u00f9 inquietante e minaccioso, il suo personaggio rimane sempre quello dell'ennesimo impacciato e incompetente sgherro di Skeletor. Viene rivelato che la sua identit\u00e0 passata era quella di Kronis, che dopo una ferita fu salvato da Skeletor e Tri-Klops, al quale decise di rimanere fedele."}
{"id": "1827223", "revid": "543975", "url": "https://it.wikipedia.org/wiki?curid=1827223", "title": "Episodi di V.I.P. (prima stagione)", "text": ""}
{"id": "1827226", "revid": "3732", "url": "https://it.wikipedia.org/wiki?curid=1827226", "title": "Atletica leggera ai Giochi della XXVI Olimpiade - 5000 metri piani femminili", "text": "I 5000 metri piani hanno fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 26-28 luglio 1996 allo Stadio Olimpico del Centenario di Atlanta.\nLa gara.\nSonia O'Sullivan, la grande favorita, vince agevolmente la sua batteria. Le altre serie sono appannaggio di Roberta Brunet e Pauline Konga. La forte rumena Gabriela Szabo \u00e8 sorprendentemente eliminata.\nIn finale Sonia O'Sullivan, dopo un avvio gagliardo, \u00e8 presa da dolori intestinali. Piano piano rallenta fino a finire lontano dalla testa. Avvilita, si ritira. La corsa continua ed alla testa si pongono la cinese Wang Junxia e la keniota Pauline Konga. Conducono la gara sempre in testa quando, a due giri dalla fine, la Wang lancia un allungo a cui la Konga non riesce a replicare. La cinese vince per distacco.\nRoberta Brunet conquista un preziosissimo bronzo."}
{"id": "1827227", "revid": "543975", "url": "https://it.wikipedia.org/wiki?curid=1827227", "title": "Episodi di V.I.P. (seconda stagione)", "text": ""}
{"id": "1827231", "revid": "543975", "url": "https://it.wikipedia.org/wiki?curid=1827231", "title": "Episodi di V.I.P. (terza stagione)", "text": ""}
{"id": "1827232", "revid": "3732", "url": "https://it.wikipedia.org/wiki?curid=1827232", "title": "Atletica leggera ai Giochi della XXVI Olimpiade - 10000 metri piani femminili", "text": "I 10000 metri piani hanno fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 27 luglio e 2 agosto 1996 allo Stadio Olimpico del Centenario di Atlanta.\nLa gara.\nDopo il successo nei 5000, Wang Junxia tenta il raddoppio. Sulla doppia distanza \u00e8 imbattuta da 13 gare consecutive.\nLancia la volata a 600 metri dalla fine, staccando Fernanda Ribeiro. All'inizio del rettilineo finale ha ancora 5 metri di vantaggio. Ma la portoghese non si accontenta dell'argento e la va a prendere. Riesce a recuperare il distacco, supera la Wang all'interno e va a vincere di prepotenza.\nLa campionessa olimpica in carica, Derartu Tulu, si vede sfuggire il bronzo ad opera della sua compagnia di allenamento, Gete Wami.\nLa classifica vede la terza e quarta posizione pi\u00f9 veloce di sempre, cos\u00ec come per i piazzamenti dal sesto al nono."}
{"id": "1827233", "revid": "765341", "url": "https://it.wikipedia.org/wiki?curid=1827233", "title": "Episodi di V.I.P. (quarta stagione)", "text": ""}
{"id": "1827234", "revid": "101175", "url": "https://it.wikipedia.org/wiki?curid=1827234", "title": "Motomondiale 1997", "text": "La stagione 1997 \u00e8 stata la quarantanovesima del motomondiale; nel calendario non furono introdotte novit\u00e0, le prove restarono sempre 15 come l'anno precedente. La novit\u00e0 pi\u00f9 importante fu che da questa edizione del motomondiale i sidecar vennero esclusi dal Motomondiale e corsero un campionato separato, per poi venire abbinati alle gare del campionato mondiale Superbike dall'edizione 1999 dello stesso.\nIl contesto.\nPer quanto riguarda i regolamenti tecnici non furono introdotte novit\u00e0 di rilievo; molte furono invece le novit\u00e0 nel calendario dei gran premi. Le trasferte asiatiche iniziali del campionato diventarono solo due, con lo spostamento del Gran Premio motociclistico dell'Indonesia a fine stagione, poco distante da quello d'Australia. Venne modificata anche la parte centrale del calendario che, per molti anni, aveva previsto una serie ininterrotta di prove in Europa: in quest'occasione le 10 prove europee furono intramezzate da una trasferta in Sudamerica per l'effettuazione del Gran Premio motociclistico del Brasile.\nQuarto mondiale consecutivo per Michael Doohan e la Honda in 500: il pilota australiano riusc\u00ec a superare il record di vittorie in una stagione di Giacomo Agostini (dodici vittorie sulle quindici gare disputate). Suzuki e Yamaha non erano in grado di tornare ai livelli dei primi anni '90, mentre l'Aprilia decise di ritirarsi dalla classe, nonostante il decimo posto di Doriano Romboni in classifica.\nNella classe 250, Max Biaggi si conferm\u00f2 iridato nonostante il cambio di moto (dalla Aprilia alla Honda), dovuto a incomprensioni con il costruttore italiano ed anche alla possibilit\u00e0 offertagli dal team Kanemoto di andare l'anno successivo in 500.\nNella ottavo di litro, schiacciante vittoria di Valentino Rossi, che distacc\u00f2 il secondo Ueda di quasi cento punti.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nClasse 500.\nLa stagione della classe 500 fu un dominio assoluto della Honda e dei piloti equipaggiati dalla NSR 500 che occuparono le prime 5 posizioni in classifica. Oltre alle dodici vittorie ottenute da Michael Doohan, anche le restanti tre furono appannaggio della casa motociclistica giapponese, 2 con \u00c0lex Crivill\u00e9 e l'ultima con Tadayuki Okada.\nIl dominio del pilota australiano fu cos\u00ec netto che riusc\u00ec a festeggiare la conferma matematica del titolo gi\u00e0 nel Gran Premio motociclistico di Gran Bretagna con 5 gare di anticipo.\nL'unica novit\u00e0 tra le case presenti fu rappresentata dalla Modenas che presentava la KR V3, un modello progettato dal team che faceva capo all'ex campione del mondo Kenny Roberts e guidata da suo figlio Kenny Jr e da Jean-Michel Bayle.\nAl 3\u00ba e al 5\u00ba posto nella classifica generale si piazzarono due dei fratelli Aoki, Nobuatsu e Takuma; il terzo dei fratelli, Haruchika si piazz\u00f2 invece all'ottavo posto in 250.\nIn occasione del Gp della Repubblica Ceca solo 14 piloti giunsero al traguardo, di conseguenza non vennero assegnati tutti i punti disponibili.\nClasse 250.\nIn 250 la lotta per il titolo iridato piloti fu molto aspra e combattuta sino al termine del campionato: ancora all'ultima prova erano tre i piloti in grado di aggiudicarsi il titolo, Max Biaggi e Ralf Waldmann in sella a Honda e Tetsuya Harada su Aprilia che terminarono infine in quest'ordine. Il titolo costruttori and\u00f2 invece alla Honda.\nDa rilevare il primo caso della storia del motomondiale in cui un pilota invitato grazie ad una wild card riusc\u00ec a vincere il gran premio relativo: si tratt\u00f2 di Daijir\u014d Kat\u014d in occasione del GP del Giappone. Altro episodio particolare della stagione fu la squalifica comminata a Biaggi durante il GP d'Olanda con l'esposizione della bandiera nera in seguito alla mancata osservazione della penalizzazione di uno \"stop and go\" che gli era stata assegnata.\nClasse 125.\nLa stagione dell'ottavo di litro fu all'insegna di Valentino Rossi che si aggiudic\u00f2 il titolo in sella ad una Aprilia tagliando il traguardo in prima posizione in 11 delle 15 occasioni; l'unico altro pilota ad aggiudicarsi dei gran premi fu il giapponese Noboru Ueda su una Honda. Ueda fu anche il primo dei quattro piloti giapponesi che si piazzarono alle spalle dell'italiano; di questi non faceva parte il detentore del titolo dell'anno precedente, Haruchika Aoki, che era nel frattempo passato a gareggiare nella categoria superiore.\nIl titolo riservato ai costruttori fu appannaggio dell'Aprilia che precedette la Honda.\nPer quanto non giunto al traguardo, da registrare l'esordio nel motomondiale di Marco Melandri che, nel GP della Repubblica Ceca e all'et\u00e0 di 15 anni e 23 giorni, batt\u00e9 il record di pi\u00f9 giovane pilota in un gran premio, superando quello precedente del venezuelano Ivan Palazzese che l'aveva stabilito nel motomondiale 1977 con 15 anni e 77 giorni.\nAl termine della stagione si registr\u00f2 anche il ritiro dalle competizioni da parte di Jorge Mart\u00ednez, specialista delle piccole cilindrate, vincitore di quattro titoli iridati e sesto in classifica generale in quest'ultimo anno di gare."}
{"id": "1827235", "revid": "729019", "url": "https://it.wikipedia.org/wiki?curid=1827235", "title": "Guerra tra Genova, Bisanzio e Venezia", "text": "La guerra tra Genova e Venezia combattuta tra il 1293 e il 1299 fu uno scontro armato tra la Repubblica di Venezia e la Repubblica di Genova nel corso delle guerre veneziano-genovesi per il controllo del commercio orientale, proseguito poi, dopo la pace tra le due repubbliche marinare, fino al 1302 tra Venezia e l'Impero bizantino.\nPreludio.\nVenezia e Genova si erano gi\u00e0 duramente affrontate nella Guerra di San Saba del 1255-1270, in cui la Serenissima, affermatasi con la Quarta Crociata del 1204 come potenza dominante del Mediterraneo orientale, aveva ristabilito la propria supremazia sull'emergente Genova, senza per\u00f2 riuscire a scacciarla dalle ricche rotte levantine.\nDopo il fruttuoso trattato di Ninfeo del 13 marzo 1261 e la riconquista bizantina di Costantinopoli del 25 luglio dello stesso anno, Genova aveva finalmente visto schiudersi le porte del Mar Nero e del rinato Impero d'Oriente. Forte del possesso delle nuove colonie di Pera e di Caffa e dell'alleanza con Bisanzio, la repubblica ligure tent\u00f2 dunque a sua volta di escludere la rivale Venezia dai commerci orientali. Venezia aveva reagito stringendo alleanza con la Repubblica di Pisa, ma, dopo la sconfitta di quest'ultima nella battaglia della Meloria del 6 agosto 1284, era rimasta sola a fronteggiare \"La Superba\".\nCon la caduta nel 1291 dell'ultimo lembo dell\"Outremer\" cristiano, San Giovanni d'Acri, e la conseguente temporanea chiusura dei mercati siriani alle navi europee, le rotte di Costantinopoli e del Mar Nero, ora controllate dai Genovesi, divennero capitali per Venezia e per il suo commercio. La tensione crebbe rapidamente e, nel 1293, i Veneziani tentarono per ritorsione di bloccare una muda genovese al largo di Corone, perdendo per\u00f2 quattro galere. Era il preludio alla guerra.\nIl conflitto.\nL'inizio e l'intervento bizantino.\nIl 7 ottobre 1293 una flotta veneziana di sessantotto galee salp\u00f2 dal porto del Lido sotto lo sguardo del Doge Pietro Gradenigo. Dopo una serie di scontri minori, le due flotte si fronteggiarono il 28 maggio 1294 nella battaglia di Laiazzo, dove i Veneziani furono duramente sconfitti, perdendo venticinque navi.\nNonostante la sconfitta, la Serenissima apprest\u00f2 una nuova flotta di sessanta galee, affidandola nel 1295 al comando di Matteo Querini e di Nicol\u00f2 Barbaro, preparandosi ad un nuovo scontro, nonostante il tentativo di papa Bonifacio VIII di ristabilire la pace. La battaglia fu sfiorata al largo delle coste della Sicilia, ma le due armate fecero rotta verso le rispettive citt\u00e0. Poco dopo i Genovesi misero al sacco La Canea, a Creta, e distrussero la muda veneziana di Siria al largo di Modone, subito incalzati dai Veneziani, che misero a ferro e fuoco Caffa, nel Mar Nero. A Costantinopoli, poi, i coloni genovesi assalirono il quartiere veneziano, facendo una strage dei cittadini veneti presenti. L'imperatore Andronico II Paleologo mostr\u00f2 immediatamente il proprio sostegno agli alleati liguri, facendo prigionieri i Veneziani superstiti e lo stesso bailo Marco Bembo.\nAllargamento del conflitto e vittoria genovese.\nVenezia minacci\u00f2 la guerra a Bisanzio, pretendendo riparazione per l'affronto subito: puntualmente, nel 1296, la flotta veneta, al comando di Ruggero Morosini, forz\u00f2 il Bosforo, affondando venti navi nemiche, conquist\u00f2 Focea e mise a ferro e fuoco tutta la costa tra Pera e Costantinopoli, distruggendo la colonia genovese di Galata e gettando le ancore davanti al Corno d'Oro, proprio di fronte alla residenza imperiale del Palazzo delle Blacherne. Il \"basileus\" bizantino prefer\u00ec a quel punto allontanare la minaccia pagando un ingente tributo di guerra, che il Morosini riport\u00f2 prontamente a Venezia.\nIl 1297 trascorse tra scontri minori nelle acque siciliane e cipriote, mentre a Venezia la Serrata del Maggior Consiglio stabilizzava il nuovo ordine costituzionale di governo aristocratico retto dalla classe dei patrizi-mercanti. Lo scontro decisivo del conflitto si combatt\u00e9 l'8 settembre 1298, con la battaglia di Curzola, quando i Genovesi di Lamba Doria distrussero la flotta veneziana di Andrea Dandolo: di 95 galee solo 11 tornarono in laguna, lasciando al nemico anche un'enorme numero di prigionieri, tra cui figurava anche Marco Polo - che durante la prigionia scrisse \"Il Milione\". Approfittando della grave disfatta della Serenissima, a Costantinopoli i cittadini veneziani vennero nuovamente abbandonati dall'imperatore al massacro dei Genovesi.\nVenezia, pronta a rispondere alla sconfitta, inizi\u00f2 ad apprestare una nuova flotta, allestendo altre cento galee e ricorrendo perfino al soldo di balestrieri catalani per riempire le file dell'armata. Nel crescere delle provocazioni reciproche, dieci navi genovesi si presentarono davanti al porto di Malamocco, a Venezia, mentre le tre galee di Domenico Schiavo penetravano nel porto di Genova.\nDi fronte al rapido degenerare della situazione che danneggiava i reciproci commerci e minacciava la sopravvivenza delle colonie orientali, per\u00f2, le due Repubbliche accettarono infine la proposta di pace avanzata da Matteo Visconti, nuovo Signore di Milano: il trattato venne firmato il 25 maggio 1299.\nIl proseguimento della guerra con l'impero.\nL'improvvisa pace lasci\u00f2 solo l'imperatore Andronico a fronteggiare il desiderio di vendetta di Venezia.\nBelletto Giustinian si present\u00f2 con ventotto galee sotto le mura di Costantinopoli, devastandone i sobborghi e facendo punire con la frusta, sotto gli occhi di quanti si affollavano sulle mura, tutti i greci che avevano la sfortuna di cadere nelle sue mani. Contemporaneamente Domenico Selvo catturava a Chio una nave imperiale, conducendola prigioniera a Negroponte, mentre nelle Cicladi e nel Dodecanneso venivano occupate Amorgo, Santorini, Ceo e altre isole. Davanti alla devastazione delle coste, Andronico Paleologo si pieg\u00f2 il 4 ottobre 1302, accettando di rifondere i Veneziani dei frutti del saccheggio perpetrato ai danni del loro quartiere di Costantinopoli.\nEpilogo.\nDopo il conflitto Genova e Venezia si impegnarono a non interferire pi\u00f9 nei rispettivi commerci, arrivando a precludersi a vicenda l'accesso al mar Tirreno e al mare Adriatico, oltre ad impegnarsi a vincolare con giuramento i comandanti delle rispettive navi a non arrecare danno ai legni della concorrente. Si tratter\u00e0 di una pace labile durata sostanzialmente tutto il secolo, nella quale non mancheranno periodiche fiammate di violenza, che sfoceranno infine nel 1379 con la Guerra di Chioggia"}
{"id": "1827236", "revid": "287204", "url": "https://it.wikipedia.org/wiki?curid=1827236", "title": "Atletica leggera ai Giochi della XXVI Olimpiade - Maratona femminile", "text": "La maratona ha fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta il 28 luglio 1996 nella citt\u00e0 di Atlanta, con arrivo nello Stadio Olimpico, con partenza alle 7:05.\nFinale.\nDomenica, 28 luglio. Arrivo nel Centennial Olympic Stadium di Atlanta.\nLa tedesca Uta Pippig parte su ritmi alti, ma dopo meno di 20\u00a0km \u00e8 gi\u00e0 ripresa. Si ritrovano in testa Fatuma Roba, Yuko Arimori, Manuela Machado e Valentina Egorova. Il passaggio a met\u00e0 gara \u00e8 di 1h12'31\".\nFatuma Roba d\u00e0 una sferzata ed aumenta il ritmo. Al 30\u00ba km (1h42'57\") ha gi\u00e0 un vantaggio di un minuto sul gruppo di testa. Negli ultimi 12\u00a0km raddoppia il vantaggio e vince con un distacco record di due minuti. La Egorova si libera della Arimori e giunge seconda. La giapponese si deve guardare da Katrin D\u00f6rre, guadagnando a fatica il bronzo. La neozelandese Lorraine Moller, alla bell'et\u00e0 di 41 anni, conclude in 2h42'21\" al 46\u00ba posto, diventando l'unica atleta ad aver partecipato a tutte e quattro le maratone olimpiche.\nBen 67 delle 88 partenti concludono la gara. "}
{"id": "1827239", "revid": "1415219", "url": "https://it.wikipedia.org/wiki?curid=1827239", "title": "Teocalli", "text": "Un teocalli (Nahuatl: \"casa di Dio\") \u00e8 una piramide mesoamericana in cima alla quale si trova un tempio. La piramide \u00e8 terrazzata. Nel tempio si svolgevano alcuni dei rituali religiosi pi\u00f9 importanti del Messico precolombiano.\nIl poeta cubano Jos\u00e9 Mar\u00eda Heredia ha scritto una poesia intitolata \"En el teocalli de Cholula\" (\"Nel \"teocalli\" di Cholula\").\nI teocalli sono utilizzati anche in un contesto moderno dai Chicani facenti parte della Chiesa Nativa Americana e dai movimenti di ripresa delle religioni indigene come il \"Mexicayotl\" nel pi\u00f9 largo contesto messicano. I gruppi chicani della Chiesa Nativa Americana chiamano \"teocalli\" la propria organizzazione.\nIl teocalli pi\u00f9 famoso della storia era il Templo Mayor (\"tempio maggiore\") di Tenochtitl\u00e1n, oggi distrutto, che si trovava in quella che oggi \u00e8 la piazza principale di Citt\u00e0 del Messico, il Piazza della Costituzione. Un celebre dipinto del 1848 di Emanuel Leutze ritrae \"La distruzione del Teocalli da parte di Cortez e delle sue truppe\"."}
{"id": "1827242", "revid": "3732", "url": "https://it.wikipedia.org/wiki?curid=1827242", "title": "Atletica leggera ai Giochi della XXVI Olimpiade - Marcia 10 km", "text": "La prova di marcia 10 km ha fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta il 29 luglio 1996 nella citt\u00e0 di Atlanta, con arrivo nello Stadio olimpico."}
{"id": "1827245", "revid": "729019", "url": "https://it.wikipedia.org/wiki?curid=1827245", "title": "Atletica leggera ai Giochi della XXVI Olimpiade - 100 metri ostacoli", "text": "I 100 metri ostacoli hanno fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 29 e 31 luglio 1996 allo Stadio Olimpico del Centenario di Atlanta.\nLa gara.\nNei Quarti Ludmila Engquist batte il record svedese con 12\"47 e Michelle Freeman stabilisce il nuovo primato giamaicano con 12\"57.\nLe due atlete vincono la rispettiva semifinale, con tempi leggermente pi\u00f9 alti. Gail Devers, terza, sembra veda ancora i fantasmi della gara stregata di Barcellona 1992. Esce la campionessa europea Svetla Dimitrova.\nIn finale, scatta per prima dai blocchi Patricia Girard. La Engquist e Brigita Bukovec la superano ed arrivano appaiate al traguardo. Vince la svedese per un centesimo. Dietro di loro, Gail Devers \u00e8 quarta.\nLa Bukovec, che prima dei Giochi aveva 12\"75 di personale, si \u00e8 migliorata in tutti e tre i turni eliminatori. Anche Patricia Girard ha fatto forti progressi, da 12\"87 a 12\"65. Gail Devers, oro nei 100 piani, torna a casa frustrata per non essere riuscita a salire sul podio nella sua vera specialit\u00e0."}
{"id": "1827246", "revid": "3732", "url": "https://it.wikipedia.org/wiki?curid=1827246", "title": "Atletica leggera ai Giochi della XXVI Olimpiade - 400 metri ostacoli femminili", "text": "I 400 metri piani hanno fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 28-31 luglio 1996 allo Stadio Olimpico del Centenario di Atlanta.\nLa gara.\nNella prima semifinale Deon Hemmings batte il record olimpico con 52\"99 (RN). Nella seconda serie, appannaggio di Kim Batten con 53\"65, danno addio alla finale le prime due medagliate di Barcellona, Sally Gunnell per un infortunio muscolare, e Sandra Farmer-Patrick, che giunge quinta ad un solo centesimo dal quarto posto.\nIn finale, Deon Hemmings riesce a migliorarsi ulteriormente; sulla retta finale \u00e8 gi\u00e0 prima ma spinge fino in fondo e segna una grande prestazione. Il suo 52\"82 \u00e8 il quinto crono di tutti i tempi.\nPer la prima volta tutte le otto finaliste corrono sotto i 55 secondi."}
{"id": "1827247", "revid": "767487", "url": "https://it.wikipedia.org/wiki?curid=1827247", "title": "Drag the River", "text": "Biografia.\nPrime registrazioni e Closed.\nDurante le ore libere agli studi della Blasting Room Jon e Chad passavano il tempo registrando alcuni brani. Tra il '96 e il '97 registrarono circa 20 pezzi. Chiunque fosse nello studio poteva tranquillamente partecipare alle registrazioni, l'importante era imparare e registrare la canzone nel tempo che avevano a disposizione. Negli anni seguenti queste canzoni furono raccolte in un album chiamato \"Hobo's Demos\" al quale seguirono alcune serate nei locali della zona.\nL'album e le serate hanno riscosso un certo successo, tanto da portare la band a pubblicare come secondo lavoro, un vero e proprio album nel marzo 2002 chiamato \"Closed\" e pubblicato da Upland/O&amp;O record, label \u00e8 gestita dai membri degli ALL/Descendent insieme con Joe Carducci della leggendaria SST label (Descendent, Black Flag, Meat Puppets, Husker Du).\nCambio di formazione e Live.\nKarl Alvarez lascia la band e viene sostituito da JJ dei Nobodys. La band inizia a lavorare pi\u00f9 seriamente sino a pubblicare nel 2002 \"Live at the Starlight\" con la Mars Motor (label di Jon, Flash e Chris Irwin), producendo cos\u00ec il loro primo disco live. Vennero aggiunte inoltre alcune tracce registrate 5 giorni dopo dal vivo fatta davanti a un pubblico nettamente inferiore come numero a Green Bay. Questa registrazione prende il nome di At the GREEN DOOR O.K.C.\" e i brani son totalmente differenti dal live precedente. Questo live \u00e8 stato pubblicato nel 2003\nDal 2004 a oggi.\n\"Chicken Demos\" \u00e8 considerato dalla band la sorella di \"Hobo's demos\", e viene pubblicato nel maggio 2004 dalla Upland/O&amp;O.\n\"Hey Buddies\" \u00e8 un ep pubblicato nel novembre 2004, 6 canzoni co-realizzate con i tecnici della Red Sand. L'ep doveva essere un'edizione limitata ma fu pi\u00f9 che limitata visto che oltre la met\u00e0 vennero rubati durante un'esibizione a Green Bay. Due mesi dopo venne pubblicata un'altra edizione, leggermente differente, dalla Mars Motors con artwork diversi.\nZach lasci la band che ora diventa composta da soli 4 membri, anche se pi\u00f9 volte Chad Rex si unisce alla band per alcune esibizioni o durante alcune sessioni di prove, e Casey Prestwood si unisce alla band per circa un anno e mezzo, da febbraio 2005 sino ad ottobre 2006.\nA dicembre 2005 la band registra canzoni per realizzare 3 diversi 7\". Chris Peirce, detto Gobo, tecnico della Technical Ecstasy Studio registra due canzoni che faranno parte del 7\" \"THIRD WORLD INDUSTRIES\"\nA gennaio 2006 la band si ritrova all'Hideaway con Marc Bening, uno studio totalmente analogico sperduto tra le montagne di Sedalia in Colorado, per registrare un nuovo album. Ma un brutto incidente con lo snowboard capitato a Marc causer\u00e0 l'esclusione dei tre pezzi dall'album, che verranno inseriti nell'album successivo.\nEsiste inoltre uno split con i Dents registrato nel 2006. Ogni band ripropone brani dell'altra.\nUn amico della band, Roger De Rok, ha pubblicato \"Gabba Gabba Hey Buddies\" una ristampa dell'ep con alcune bonus.\n\"It's Crazy\" viene pubblicato dalla Suburban Home Records il 6 giugno 2006 e rappresenta il disco anniversario per i 10 anni della band, e ne viene fatta anche una versione spagnola intitolata \"Esta Loco\"\nA gennaio 2007 la band \u00e8 rientrata in studio per un nuovo lavoro, che vele la luce nel 2008 e si intitola \"You Can't Live This Way\".\nLa SuburbanHome ha annunciato il rilascio a febbraio 2009 di tre nuovi Ep intitolati Garage rock, Can't Leave These Stays e Under The Influences Volume 5 che saranno raccolti, insieme allo split con i Dents nell'album Bad and Breaking Up."}
{"id": "1827248", "revid": "125864089", "url": "https://it.wikipedia.org/wiki?curid=1827248", "title": "Maledetti scarafaggi", "text": "Oggy e i maledetti scarafaggi (\"Oggy et les cafards\"),originariamente trasmessa col titolo Maledetti scarafaggi, \u00e8 una serie animata francese prodotta da Gaumont e successivamente da Xilam a partire dal 1998 per un totale di 495 episodi da 6 minuti e mezzo circa e da 6 special da 13 minuti. La serie \u00e8 andata in onda per la prima volta negli Stati Uniti su Fox Family dal 6 settembre 1998, e in seguito trasmessa su France 3 nel 1999. In Italia le prime tre stagioni sono state trasmesse da Mediaset sulle reti Italia 1, Premium Play, Italia Teen Television, Hiro e Boing con il titolo \"Maledetti scarafaggi\", mentre la quarta, le repliche della prima, seconda e terza, la sesta, la quinta e la settima stagione sono state trasmesse da K2 rispettivamente con i titoli \"Oggy e i maledetti scarafaggi\" per la prima e \"Oggy Forever\" per le successive. La serie, in Francia, Stati Uniti d'America e in Italia (quest'ultima grazie alla quarta stagione del 2012), ha avuto un grandissimo successo, sia di ascolti che di pubblico e critica. La serie non ha dialoghi e i personaggi non parlano, ma comunicano attraverso sguardi, risate, pianti, urla, gesti, versi e fischi.\nIl cartone, ispirato a \"Tom &amp; Jerry\", ha avuto un grandissimo impatto culturale e un ampio merchandising. Dalla serie sono stati fatti dei fumetti, un videogioco per mobile e un film omonimo.\nTrama.\nOggy \u00e8 un gatto azzurro antropomorfo che vive nella citt\u00e0 di \"AnimVille\" (\"ChaVille\" nell'episodio \"Termiteator\"), in Francia, in una casa infestata da tre scarafaggi dispettosi, Joey, Dee Dee e Marky (i cui nomi sono un omaggio ai componenti della punk rock band americana Ramones). I tre cercano spesso di depredare il frigorifero di Oggy, il quale con il suo amico Jack finisce puntualmente nei guai, a volte riuscendo anche ad avere la meglio sul malefico trio di insetti. Ogni tanto capita che, gatti e scarafaggi, si alleino per sconfiggere nemici comuni o per aiutarsi in casi imprevedibili.\nEpisodi.\nLa prima e la seconda stagione sono disegnate da Jean-Yves Raimbaud mentre le stagioni successive sono disegnate da Olivier Jean-Marie. La prima, la seconda e la terza stagione sono in 4:3; le successive invece sono in 16:9. La sesta stagione \u00e8 la prima della serie ad essere trasmessa prima in Italia rispetto in Francia.\nTrasmissione.\nLa serie \u00e8 andata in onda per la prima volta in Francia su TF1 dal 6 settembre 1998, con passaggi anche su France 3 e Canal+ Family. Negli Stati Uniti, il cartone \u00e8 stato trasmesso su Fox Kids a partire dal 28 novembre 1998 che poi \u00e8 ritornata nel 2014 sul canale Discovery Family.\nIn Italia i diritti delle prime tre stagioni sono stati acquistati da Mediaset e sono state trasmesse con il titolo \"Maledetti scarafaggi\". Le prime due stagioni sono andate in onda su Italia 1 rispettivamente dal 17 settembre 2001 e nel 2002 nei contenitori \"Ciao Ciao\" e \"Bim Bum Bam\" in puntate da 22 minuti, raggruppanti tre episodi ciascuna, salvo essere successivamente replicate in seguito seguendo lo stile originale. Tali due stagioni sono state replicate anche da Italia Teen Television e Hiro, sul servizio a pagamento Premium Play e anche dalle reti Boing e Boomerang. La terza stagione \u00e8 stata invece trasmessa dal 22 luglio 2009 su Hiro, per poi essere replicata parzialmente su Italia 1 fra il 2011 e il 2012. I diritti della quarta stagione sono stati invece acquistati da Discovery Italia e dal 30 giugno al 16 luglio 2013 \u00e8 stata trasmessa su K2 con il titolo \"Oggy e i maledetti scarafaggi\" e replicata su Dea Kids. Anche nell'edizione di K2 gli episodi sono stati raggruppati in puntate da 22 minuti circa.\nDa gennaio 2015 i diritti della prima e seconda stagione vengono acquistati da Discovery Italia e vengono trasmessi da K2 e Frisbee con il titolo \"Oggy e i maledetti scarafaggi\" e con la sigla e i titoli originali. A giugno 2015 vengono trasmessi anche gli episodi della terza stagione sempre col titolo \"Oggy e i maledetti scarafaggi\" e con la sigla e i titoli originali.\nDa gennaio 2017 su K2 va in onda la ritrasmissione della terza stagione con il titolo di \"Oggy Forever\", che contiene alcune modifiche rispetto alla prima trasmissione. Dal 16 maggio 2017 va in onda sempre su K2 la sesta stagione della serie ancora con il titolo \"Oggy Forever\" che contiene remake della prima e seconda stagione della serie. Sono trasmesse inoltre l'11 luglio 2017 su K2 la 1\u00aa, 2\u00aa e 4\u00aa puntata della 5\u00aa stagione col titolo \"Oggy Forever\" in uno speciale chiamato \"Oggy a spasso nel tempo\", con gli episodi ambientati in diverse epoche della storia. Dal 9 ottobre sono andati in onda gli episodi inediti e dal 19 marzo 2018 gli episodi della settima stagione inedita.\nSigle.\nNell'edizione originale \u00e8 presente una sigla di 40 secondi con in sottofondo un tema strumentale ideato da Hugues Le Bars, mentre nella versione italiana sono stati usati due temi differenti per le prime tre stagioni trasmesse da Mediaset su Italia 1, Hiro, Italia Teen Television, Premium Play, Boing e Boomerang: \u00e8 stato utilizzato il brano \"Maledetti scarafaggi\", scritto da Alessandra Valeri Manera, arrangiato da Max Longhi e Giorgio Vanni ed interpretato da quest'ultimo (con interventi parlati di Pietro Ubaldi). Tra tutte le sigle delle serie trasmesse dalle reti Mediaset, \"Maledetti scarafaggi\" ha la videosigla pi\u00f9 breve, con una durata 33 secondi contro i circa due minuti della maggioranza delle serie trasmesse nello stesso periodo. Per le repliche parziali di Italia 1 della terza stagione e la quarta stagione, trasmessa invece su K2 e Frisbee, \u00e8 stata utilizzata la sigla originale, come accaduto in seguito per la riproposizione delle prime tre stagioni una volta acquistate da Discovery Italia. Nella 5\u00aa stagione, i personaggi nella sigla sono vestiti secondo varie epoche, in quella della 6\u00aa stagione sono vestiti in stile \"celebrit\u00e0 del cinema\", e in quella della 7\u00aa stagione secondo paesi del mondo. La sigla della ritrasmissione della 3\u00aa stagione (\"Oggy Forever\") \u00e8 la stessa delle altre stagioni ma con alcune modifiche.\nMedia derivati.\nAlbum.\nUn album intitolato \"Oggy et les Cafards: Le Show du Chat\" \u00e8 stato pubblicato in Francia in versione CD e DVD il 6 settembre 2010.\nOggy et les Cafards: Le Show du Chat \nFumetti.\nUn adattamento a serie a fumetti francese \u00e8 stata scritta da Diego Aranega e disegnata da Fr\u00e9vin (Sylvain Fr\u00e9con). La serie \u00e8 stata pubblicata dal 2010 da Dargaud.\nRivista.\nUna rivista dedicata alla serie e intitolata \"Oggy et les Cafards, le mag\" (lett. \"Oggy e i maledetti scarafaggi, Magazine\") \u00e8 stata pubblicata in Francia nel 2009 per due soli numeri, succeduti da un terzo nel 2011.\nVideogiochi.\nUn videogioco per Android e App Store francese dedicato alla serie e intitolato semplicemente \"Oggy\" \u00e8 stato pubblicato sui relativi store l'11 luglio 2013. Dal 2017 il videogioco \u00e8 disponibile anche nell'App Store italiano.\nFilm.\nUn film d'animazione intitolato \"Oggy e i maledetti scarafaggi - Il film\" \u00e8 stato prodotto da Xilam e France 3 Cin\u00e9ma sotto la regia di Olivier Jean-Marie e distribuito nelle sale cinematografiche francesi da BAC Films a partire dal 7 agosto 2013. In Italia il film \u00e8 stato trasmesso il 27 settembre 2014 su K2. Il film narra un'avventura di Oggy e dei tre scarafaggi ripercorrendo spunto dall'evoluzione umana, ovvero dalla preistoria fino al futuro."}
{"id": "1827253", "revid": "3732", "url": "https://it.wikipedia.org/wiki?curid=1827253", "title": "Atletica leggera ai Giochi della XXVI Olimpiade - Staffetta 4\u00d7100 metri femminile", "text": "La staffetta 4\u00d7100 metri ha fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 2-3 agosto 1996 allo Stadio Olimpico del Centenario di Atlanta."}
{"id": "1827255", "revid": "404449", "url": "https://it.wikipedia.org/wiki?curid=1827255", "title": "Palazzo Cappelli", "text": "Palazzo Cappelli \u00e8 un edificio situato nel centro storico di Grosseto, in Toscana.\nIl palazzo si affaccia lungo il lato orientale di corso Carducci, la principale via del centro storico, di fianco alla chiesa di San Pietro, all'angolo con il breve tratto di via Cairoli che immette verso piazza Baccarini.\nStoria.\nSul fianco sinistro della chiesa di San Pietro, in angolo tra il corso principale e via Cairoli, si trovavano all'inizio del XX secolo alcuni bassi fabbricati di epoca settecentesca a uso di magazzini e stalle. L'area venne acquisita da Antonio Cappelli, canonico della cattedrale e influente personalit\u00e0 della societ\u00e0 grossetana dell'epoca, il quale dispose l'edificazione del nuovo palazzo affinch\u00e9 divenisse la sua residenza.\nL'edificio fu costruito nel 1903, su progetto dell'ingegnere Giuseppe Luciani, affiancato alla chiesa di San Pietro, sovrastandola e oscurandone il campanile retrostante.\nDescrizione.\nIl palazzo si caratterizza per elementi stilistici di tipo neoclassico e si presenta a pianta trapezoidale, con il prospetto minore che si affaccia lungo il corso addossandosi sul lato sinistro al fianco laterale destro dell'edificio religioso; nell'insieme, si articola su quattro livelli, con un'ampia terrazza che si apre al primo livello sulla facciata posteriore attigua al campanile della chiesa. Il prospetto maggiore guarda su via Cairoli, verso la facciata laterale di palazzo Tognetti.\nAl pian terreno vi sono una serie di ampi portali ad arco tondo e pareti esterne rivestite in bugnato; ai livelli superiori tale elemento decorativo si presenta solo agli angoli tra le varie facciate che, nel complesso, risultano intonacate. Le finestre che si aprono ai piani superiori si presentano di forma rettangolare, con architrave che costituisce la base per i timpani di forma triangolare e semicircolare, con motivo a conchiglia, presenti lungo l'intero primo piano.\nIl tetto di copertura a quattro spioventi poggia su una serie di mensolette sporgenti dalla parte sommitale dell'intero fabbricato."}
{"id": "1827257", "revid": "767487", "url": "https://it.wikipedia.org/wiki?curid=1827257", "title": "Ely Allen", "text": "Carriera.\nClub.\nCresciuto a Kent, Washington, ha frequentato la Kentridge High School, vincendo nel 2004 il Washington state Gatorade Player of the Year, e giocato all'University of Washington dal 2004 al 2007.\nScelto per ventunesimo al SuperDraft del 2008 della MLS dai Los Angeles Galaxy durante la pre-stagione, alla sua sola seconda gara da professionista, ha segnato un gol (con assist di David Beckham) contro il Sydney FC nel Pan-Pacific Championship il 23 febbraio 2008.\nHa debuttato nella MLS nella prima gara della stagione 2008 contro il Colorado Rapids il 29 marzo 2008, segnando il primo gol il 7 giugno 2008, sempre contro il Colorado Rapids. Il 25 febbraio 2009, \u00e8 stato scartato dai Galaxy per infortuni frequenti in una stagione in cui, su 12 partite, ne ha disputate 11 da titolare.\n\u00c8 quindi passato il 6 maggio 2009 ai Seattle Wolves della United Soccer Leagues Premier Development League, segnando 6 reti e fornendo 6 assist nelle 16 gare che ha disputato con loro.\nIl 24 luglio 2009 \u00e8 stato ingaggiato dai D.C. United, debuttando il 9 agosto 2009 contro il e giocando due partite nella CONCACAF Champions League, ma non in campionato ed \u00e8 stato scartato alla fine della stagione.\nIl 31 marzo 2010 \u00e8 stato ingaggiato dal Minnesota Stars.\nNazionale.\nNel maggio del 2004 ha giocato in Argentina con la Nazionale Under-18, disputando con la stessa Nazionale nell'agosto del 2005 il Milk Cup Tournament a Belfast che la stessa squadra avrebbe poi vinto con lui in campo nella finale."}
{"id": "1827259", "revid": "3732", "url": "https://it.wikipedia.org/wiki?curid=1827259", "title": "Atletica leggera ai Giochi della XXVI Olimpiade - Staffetta 4\u00d7400 metri femminile", "text": "La staffetta 4\u00d7400 metri ha fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 2-3 agosto 1996 allo Stadio Olimpico del Centenario di Atlanta."}
{"id": "1827262", "revid": "1543377", "url": "https://it.wikipedia.org/wiki?curid=1827262", "title": "Kwaito", "text": "Il kwaito \u00e8 un genere musicale nato in Sudafrica nei primi anni novanta, e tuttora molto popolare nel paese. Deriva da una fusione di musica house, garage music, afropop e altri generi musicali; le ultime evoluzioni del genere hanno acquisito elementi hip hop. I testi dei brani sono in genere in inglese o in lingue indigene sudafricane. Fra i principali artisti del genere si possono citare Zola, Oskido, Arthur Mafokate, Mandoza e Mzekezeke.\nOrigine del nome.\nIl nome \"kwaito\" si riferisce non solo a un genere musicale ma anche a un'intera sottocultura diffusa presso i giovani neri del Sudafrica post-apartheid, in particolare nelle township come Soweto. Esistono due principali interpretazioni dell'etimologia del nome. Nella prima interpretazione, \"kwaito\" \u00e8 una derivazione diretta dall'afrikaans \"kwaai\", che significa letteralmente \"arrabbiato\" ma viene anche usato con significati metaforici positivi. M'du, uno dei pionieri del kwaito, ha spiegato in questi termini il significato del nome: \"quando la musica house divenne popolare, la gente del ghetto la chiam\u00f2 \"kwaito\", dalla parola afrikaans \"kwai\", per dire che quei brani erano \"forti\", che \"pestavano\"\" (\"those tracks were hot, they were kicking\").\nUna seconda interpretazione lega \"kwaito\" alla parola \"amakwaitosi\" dell'isicamtho, lo slang delle township, che pur derivando dall'afrikaans \"kwaai\" ha un significato pi\u00f9 specifico, approssimativamente equivalente a gangster. Il nome indica quindi chiaramente il rapporto fra il kwaito e la cultura dei ghetti, analogamente a quanto avviene, per esempio, per il \"gangsta rap\" statunitense.\nQueste due interpretazioni del termine \"kwaito\" hanno evidentemente diverse implicazioni. I musicisti sudafricani delle vecchie generazioni tendono a disprezzare questo nuovo genere come associato a una cultura degradata e alla criminalit\u00e0, mentre i giovani dimostrano di intendere pi\u00f9 frequentemente \"kwaito\" secondo la prima delle due accezioni.\nStoria.\nLa nascita della musica kwaito \u00e8 il prodotto di due fenomeni indipendenti: da una parte, l'avvento della musica house internazionale in Sudafrica; dall'altra, la fine dell'apartheid, con l'elezione a presidente di Nelson Mandela nel 1994.\nLa musica house aveva iniziato a diffondersi in Sudafrica nei primi anni novanta, a partire da Citt\u00e0 del Capo, dove locali come Club Eden, Uforia e DV8 acquisirono grande popolarit\u00e0 fra i giovani proponendo musica house internazionale. Da Citt\u00e0 del Capo la moda si diffuse gradualmente, fino a raggiungere Johannesburg, dove divenne particolarmente popolare la musica house della scena di Chicago.\nNello stesso periodo, la fine dell'apartheid forn\u00ec l'occasione per una profonda trasformazione dell'industria musicale sudafricana. Le limitazioni precedentemente imposte agli artisti neri, sia dal punto di vista economico che da quello della libert\u00e0 di espressione, vennero improvvisamente a cadere. In questo scenario divenne possibile concepire una musica fatta dai neri per i neri, che parlasse direttamente al popolo delle township esprimendo quello che fino ad allora era stato censurato. Lo sviluppo della musica sudafricana fu anzi uno degli obiettivi espliciti del governo dell'African National Congress, che in una delle sue prime delibere aument\u00f2 il numero di radio private in Sudafrica, imponendo al tempo stesso la quota minima del 20% di musica sudafricana nelle trasmissioni musicali. Inoltre, ai ragazzi neri era finalmente concesso di frequentare le discoteche, e questo caus\u00f2 un'esplosione di interesse popolare per la musica dance. Tra i generi di musica sudafricana che influenzarono il kwaito, vi sono il marabi degli anni venti, il kwela degli anni cinquanta e il mbaqanga degli anni sessanta.\nLe prime produzioni kwaito, che univano lo stile house a elementi della musica sudafricana e si rivolgevano alla giovent\u00f9 urbana, furono realizzate nella zona di Johannesburg alla met\u00e0 degli anni novanta. Fra gli artisti che furono pionieri del genere c'erano Arthur Mafokate (noto come Arthur), Makhendlas (fratello di Mafokate), Oskido, Boom Shaka e Mdu Masilela. Il primo brano kwaito a scalare le classifiche di vendita fu \"Kaffir\" (1993) di Arthur, che rappresenta molto chiaramente il rapporto fra il kwaito e l'acquisita libert\u00e0 di espressione dei neri sudafricani. La canzone \u00e8 infatti una burlesca condanna del termine \"kaffir\" usato dispregiativamente dagli afrikaner per riferirsi ai neri. Analogamente, diversi canti legati alla lotta all'apartheid furono trasformati in brani house dai primi artisti kwaito.\nNel corso di circa quindici anni il kwaito si \u00e8 gradualmente imposto in Sudafrica come il genere musicale preferito dai giovani e quello pi\u00f9 trasmesso dalle emittenti radio, e si pu\u00f2 attualmente considerare il principale filone musicale della musica leggera sudafricana. L'industria della musica kwaito \u00e8 una delle pi\u00f9 fiorenti industrie musicali in Africa, e gli artisti di successo sono moltissimi; si possono citare fra gli altri Zola, Mandoza, Mzekezeke, Brown Dash, Mahoota, Spikiri, Mzambiya, Chippa, Msawawa, Mshoza, Thembi Seite, Thandiswa Mazwai, Brikz, TKZee, Unathi e Brenda Fassie. Etichette discografiche specializzate come, Ghetto Ruff, Kalawa Jazmee e Bulldogs producono decine di album all'anno. \nNonostante il vasto successo presso i giovani, il kwaito rimane un genere verso cui le vecchie generazioni sono tendenzialmente sospettose. Questa diffidenza viene sporadicamente alimentata da scelte particolarmente provocatorie dei musicisti kwaito. Nell'agosto del 2005, per esempio, Arthur port\u00f2 al successo un discusso brano intitolato \"Sika Lekhekhe\", il cui testo, in zulu, conteneva riferimenti sessuali giudicati troppo espliciti da una parte del pubblico sudafricano; il brano fu censurato dalla South Africa Broadcasting Company e da altre emittenti del paese. Nel 1998, il gruppo musicale Boom Shaka fu pesantemente criticato per aver pubblicato una versione irriverente di \"Nkosi sikelel'iAfrika\".\nIn generale, il kwaito non ha avuto sul mercato della world music un impatto paragonabile a quello dei musicisti sudafricani della precedente generazione come Miriam Makeba o Ladysmith Black Mambazo. Tuttavia, soprattutto a partire dagli anni 2000, alcuni artisti kwaito hanno cominciato ad acquisire una certa visibilit\u00e0 internazionale, intraprendendo tour all'estero; fra questi si possono citare Bongo Maffin, Tkzee e i gi\u00e0 citati Boom Shaka. Nello stesso periodo hanno cominciato a emergere alcuni artisti kwaito fuori dal Sudafrica, soprattutto in Namibia (fra gli artisti namibiani si possono citare The Dogg, Gazza e Matongo Family).\nCaratteristiche.\nStruttura musicale.\nIl kwaito \u00e8 in generale una musica ballabile, simile alla musica house occidentale ma caratterizzata da un tempo pi\u00f9 lento, un 4/4 scandito dalla grancassa e da forti linee di basso. Altro elemento che distingue il kwaito dai generi dance europei e statunitensi \u00e8 l'uso frequente di strumenti musicali tradizionali africani. Inoltre, il kwaito fa uso di spunti presi da numerosi altri generi popolari in Sudafrica negli anni '90, inclusi disco music, hip-hop, rhythm'n'blues e reggae.\nMolto spesso i cantanti sono due, un uomo e una donna, che dialogano in uno schema di tipo \"call and response\" (\"botta e risposta\"). Nelle esibizioni dal vivo, lo schema \"call and response\" viene anche comunemente usato fra i cantanti e il pubblico. Al cantato si sostituisce spesso, soprattutto nel kwaito pi\u00f9 moderno, un parlato ritmico che pu\u00f2 avvicinarsi molto al rap.\nTesti.\nI testi dei brani kwaito sono a volte in inglese, ma pi\u00f9 tipicamente in una delle lingue sudafricane (xhosa, zulu o anche afrikaans). Questo \u00e8 uno dei motivi per cui la musica kwaito ha difficolt\u00e0 ad essere esportata sul livello internazionale.\nNonostante il ruolo acquisito da questo genere all'indomani della fine dell'apartheid, il kwaito non ha le connotazioni specifiche di un genere musicale di protesta. La maggior parte dei musicisti kwaito lo intendono soprattutto come un genere musicale festoso e positivo. Lindelani Mkhize, direttore della divisione africana della Sony, ha descritto lo spirito del kwaito con queste parole:\nIn alcuni casi, la spensieratezza del kwaito si riflette in testi sostanzialmente privi di senso, il cui unico scopo \u00e8 di adeguarsi bene a un ritmo ballabile. Da questo punto di vista \u00e8 paradigmatico il caso di uno dei primi singoli di successo di Mandoza, il cui testo era costituito da un'unica frase ripetuta: \"Cyborg / Move your skeleton\" (\"cyborg, muovi il tuo scheletro\"). Proprio la frivolezza dei contenuti rende difficile l'accettazione e l'apprezzamento del kwaito da parte delle vecchie generazioni, che tendono a essere critiche nei confronti di una giovent\u00f9 che sembra aver dimenticato le importanti lotte del passato.\nIl ruolo dei DJ.\nCome nello hip hop, la figura del DJ \u00e8 centrale nel kwaito. Molti dei personaggi pi\u00f9 celebri della scena kwaito (per esempio waRona, Rudeboy Paul, Mjava, Cleo) sono DJ e produttori, e spesso i cantanti kwaito sono entrati nella scena musicale attraverso la professione di DJ.\nImpatto culturale ed economico.\nIl kwaito ha una profonda influenza sulla cultura sudafricana moderna; \u00e8 onnipresente nei media, e determina in gran parte la moda e i \"trend\" in cui la giovent\u00f9 sudafricana si riconosce. Non a caso, diversi artisti kwaito (per esempio Nhlanhla Nciza dei Mafikizolo) hanno fondato aziende nel settore della moda o in settori affini. Al look degli artisti kwaito (in gran parte derivato da quello proprio dell'hip hop e del gangsta rap \"yolo nigga\" statunitensi) si rifanno grandi marche di abbigliamento sudafricane come Stoned Cherrie, Sun Godd'ess e Black Coffee Label.\n Inoltre, poich\u00e9 in gran parte definisce il linguaggio e l'atteggiamento dei giovani (che costituiscono la maggioranza della popolazione in Sudafrica), il kwaito viene anche usato dalle agenzie pubblicitarie per veicolare i loro messaggi promozionali.\nIl kwaito \u00e8 in assoluto il genere pi\u00f9 redditizio nella storia dell'industria discografica sudafricana. La sua rilevanza economica dipende anche dalla duplice circostanza di essere totalmente di origine sudafricana e di garantire livelli di vendite relativamente alti, che in alcuni casi superano la soglia delle 100.000 copie."}
{"id": "1827263", "revid": "122653369", "url": "https://it.wikipedia.org/wiki?curid=1827263", "title": "Morning Glory (nuvole)", "text": "Le Morning Glory sono un fenomeno atmosferico composto principalmente da nuvole. Il nome \"Morning Glory\" (in inglese \"gloria del mattino\") \u00e8 dato \nproprio dal fatto che si sviluppano all'alba. \nFormazione.\nLe \"Morning Glory\" sono enormi rulli di nuvole che si possono estendere anche per tutto l'orizzonte, muovendosi dall'oceano verso la terra. Queste nuvole possono avere anche 2 km di spessore ed essere lunghe fino a 1000 km. Solitamente si formano a circa 1-2 km di altitudine. Si formano quando le onde d'aria che arrivano dall'oceano, che solitamente si spostano orizzontalmente, si scontrano con l'aria umida e calda che all'alba viene rilasciata dal terreno, e che risale verticalmente.\nLocazione.\nIl luogo pi\u00f9 soggetto al mondo alla formazione delle Morning Glory \u00e8 senza dubbio l'Australia, e pi\u00f9 precisamente il Nord dell'Australia, la Penisola di Capo York, delimitata dal Golfo di Carpentaria e dal Mar dei Coralli. Il fenomeno \u00e8 infatti dovuto alla combinazione di diversi fattori come la pressione, l'umidit\u00e0, l'aria, la brezza dell'oceano, per cui si verifica solo in alcuni luoghi del pianeta. Il punto in assoluto pi\u00f9 vantaggioso per poterlo osservare \u00e8 Burketown, nel Queensland. Tuttavia vi sono numerosi avvistamenti di fenomeni simili alle Morning Glory, che si verificano raramente. Simili scenari sono stati osservati negli Stati Uniti centrali, sopra La Manica, sopra Berlino (Germania), nell'Est della Russia. Il fenomeno \u00e8 stato osservato anche a Sable Island, una sottilissima isola del Canada situata 180 km a Sud-Est dalla Nuova Scozia e in Messico, sopra il Mar di Cortez (Golfo di California)."}
{"id": "1827265", "revid": "39884", "url": "https://it.wikipedia.org/wiki?curid=1827265", "title": "Inger\u00e0", "text": ""}
{"id": "1827267", "revid": "438678", "url": "https://it.wikipedia.org/wiki?curid=1827267", "title": "Pseudomonas aeruginosa", "text": "Lo Pseudomonas aeruginosa \u00e8 un batterio ubiquitario, non fermentante, con semplici richieste nutrizionali, considerato un patogeno opportunista nell'uomo. Inizialmente era noto come \"Bacillus pyocyaneus\" in riferimento al particolare colore blu del pus che si forma nelle ferite infettate, dovuto alla presenza del pigmento antibiotico piocianina.\nStruttura e metabolismo.\n\u00c8 un piccolo bacillo di 0,5 - 1,0\u00a0\u00b5m per 1,5 - 5\u00a0\u00b5m, gram negativo, aerobio/anaerobio facoltativo (poich\u00e9 capace di cedere gli equivalenti riducenti ai nitrati e all'arginina in assenza di ossigeno), mobile per la presenza di 1-3 flagelli unipolari e asporigeno. Pu\u00f2 essere distinto dagli enterobatteri per la presenza di citocromo ossidasi.\nAi test biochimici risulta essere:\nPossiede una spessa capsula di un esopolisaccaride mucoide rivestito di alginato.\nInoltre \u00e8 in grado di produrre diversi pigmenti, tra cui la piocianina (blu), la fluoresceina (gialla) e la piorubina (rosso mattone).\nFattori di virulenza.\nLo \"Pseudomonas aeruginosa\" \u00e8 un batterio opportunista ed ubiquitario, ma in genere difficilmente causa quadri patologici seri in soggetti immunocompetenti. Pu\u00f2 causare la follicolite da vasca idromassaggio (hot tub), altre volte pu\u00f2 causare infezioni del tratto urinario inferiore, con conseguenze anche gravi.\nAdesine.\nMediano l'adesione ai tessuti allo stesso modo della \"Neisseria gonorrhoeae\".\nCapsula.\nComposta da alginato, impedisce la fagocitosi e media l'adesione. Inoltre, intrappola gli aminoglicosidi (tobramicina, gentamicina), impedendo loro di raggiungere il citoplasma.\nEndotossina.\nGiustifica i quadri infiammatori tissutali, il richiamo dei polimorfonucleati e lo shock settico che si registra in corso di batteriemia.\nPiocianina.\nIl pigmento prodotto \u00e8 fortemente chemiotattico nei confronti degli elementi cellulari del sistema immune. Inoltre, ha un'azione tossica diretta poich\u00e9 catalizza la formazione dei radicali liberi dell'ossigeno.\nMedia il rilascio di IL-8\nEsotossina A.\nSi pensa sia il principale fattore di virulenza dello \"Pseudomonas aeruginosa\". Ha un'azione simile alla tossina del Corynebacterium diphtheriae (blocco della sintesi proteica a livello della trascrizione, ADP-ribosilazione di EF2); tuttavia, possiede un effetto citotossico minore.\nEsoenzimi S e T.\nIl ruolo di questi enzimi non \u00e8 tuttora chiaro. Vengono introdotti nelle cellule tramite un sistema di secrezione di tipo 3. L'attivit\u00e0 adenosina difostato-ribosiltransferasi, porta ad una riorganizzazione dell'actina cellulare, con alterazione del citoscheletro, danno tissutale e diffusione del batterio.\nElastasi.\nEsiste una Las-A (proteasi serinica) e una Las-B (zinco-proteasi). Agiscono sinergicamente distruggendo i tessuti contenenti elastina e collagene. Inoltre sono in grado di degradare gli anticorpi e i fattori del sistema del complemento.\nProteasi alcalina.\nSecreto in abbondanza, questo enzima \u00e8 in grado di distruggere i tessuti e di inattivare IFN-\u03b3 e TNF\u03b1.\nFosfolipasi C.\nAgendo sulle membrane biologiche, danneggia i tessuti e stimola la risposta infiammatoria.\nRamnolipide.\nQuesto composto \u00e8 importante nei quadri di infezione dell'apparato respiratorio in quanto inibisce la motilit\u00e0 ciliare dell'epitelio bronchiale e stimola la risposta infiammatoria.\nResistenza agli antibiotici.\nLo \"Pseudomonas aeruginosa\" produce una \u03b2-lattamasi in grado di inattivare le penicilline e le cefalosporine. Inoltre \u00e8 in grado di resistere all'azione dei diversi antibiotici, alterando la permeabilit\u00e0 (mutazioni del gene) dei canali di membrana.\nEpidemiologia.\nMicrorganismo ubiquitario (suolo, acqua, ambiente ospedaliero).\nPu\u00f2 essere trasmesso da portatori persistenti (personale sanitario, pazienti) e dall'ambiente ospedaliero.\nIn quest'ultimo la persistenza dello \"Pseudomonas aeruginosa\" \u00e8 facilitata da serbatoi come disinfettanti, apparecchi respiratori e di emodialisi, lavandini, bagni, superfici.\nInoltre il microrganismo \u00e8 costantemente reintrodotto nell'ambiente con frutta, verdura, piante e tramite pazienti trasferiti da altri reparti.\nNell'ambiente ospedaliero spesso coesistono importanti fattori di rischio:\nI soggetti a rischio sono pazienti immunodepressi, pazienti con respirazione assistita, pazienti dializzati, pazienti ustionati, pazienti con fibrosi cistica, pazienti diabetici, tossicodipendenti e pazienti traumatizzati (cornea).\nProfilo clinico.\nLo \"Pseudomonas aeruginosa\" pu\u00f2 virtualmente infettare tutti i distretti corporei. Tuttavia si riconoscono diversi quadri nosologici principali.\nInfezioni polmonari.\nPossono andare da una tracheobronchite benigna fino ad una broncopolmonite necrotizzante (ruolo importante: Las A e Las B). \nLa colonizzazione si riscontra in pazienti affetti da fibrosi cistica, si ritrovano i ceppi mucoidi, difficili da eradicare con terapia antibiotica.\nCondizioni predisponenti sono:\nLa malattia invasiva in questi pazienti \u00e8 caratterizzata da una tipica broncopolmonite bilaterale diffusa con la presenza di microascessi e necrosi del tessuto. Il livello di mortalit\u00e0 \u00e8 del 70%.\nInfezioni cutanee.\nLa follicolite \u00e8 un'infezione della cute e si deve ad immersioni in acque contaminate (bagni turchi, idromassaggi e piscine). Si riscontra frequentemente dopo depilazione.\nDanno vascolare localizzato e vasta necrosi tissutale con conseguente batteriemia in pazienti con gravi ustioni.\nInfezioni delle vie urinarie.\nUretriti e cistiti in pazienti con cateteri urinari a dimora precedentemente trattati con antibiotici a largo spettro.\nInfezioni dell'orecchio.\nOtiti esterne: orecchio dei nuotatori ed otite esterna maligna. La prima \u00e8 un'infezione benigna autolimitante, mentre la seconda \u00e8 una gravissima infezione che colpisce soprattutto pazienti anziani e diabetici. Evolve in quadri di necrosi dei tessuti molli e in infezioni della teca cranica, fino alla compromissione delle strutture nervose sottese alla funzione uditiva. Lo \"Pseudomonas aeruginosa\" \u00e8 anche responsabile di otiti croniche dell'orecchio medio.\nInfezioni dell'occhio.\nSi hanno dopo un trauma della cornea o dopo esposizione ad acqua contaminata. L'infezione pu\u00f2 stabilirsi anche dopo microtraumi dovuti all'utilizzo di lenti a contatto. Questi possono evolvere ad ulcerazioni della cornea e a quadri pi\u00f9 gravi di infezioni oculari.\nBatteremia.\nSi riscontrano spesso in pazienti neutropenici, con diabete mellito, ustioni diffuse e patologie ematologiche maligne. Il quadro clinico \u00e8 ingravescente e tende allo scompenso e allo shock settico. Inoltre pu\u00f2 presentarsi l'ectima gangrenoso, un quadro emorragico cutaneo tendente alla confluenza. In questa manifestazione hanno un ruolo importantissimo Las A e Las B, coinvolte nella distruzione dell'endotelio vasale.\nEndocarditi.\nLe vegetazioni di \"Pseudomonas aeruginosa\", a differenza di quelle da \"Streptococcus pyogenes\" (che causa steno-insufficienza aorto-mitralica), evolvono in quadri di steno-insufficienza della polmonare. Questo quadro \u00e8 giustificato dall'infezione batteriemica decorrente lungo il circolo venoso, spesso associata all'uso di droghe per via parenterale.\nPrevenzione, trattamento, controllo.\nLa terapia antibiotica dello \"Pseudomonas aeruginosa\" \u00e8 difficile per 2 motivi:\nPrima di effettuare la terapia antibiotica \u00e8 sempre necessario effettuare un antibiogramma. Possono essere usate le seguenti combinazioni di antibiotici (infatti la monoterapia \u00e8 \"sempre\" inefficace):\nImmunoglobuline iperimmuni e trasfusioni di granulociti possono giovare in infezioni in pazienti immunocompromessi.\nL'infezione grave da \"Pseudomonas aeruginosa\" \u00e8 nella maggior parte di origine ospedaliera. La prevenzione si deve basare, dunque, su misure igieniche e comportamentali come il controllo dei macchinari per l'emodialisi e l'uso di materiali sterili associato ad un corretto lavaggio delle mani.\nSi deve tener conto che l'utilizzo di antibiotici ad ampio spettro, oltre ad uccidere la flora commensale competitiva, seleziona i ceppi di \"Pseudomonas aeruginosa\" pi\u00f9 resistenti. L'utilizzo degli antibiotici deve quindi essere specifico e mirato."}
{"id": "1827269", "revid": "101768", "url": "https://it.wikipedia.org/wiki?curid=1827269", "title": "Lago Arpi", "text": "Il lago Arpi (in armeno \u0531\u0580\u0583\u056b \u056c\u056b\u0573) \u00e8 il secondo lago dell'Armenia, dopo il Sevan, situato a 2.023 m s.l.m. nella provincia di Shirak, vicino ai confini con Turchia e Georgia.\n\u00c8 alimentato dall'acqua dei disgeli ed \u00e8 la sorgente del fiume Akhurian.\nTra il 1946 ed il 1950 fu costruita una diga allo sbocco nell'Akhurian per sfruttare il lago come serbatoio per l'irrigazione e la produzione idroelettrica, generando vistose fluttuazioni del livello dell'acqua (anche 2\u00a0m).\nFauna.\nNell'area del lago sono state osservate pi\u00f9 di 100 specie di uccelli che \u00e8 un importante habitat per alcune rare specie come il Pellicano dalmata (pelicanus crispus) ed il Gabbiano Armeno (\"Larus armenicus\")."}
{"id": "1827270", "revid": "539461", "url": "https://it.wikipedia.org/wiki?curid=1827270", "title": "Injera", "text": ""}
{"id": "1827272", "revid": "767487", "url": "https://it.wikipedia.org/wiki?curid=1827272", "title": "Zach Wells", "text": ""}
{"id": "1827273", "revid": "466539", "url": "https://it.wikipedia.org/wiki?curid=1827273", "title": "Atletica leggera ai Giochi della XXVI Olimpiade - Salto in alto femminile", "text": "Il salto in alto ha fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 1-3 agosto 1996 allo Stadio Olimpico del Centenario di Atlanta.\nGara.\nSono state 13 le atlete a raggiungere la misura posta durante la fase eliminatoria.\nNel corso della finale ad 1,96 si ferma la campionessa europea Britta Bila\u010d. Stefka Kostadinova e Inga Babakova non sbagliano niente fino a 2,01 compreso; Nik\u012b Bakogiann\u012b le segue con due errori al passivo (a 1,90 e 1,99): valica anche 2,01 alla seconda prova. A 2,03 la Kostadinova va su ancora al primo tentativo, la greca ce la fa al terzo ed invece l'ucraina sbaglia tre volte. A 2,05 la Kostadinova fa il primo errore di una gara perfetta; valica l'asticella al secondo salto, mentre la greca si arrende. La bulgara tenta poi tre salti a 2,10.\n\u00c8 stata una delle gare a pi\u00f9 alto livello tecnico della storia: tutte le atlete qualificate hanno saltato 1,93; in nove hanno superato 1,96 e ben cinque hanno superato 1,99. Il 2,01 della medaglia di bronzo \u00e8 il salto pi\u00f9 alto per quella posizione. Erano otto anni che non si vinceva una gara ufficiale con 2,05.\nStefka Kostadinova, con i suoi 31 anni, \u00e8 l'atleta pi\u00f9 matura ad aver vinto l'oro nel salto in alto ai Giochi. Niki Bakogianni ha migliorato per tre volte il record nazionale portandolo prima a 1,99, poi a 2,01 e quindi a 2,03.\nRisultati.\nTurno eliminatorio.\nGioved\u00ec 1\u00ba agosto 1996.\nFinale.\nSabato 3 agosto 1996."}
{"id": "1827274", "revid": "486946", "url": "https://it.wikipedia.org/wiki?curid=1827274", "title": "Kap Nor", "text": ""}
{"id": "1827281", "revid": "600229", "url": "https://it.wikipedia.org/wiki?curid=1827281", "title": "Organologo", "text": ""}
{"id": "1827283", "revid": "1305772", "url": "https://it.wikipedia.org/wiki?curid=1827283", "title": "Basilea (disambigua)", "text": ""}
{"id": "1827284", "revid": "519091", "url": "https://it.wikipedia.org/wiki?curid=1827284", "title": "Jos\u00e9 Carvallo", "text": ""}
{"id": "1827287", "revid": "3732", "url": "https://it.wikipedia.org/wiki?curid=1827287", "title": "Atletica leggera ai Giochi della XXVI Olimpiade - Salto in lungo femminile", "text": "Il salto in lungo ha fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 1-2 agosto 1996 allo Stadio Olimpico del Centenario di Atlanta.\nLa gara.\nNessuna delle favorite tranne Fiona May \u00e8 al 100%: Heike Drechsler \u00e8 assente per infortunio, Jackie Joyner \u00e8 ancora dolorante per i postumi di un infortunio (infatti si \u00e8 ritirata nell'eptathlon), mentre Inessa Kravets (7,05 quest'anno) sbaglia tutti e tre i salti di qualificazione.\nIn finale teoricamente la May si deve guardare solo da Niki Xanthou. Invece al primo turno la nigeriana Chioma Ajunwa atterra a 7,12 scompaginando tutte le previsioni. La May al secondo turno risponde con 7,02, nuovo record italiano; la Xanthou salta 6,97. Poi non succede pi\u00f9 niente. Dopo quattro turni la Ajunwa si ferma e aspetta cosa fanno le altre, che per\u00f2 non riescono a migliorarsi: Jackie Joyner trova le energie per piazzare un salto a 7,00 m (fino all'ultimo salto aveva una miglior misura di 6,86, che la relegava al sesto posto), che le vale la medaglia di bronzo.\nRisultati.\nTurno eliminatorio.\nSette atlete raggiungono la misura richiesta. Ad esse vanno aggiunti i 5 migliori salti.\nFinale.\nPer la Nigeria \u00e8 il primo oro olimpico.\nJackie Joyner conquista la sua sesta medaglia olimpica."}
{"id": "1827289", "revid": "1543377", "url": "https://it.wikipedia.org/wiki?curid=1827289", "title": "Atresia delle coane", "text": " \nL'atresia delle coane \u00e8 una forma di atresia che comporta la mancata comunicazione fra naso e faringe.\nEziologia.\nLa causa \u00e8 la non avvenuta rottura del setto faringeo che solitamente si verifica durante lo sviluppo embrionale; ci\u00f2 comporta quasi esclusivamente un'ostruzione dei passaggi ossei, raramente invece interessa quelli membranosi.\nTrattamento.\nAl momento della nascita pu\u00f2 causare problemi molto gravi per quanto riguarda la respirazione. Il trattamento \u00e8 chirurgico: il bambino viene operato subito dopo la nascita e l'ostruzione viene eliminata con parte del setto nasale. L'operazione chirurgica \u00e8 pi\u00f9 lieve se a essere interessate sono le zone membranose."}
{"id": "1827292", "revid": "729019", "url": "https://it.wikipedia.org/wiki?curid=1827292", "title": "Programma della regione del Pacifico per l'ambiente", "text": "Il Programma della regione del Pacifico per l'ambiente \u00e8 un'organizzazione internazionale incaricata di promuovere la cooperazione e di supportare la protezione e il miglioramento dell'ambiente delle isole del Pacifico, assicurando il suo sviluppo sostenibile. Fu fondata nel 1982.\nPrecedentemente denominata Programma della regione del Pacifico del sud per l'ambiente, la parola sud fu tolta nel 2004, in riconoscimento dei membri a nord dell'equatore. L'acronimo SPREP non fu comunque cambiato; l'equivalente francese \u00e8 PROE, \"Programme r\u00e9gional oc\u00e9anien de l'environnement\".\nMembri.\nI membri che comprendono il Programma della regione del Pacifico per l'ambiente sono 25, di cui:\n21 stati o territori del Pacifico:\n4 paesi sviluppati con interessi diretti nella regione:\nObiettivi.\nIl mandato dell'organizzazione \u00e8 promuovere la cooperazione e l'assistenza nella regione al fine di proteggere e migliorare l'ambiente e di assicurare lo sviluppo sostenibile per le generazioni presenti e future. Credono nell'idea che i popoli delle isole del Pacifico siamo i migliori capaci di pianificare, proteggere, gestire ed utilizzare il loro ambiente per uno sviluppo sostenibile.\nI governi e le amministrazioni di questa regione vedono la necessit\u00e0 per l'organizzazione di servire come conduttore per azioni ambientali concertate a livello regionale. La classe dirigente del Programma vuole inviare anche un chiaro segnale alla comunit\u00e0 globale del profondo impegno dei governi e amministratori delle isole del Pacifico verso uno sviluppo sostenibile, specialmente alla luce dei risultati del Vertice mondiale sullo sviluppo sostenibile nella forma del Piano di Attuazione, la Dichiarazione e gli Obiettivi di Sviluppo del Millennio, il Piano d'Azione Barbados e Agenda 21.\nProgrammi.\nIl Segretariato amministra due programmi:"}
{"id": "1827293", "revid": "1372005", "url": "https://it.wikipedia.org/wiki?curid=1827293", "title": "Landa di Luneburgo", "text": "La Landa di Luneburgo (in italiano anche, meno correttamente, brughiera di Luneburgo o di L\u00fcneburg; in tedesco \"L\u00fcneburger Heide\") \u00e8 una regione della Bassa Sassonia, in Germania. Copre l'area tra le citt\u00e0 di Amburgo, Hannover e Brema. Nella zona si parla il basso sassone.\nLa regione \u00e8 coperta da una vegetazione di landa. Il paesaggio si \u00e8 originato nel periodo medievale quando vennero abbattute le foreste per ottenere il legname che serviva alla produzione del sale a Luneburgo. La zona pi\u00f9 alta \u00e8 il \"Wilseder Berg\" a 169,2 m sul livello del mare.\nNell'880 avvenne l'omonima battaglia tra Bruno di Sassonia e degli incursori vichinghi. A seguito del processo di Norimberga, le ceneri dei gerarchi nazisti condannati a morte vennero seppellite in un luogo segreto della landa di Luneburgo, vicino al fiume Elba.\nL'area oggi \u00e8 una popolare destinazione turistica. Ci sono vari parchi a tema come l'\"Heidepark Soltau\", il \"Weltvogelpark Walsrode\" (Parco Ornitologico di Walsrode) e il \"Serengeti Park Hodenhagen\", cos\u00ec come molte fattorie e case vacanze che offrono soggiorni, rendendo la landa di Luneburgo pi\u00f9 attraente per le famiglie."}
{"id": "1827295", "revid": "767487", "url": "https://it.wikipedia.org/wiki?curid=1827295", "title": "Abilene (regione storica)", "text": "L'Abilene fu un'antica regione storica del confine siriaco-palestinese, che prendeva una piccola parte dei territori corrispondenti all'attuale Siria meridionale ed Israele settentrionale. Si presume che il nome Abilene sia il nome greco di Basan e di Aram-Zoba. \nStoria.\nL'Abilene nell'Antico Testamento.\nLa parte meridionale dell'Abilene \u00e8 menzionata nella Bibbia con il nome di Basan. La regione era conosciuta agli Israeliti come una terra fertile e ricca di pascoli (come al Galaad o Galaadite). Questa era soggetta al re Og, che tuttavia fu sconfitto dagli Israeliti, e da allora la regione appartenne alla trib\u00f9 di Manasse. La parte settentrionale dell'Abilene apparteneva agli Aramei, ma fu conquistata da Davide. Al tempo di Salomone la zona si chiamava Aram-Zoba ed aveva come capitale Damasco. Al tempo della divisione dei regni ebraici, la regione era soggetta al regno di Israele, ma fu sopraffatta dagli Assiri. Al tempo dei Maccabei era incorporata nel Galaad, e lo stesso Giuda Maccabeo vi fece delle spedizioni.\nL'Abilene nel Nuovo Testamento.\nLa Palestina venne occupata da Pompeo nel 63 a.C. assieme alla Siria e di conseguenza l'Abilene fu assoggettata a Roma. In et\u00e0 augustea la regione - assieme alla Palestina - era soggetta al legatus di Siria. La piccola regione fu poi incorporata nel regno di Erode il Grande assieme all'Iturea, e alla sua morte (nel 4 a.C.), fu affidata al tetrarca Erode Filippo. Durante l'occupazione romana la regione era pi\u00f9 grande rispetto a quella dell'Antico Testamento."}
{"id": "1827296", "revid": "767487", "url": "https://it.wikipedia.org/wiki?curid=1827296", "title": "La Tigresa del Oriente", "text": "Grazie alla popolarit\u00e0 dei suoi video su YouTube (il video del suo singolo \"Nuevo amanecer\" ha superato i 10 milioni di visualizzazioni in rete nel 2007), \u00e8 diventata un fenomeno di Internet."}
{"id": "1827299", "revid": "120724956", "url": "https://it.wikipedia.org/wiki?curid=1827299", "title": "Episodi di Vita da strega (prima stagione)", "text": "Questa voce contiene trame, dettagli e crediti dei registi e degli sceneggiatori della prima stagione della serie televisiva \"Vita da strega\".\nNegli Stati Uniti, la serie and\u00f2 in onda sulla ABC dal 17 settembre 1964 al 3 giugno 1965.\nIn italiano, parte della stagione fu trasmessa da Rai 1 tra il 16 gennaio e il 29 maggio 1967. Alcuni episodi furono invece trasmessi da Telemontecarlo nel febbraio 1979."}
{"id": "1827304", "revid": "2232176", "url": "https://it.wikipedia.org/wiki?curid=1827304", "title": "Scritture di assestamento", "text": "Si dicono scritture di assestamento quelle che si compongono al termine dell'esercizio per trasformare i valori di conto in valori di bilancio, cio\u00e8 in valori idonei a rappresentare il reddito d'esercizio e il patrimonio di funzionamento.\nUtilizzo e distinzione.\nIl punto di partenza nella formazione dei conti finali di bilancio \u00e8 la situazione contabile redatta al termine delle rilevazioni d'esercizio, la quale esprime i valori di conto quali risultano per effetto dei fatti di gestione manifestatisi finanziariamente nel corso dell'esercizio stesso.\nLe scritture di assestamento rappresentano la traduzione in contabilit\u00e0 dell'applicazione di una serie di criteri di valutazione e di principi contabili previsti per la formazione del bilancio. Tramite queste scritture, si determina la competenza dei componenti positivi e negativi del risultato dell'esercizio (utile o perdita) e gli elementi del patrimonio di funzionamento.\nLe scritture di assestamento si distinguono in:\nScritture di completamento.\nLe scritture di completamento rilevano temporaneamente ed economicamente operazioni in precedenza non registrate.\nIl principio usato \u00e8 quello della competenza economica\nTali variazioni origineranno modificazioni nella consistenza di tali valori finanziari, quali il denaro in cassa, i c/c bancari e postali, i crediti verso clienti, ecc. Tra questo tipo di scritture troviamo le rilevazioni di:\nPer la valutazione dei crediti si possono trovare 3 casi:\n- il credito \u00e8 sicuramente esigibile, viene iscritto nel bilancio al valore nominale;\n- il credito \u00e8 di dubbia o parziale esigibilit\u00e0, \u00e8 necessario attivare un fondo rischi (fondo svalutazione crediti);\n- il credito \u00e8 di sicura inesigibilit\u00e0; occorre procedere allo stralcio o eliminazione del credito rilevando una perdita. Se il credito \u00e8 sorto nell'esercizio in corso si rileva contabilmente : crediti v/clienti e perdita d'es. Se il credito \u00e8 nell'esercizio precedente si rileva: sopravvenienza passiva e crediti v/clienti. \nCon la stessa filosofia sar\u00e0 collocato al conto debiti verso Istituti di previdenza o al conto crediti v/Istituti di previdenza l'eventuale credito o debito verso istituti di previdenza a seconda del segno che assume lo sbilancio tra gli anticipi per conto dell'INPS e i contributi da versare.\nScritture d'integrazione.\nLe scritture d'integrazione \u201cimmettono\u201d nel sistema dei valori di bilancio alcuni componenti di reddito la cui manifestazione monetaria avr\u00e0 luogo nel futuro o nei futuri esercizi, ma che sono di competenza del periodo che si chiude. \nTali valori di reddito sono misurati da valori finanziari presunti: ratei, crediti e debiti da liquidare, fondi per oneri futuri e fondi rischi. Di seguito alcuni esempi:\nScritture di rettifica.\nCon le scritture di rettifica si rinviano al futuro costi e ricavi che, essendosi gi\u00e0 manifestati sotto il profilo finanziario, sono gi\u00e0 stati rilevati. Nell'ambito di queste scritture considereremo: \nScritture di ammortamento.\nL'ammortamento \u00e8 un procedimento tecnico - contabile con il quale si attua la ripartizione dei costi pluriennali nel tempo in funzione del loro presunto concorso alla produzione d'impresa. L'articolo 2426 del codice civile pone delle regole: l'ammortamento deve essere sistematico, cio\u00e8 che mira a evitare che gli ammortamenti vengano accelerati o rallentati nei vari esercizi. Il piano di ammortamento sistematico deve essere impostato a quote decrescenti. Sulla base dei programmi di utilizzazione dei beni materiali e immateriali, sar\u00e0 necessario predisporre un piano di ammortamento, ovvero occorre definire:\nL'ammortamento ha la funzione di definire il valore residuo del bene da iscrivere nel bilancio, valore che esprime l'ipotetico contributo che tali fattori a lento ciclo di utilizzo daranno alle produzioni future.\nContabilmente, l'ammortamento pu\u00f2 essere rilevato in due modi distinti: attraverso l'ammortamento diretto (che rettifica direttamente il conto del bene ammortizzato modificandone il valore iscritto) o attraverso l'ammortamento indiretto (imputando le quote di ammortamento ad un conto detto \"fondo ammortamento\", in modo da poter costantemente vedere sia il costo storico del bene sia l'ammontare ammortizzato).\nL'ammortamento diretto \u00e8 cos\u00ec contabilizzato (es. ammortamento brevetti)\nL'ammortamento indiretto \u00e8 cos\u00ec contabilizzato:"}
{"id": "1827306", "revid": "404449", "url": "https://it.wikipedia.org/wiki?curid=1827306", "title": "Palazzo Pallini", "text": "Palazzo Pallini \u00e8 un edificio situato nel centro storico di Grosseto lungo Corso Carducci.\nStoria e descrizione.\nL'edificio fu costruito nel corso del XVIII secolo e completamente ristrutturato tra la fine del XIX e gli inizi del XX secolo, mentre venivano effettuati i lavori di allargamento del corso.\nIl palazzo \u00e8 un imponente complesso che si articola nel tratto compreso tra la chiesa di San Pietro e l'estremit\u00e0 settentrionale del corso. Nell'insieme, \u00e8 costituito da due corpi di fabbrica, entrambi a pianta rettangolare, uno principale pi\u00f9 ampio che si articola su tre livelli ed uno secondario che si addossa alla parete laterale destra del primo costituito da due soli livelli.\nIl complesso si presenta decorazioni in stile liberty sia sugli architravi delle finestre di forma rettangolare dei livelli superiori, sia sugli archi ribassati dei portali del piano terra; altri ornamenti sono presenti nella parte sommitale degli angoli che separano tra loro i vari prospetti.\nNel 2021 l'edificio \u00e8 stato restaurato con progetto dell'architetto Giuseppe Chigiotti."}
{"id": "1827312", "revid": "124565350", "url": "https://it.wikipedia.org/wiki?curid=1827312", "title": "Episodi de I Tudors (prima stagione)", "text": "La prima stagione della serie televisiva I Tudors, composta da 10 episodi, \u00e8 stata trasmessa sul canale statunitense via cavo Showtime dal 1\u00ba aprile 2007 al 10 giugno 2007.\nIn Italia, \u00e8 stata trasmessa in prima visione assoluta dal 24 aprile al 22 maggio 2008 su Mya di Mediaset Premium.\n\u00c8 stata trasmessa in chiaro dal 10 luglio al 31 luglio 2008 su Canale 5. \u00c8 stata replicata dal 4 agosto al 1\u00ba settembre 2011 su Fox Life.\n\"In Cold Blood\".\nLo zio di Enrico VIII, ambasciatore ad Urbino, viene assassinato dai francesi ed il Re coglie l'occasione per pianificare una guerra contro la Francia, al fine di ristabilire la sua immortale reputazione e riconquistare il titolo di Re di Francia. Pi\u00f9 interessato alle sue stesse ambizioni, il Lord Cancelliere in carica, il Cardinale Wolsey, manipola il giovane reggente per proporre un \"Trattato di pace universale\" con la Francia. Tommaso Moro, insegnante ed umanista di Enrico, \u00e8 a favore del trattato e convince abilmente un riluttante Enrico ad abbandonare i suoi piani di guerra. Un vertice si svolger\u00e0 in Francia e, contro l'espressa volont\u00e0 di Caterina, la figlia Maria verr\u00e0 promessa sposa al Delfino di Francia, ambedue ancora bambini. Nel frattempo, Enrico ha un pericoloso rivale al trono nel Duca di Buckingham, imparentato con Enrico per una linea di sangue relativa ai Re predecessori. Buckingham complotta per uccidere Re Enrico e, quindi, per conquistare il trono per s\u00e9 stesso, cercando di coinvolgere Tommaso Bolena ed il Duca di Norfolk nel suo piano. Le bellissime figlie di Bolena, Maria ed Anna, si preparano a incontrare re Enrico; nel frattempo, Enrico scopre che Lady Elizabeth Blount, la sua amante ed una delle dame della regina, \u00e8 incinta di suo figlio.\n\"Simple Henry\".\nCon l'incoraggiamento di Tommaso Moro, Re Enrico si prepara a incontrare Francesco di Valois, Re di Francia, per firmare il trattato di pace proposto dal Cardinale Wolsey. Enrico aveva promesso la mano di sua figlia, la Principessa Maria, al Delfino di Francia, entrando cos\u00ec in conflitto con la sua regina, Caterina d'Aragona. In Francia, frattanto, Tommaso Bolena spinge la figlia maggiore Maria Bolena a finire nel letto di Enrico, nel tentativo di ottenere il favore del Re per la sua famiglia. Il Duca di Buckingham complotta contro il Re, rivendicando il suo pieno diritto al trono di Enrico Tudor, reputandosi un reggente migliore; ma il suo occulto progetto \u00e8 tradito da Tommaso Bolena, che lo denuncia, portando cos\u00ec il Duca a venire arrestato e poi giustiziato. Caterina d'Aragona, intanto, continua a pregare per dare ad Enrico un figlio maschio vivo e sano; ma Re Enrico pone il problema teologico di aver sposato la moglie di suo fratello Arturo e si chiede se la sua mancanza di figli non possa che essere la punizione di Dio. C'\u00e8 una grande festa a palazzo, mentre Lady Elizabeth Blount d\u00e0 alla luce il figlio illegittimo di Enrico, il dolore di Caterina. Quando Re Enrico perde interesse per Maria Bolena dopo poco tempo, il padre Tommaso si rivolge a sua figlia minore, Anna, per sostituirla.\n\"Wolsey, Wolsey, Wolsey!\".\nDato che il cardinale Wolsey ha perso la possibilit\u00e0 di diventare Papa per la decisione di Re Enrico di andare in guerra contro la Francia, egli opta per un nuovo accordo con la Spagna e Carlo, il nipote della regina Caterina nonch\u00e9 Imperatore del Sacro Romano Impero, cosa che gli offre nuove speranze. Tommaso Moro viene intanto nominato cavaliere da Enrico ed incaricato di bruciare qualsiasi copia della \"eresia\" luterana che riesca a trovare, una richiesta che ovviamente fa soffrire spiritualmente Moro (egli rispetta ed ammira Lutero, anche se lo considera un eretico). L'impegno della principessa Maria nello sposare il Delfino di Francia viene interrotto in favore di un matrimonio combinato con il pi\u00f9 vecchio Carlo di Spagna, mentre la sorella maggiore di Enrico, la principessa Margaret, sposer\u00e0 l'anziano Re del Portogallo. Charles Brandon, amico di Enrico da lungo tempo, viene nominato Duca di Suffolk dallo stesso Re, al fine di per poter scortare la sorella in Portogallo. Nel frattempo, Anna Bolena incontra Enrico faccia a faccia per la prima volta durante una mascherata, lasciandogli una forte impressione dopo questo incontro.\n\"His Majesty, the King\".\nCome ricompensa per la sua denuncia di Martin Lutero nel suo libro, la \"Difesa dei Sette Sacramenti\", il Papa battezza Enrico \"Difensore della fede\", ma una scaramuccia con la morte, evitata per un pelo durante un'uscita a cavallo, fa s\u00ec che il Re desideri cercare una soluzione al suo problema di mancanza di un erede maschio al trono. Carlo V sconfigge Francesco I e cattura quest'ultimo nella battaglia di Pavia. La principessa Margaret, molto riluttante, sposa il decrepito Re del Portogallo, ma l'unione ha vita breve; Il desiderio di Enrico per Anna Bolena si intensifica. Dopo aver fatto arrestare il segretario del Re come presunta spia francese, Wolsey lo sostituisce con il suo protetto, un accorto plebeo di nome Thomas Cromwell.\n\"Arise My Lord\".\nRe Enrico rimane sbalordito da un rovesciamento nella sua alleanza con l'Imperatore Carlo ed \u00e8 costretto a cercare altrove un sostegno europeo per l'Inghilterra, mentre Anna Bolena rifiuta l'offerta del Re di assegnazione dello stato di Signora, infiammando cos\u00ec il suo desiderio di sposarla. Frattanto, l'alleanza di Caterina d'Aragona con Carlo si rafforza ed il suo odio per il cardinale Wolsey si intensifica. Wolsey, intanto, esorta a fare appello a Papa Clemente VII, perch\u00e9 non tutti i vescovi inglesi approvano l'annullamento del matrimonio di Enrico con Caterina. Charles Brandon e la neo-vedova Margaret Tudor si sposano segretamente, evento che, quando viene scoperto, fa infuriare enormemente il Re, il quale li fa bandire entrambi dalla Corte Reale. Enrico conferisce titolo di Duca e relativi possedimenti al proprio figlio bastardo FitzRoy, ma rimane col cuore spezzato quando egli muore solo poche settimane dopo. Nel frattempo, Roma viene saccheggiata da Carlo V.\n\"True Love\".\nMan mano che Re Enrico acquisisce fiducia in s\u00e9 stesso, cresce anche il suo scontento per il modo in cui la Chiesa Cattolica gestisce la richiesta di annullamento del suo matrimonio con Caterina d'Aragona . Di conseguenza, la posizione del cardinale Wolsey si va sempre pi\u00f9 indebolendo, rendendolo vulnerabile ai suoi nemici. Dopo aver restaurato l'antica alleanza di Re Enrico con il Re francese Francesco, Wolsey tenta di convocare un conclave dei Cardinali in Francia, oltre la portata dell'influenza dell'Imperatore Carlo, per decidere in merito al divorzio tra i reali d'Inghilterra. Ma i Cardinali si rifiutano di addivenire all'incontro su ordine del Papa, che rimane prigioniero dell'Imperatore Carlo. In cambio della garanzia del suo ritorno alla Corte Reale e della riconciliazione con il Re, Charles Brandon, con riluttanza, stringe un'alleanza con il Duca di Norfolk e la famiglia Bolena.\n\"Message to the Emperor\".\nWilliam Compton, caro amico di Re Enrico, muore della \"malattia del sudore\" presso Compton Wynyates, la sua casa nel Warwickshire. Mentre Re Enrico VIII riceve notizie positive circa l'andamento della sua guerra contro l'Imperatore Carlo, il morbo si diffonde come un violento ed esteso incendio. Enrico fugge dal palazzo reale e scappa via anche da Londra, iniziando poi a dubitare del futuro e della propria capacit\u00e0 di governare il paese. Nel frattempo, sia Anna Bolena che il cardinale Wolsey sono colpiti dalla malattia, ma guariscono. Wolsey manda suoi agenti al Papa in esilio, chiedendogli di prendere una decisione favorevole sulla \"Grande Questione\" (del divorzio) di Enrico, ma Papa Clemente, per tutta risposta, manda in Inghilterra il suo legato papale, il Cardinale Lorenzo Campeggio, a prendere una decisione definitiva di comune accordo con Wolsey.\n\"Truth and Justice\".\nIl legato del papa , il Cardinal Campeggio, arriva per ascoltare il caso del divorzio di Re Enrico VIII da Caterina d'Aragona. Il cardinale Wolsey mette in soggezione Campeggio dicendogli che, se egli non conceder\u00e0 al Re l'agognato divorzio, l'autorit\u00e0 papale in Inghilterra verr\u00e0 annientata.\nWolsey ha assicurato ad Enrico che il divorzio sar\u00e0 concesso, ma il Papa e Campeggio non sono cos\u00ec facilmente influenzabili. Con un'ultima e disperata mossa, Wolsey implora la regina Caterina di rinunciare al matrimonio entrando in convento, ma ella alla fine rifiuta. A questo punto, il cerchio dei nemici di Wolsey si allarga; Anna Bolena insinua ulteriori dubbi su Wolsey nella mente di Enrico, il quale, molto presto, arriva a minacciare Campeggio sia dal punto di vista politico sia nella sua incolumit\u00e0 fisica. Una corte legatizia si riunisce presso la chiesa di Blackfriar e, qui, sia Re Enrico che la Regina Caterina sostengono le loro rispettive ragioni.\n\"Look to God First\".\nIl processo legatizio sulla legittimit\u00e0 del matrimonio di Re Enrico con Caterina continua, nonostante il rifiuto della Regina di parteciparvi; ma, improvvisamente, l'inviato papale riceve un avviso di ritorno a Roma e, qui, espone le prove raccolte al giudizio della Curia Romana. Il Papa procrastina ed Enrico, spronato dai cospiratori Tommaso Bolena, il Duca di Norfolk e Charles Brandon, spoglia Wolsey di ogni potere temporale e delle sue propriet\u00e0, lo mette al bando dalla Corte Reale e gli ordina di riprendere il suo vecchio (ed ormai unico) ruolo di Arcivescovo di York . Su ordine di Re Enrico, Tommaso Moro, con riluttanza, accetta di succedere a Wolsey come Cancelliere del Regno. Intanto Anna Bolena, incoraggiata dal suo alleato Thomas Cromwell (il segretario personale del Re), chiede opportunamente ed in modo sottile al Re di riappropriarsi del tema del Luteranesimo. Wolsey chiede aiuto a Cromwell, ma quest'ultimo, seppur con riluttanza, volta le spalle al suo ex-mentore. Alla fine, Margaret Tudor muore di tubercolosi ed il suo vedovo, Charles Brandon, mostra un sincero pentimento per la sua infedelt\u00e0 coniugale presso il letto di morte di sua moglie.\n\"The Death of Wolsey\".\nWolsey, che ora agisce esclusivamente come arcivescovo di York e vive in relativa povert\u00e0, chiede inizialmente supporto ad Anna Bolena, dalla quale viene ripudiato, e poi scrive invece alla regina Caterina, cercando di ottenere il suo sostegno. Tommaso Moro usa i suoi nuovi poteri di Cancelliere del Regno ed inizia a perseguitare attivamente diversi eminenti seguaci del Luteranesimo, condannandone ben sei a bruciare sul rogo, causando la rabbia di Thomas Cromwell. Re Enrico trova i suoi nuovi consiglieri privati meno abili di quanto fosse Wolsey nel gestire il paese e, quindi, minaccia di reintegrare il cardinale al suo vecchio posto, spronando Norfolk e Suffolk a trovare un modo per \"porre fine\" al problema di Wolsey. Enrico ha anche trovato elementi di suo gradimento negli insegnamenti di Lutero ed invia Cromwell presso varie facolt\u00e0 di teologia europee, con la speranza di ottenere delle opinioni favorevoli alla sua richiesta di divorzio. La comunicazione segreta di Wolsey con la Regina viene poi scoperta da Cromwell ed il Cardinale viene accusato di alto tradimento ed arrestato da Charles Brandon. Ora che la sua caduta in disgrazia \u00e8 completa, il Cardinale Wolsey, dopo aver fatto ammenda del suo stile di vita decadente ed aver pregato Dio di avere piet\u00e0 della sua anima, si suicida nella cella in cui era imprigionato prima di partire per Londra. Anna Bolena coinvolge Enrico in un incontro sessuale, ma lo costringe, alla fine, ad effettuare un coitus interruptus per evitare di rimanere incinta, facendo cos\u00ec infuriare Enrico che se ne va via frettolosamente."}
{"id": "1827314", "revid": "44654", "url": "https://it.wikipedia.org/wiki?curid=1827314", "title": "Gian Battista Della Porta", "text": ""}
{"id": "1827315", "revid": "599013", "url": "https://it.wikipedia.org/wiki?curid=1827315", "title": "Albicocca vesuviana", "text": "L'albicocca vesuviana, localmente chiamata crisommola, \u00e8 una variet\u00e0 di albicocca che viene prodotta nei comuni vesuviani.\nStoria.\nQuesta variet\u00e0 \u00e8 stata descritta gi\u00e0 nel 1583 da Gian Battista Della Porta nella sua opera \"Suae Villae Pomarium\".\nVariet\u00e0.\nCon la denominazione di Albicocca Vesuviana si indicano, in realt\u00e0, circa 100 antiche variet\u00e0, interamente autoctone e frutto di una selezione mendeliana, la cui area di produzione coincide con il territorio del Parco Nazionale del Vesuvio. Poetici e bizzarri sono i nomi attribuiti alle diverse variet\u00e0: Baracca, Boccuccia Liscia, Boccuccia Spinosa, Pellecchiella, Portici, Ceccona, Palummella, Vitillo, San Castrese, Fracasso, Cafona, Prete, Prete bello, Taviello, San Francesco, Setacciara, Acqua di Serino, Serecchiella etc.\nA caratterizzare e distinguere una variet\u00e0 dall'altra sono le dimensioni, l'intensit\u00e0 del profumo, la levigatezza della buccia e il sapore che va da quello molto dolce delle albicocche Pellecchiella, all'aroma agro-amarognolo della variet\u00e0 Vitillo. Ma vi sono caratteristiche comuni quali la polpa gialla zuccherina, il profumo intenso ed il colore giallo aranciato della buccia, cui si sovrappone il rosso sfumato o punteggiato.\nLa maturazione avviene nel periodo medio-precoce, tanto che la raccolta \u00e8 effettuata gi\u00e0 a partire dalla met\u00e0 del mese di giugno.\n\u00c8 in corso di registrazione il marchio IGP presso l'Unione europea con Protezione Transitoria Nazionale."}
{"id": "1827316", "revid": "44654", "url": "https://it.wikipedia.org/wiki?curid=1827316", "title": "Crisommola", "text": ""}
{"id": "1827317", "revid": "3732", "url": "https://it.wikipedia.org/wiki?curid=1827317", "title": "Atletica leggera ai Giochi della XXVI Olimpiade - Salto triplo femminile", "text": "Il salto triplo ha fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 29-31 luglio 1996 allo Stadio Olimpico del Centenario di Atlanta.\nLa gara.\nIn Qualificazione il miglior salto \u00e8 di Inna Lasovskaja con 14,75; in sei superano i 14,50 metri. Rimane fuori la campionessa europea Anna Birjukova, cui non bastano 14,19 metri.\nNel primo turno di finale tutte le migliori vanno fuori pedana. Alla seconda prova la Lasovskaja atterra a 14,98 e si sente gi\u00e0 una medaglia al collo. Nel turno successivo \u0160\u00e1rka Ka\u0161p\u00e1rkov\u00e1 la eguaglia al centimetro. Le due atlete pensano che l'oro andr\u00e0 a una di loro, ma non hanno fatto i conti con Inesa Kravec'. L'ucraina indovina un salto eccezionale a 15,33 che zittisce entrambe. Il suo rimane l'unico salto oltre i 15 metri della gara.\nNella lotta per l'argento, la Lasovskaja prevale con il 14,70 al quinto salto, contro il 14,69 ottenuto dalla Ka\u0161p\u00e1rkov\u00e1 al quarto turno.\nRisultati.\nTurno eliminatorio.\nDodici atlete superano la misura. Non c'\u00e8 bisogno di ripescaggi.\nFinale.\nIl salto vincente di Inesa Kravec' \u00e8 la seconda prestazione mondiale di tutti i tempi.\nIva Prandzheva \u00e8 stata squalificata per doping."}
{"id": "1827319", "revid": "298229", "url": "https://it.wikipedia.org/wiki?curid=1827319", "title": "Southern California Seahorses", "text": "I Southern California Seahorses sono una societ\u00e0 calcistica statunitense fondata nel 2001 e che milita nella Premier Development League (PDL).\nGiocano gli incontri casalinghi di campionato al Goodman Stadium di La Mirada (California), cittadina a 35\u00a0km a sud di Los Angeles.\nStoria.\nI Seahorses (\"cavallucci marini\", in italiano), fondati nel 1983 come club giovanile, entrarono a far parte della PDL nel 2001. Il loro successo fu immediato, infatti conclusero la prima stagione al secondo posto in campionato.\nNel 2002 terminarono nuovamente la regular season al secondo posto. Nei play-off eliminarono gli Spokane Shadow e i Cascade Surge, raggiungendo la final four, nella quale vennero sconfitti in semifinale dal Boulder Rapids Reserve.\nNel 2003 e nel 2004, i Seahorses non riuscirono ad accedere ai playoff, concludendo in entrambi i casi la stagione regolare al terzo posto.\nNel 2005 la squadra di La Mirada giunse ancora seconda in campionato, alle spalle degli Orange County Blue Star, squadra con cui cominci\u00f2 a prendere corpo una certa rivalit\u00e0. Stavolta, l'avventura nei playoff fu piuttosto breve, infatti i Seahorse vennero subito eliminati dai Cascade Surge.\nNel 2006 i Seahorses vinsero finalmente la stagione regolare, chiudendo il campionato con sette punti di vantaggio sui secondi classificati (gli Orange County Blue Star). Nonostante una stagione strepitosa, con una striscia positiva di nove vittorie consecutive, i Seahorses vennero subito estromessi dai playoff per mano dei BYU Cougars.\nNel 2007, con la cessione del forte difensore Eric Reed al club di First Division dei California Victory, la difesa dei Seahorses si indebol\u00ec incredibilmente. La stagione regolare vide i cavallucci marini chiudere al settimo posto, il peggior risultato di sempre nella loro storia."}
{"id": "1827320", "revid": "599013", "url": "https://it.wikipedia.org/wiki?curid=1827320", "title": "Miroslav Kadlec", "text": "Anche suo figlio Michal \u00e8 un calciatore.\n\u00c8 l'8\u00ba miglior calciatore ceco del decennio (1993-2003) secondo la rivista ceca Mlad\u00e1 fronta DNES.\nCarriera.\nClub.\nDurante la sua carriera milit\u00f2 in Cecoslovacchia e in Repubblica Ceca per RH Cheb, TJ V\u00edtkovice, FC Petra Drnovice e 1. FC Brno. Tra il 1990 e il 1998 gioc\u00f2 in Germania nel con cui laure\u00f2 per due volte campione di Germania.\nNazionale.\nGioc\u00f2 sia per la che per la ; con la prima gioc\u00f2 38 partite, con la seconda 26 e and\u00f2 a segn\u00f2 una volta con entrambe le selezioni. Partecip\u00f2 al e al , arrivando in finale dopo aver trasformato il rigore decisivo nella semifinale contro la Francia."}
{"id": "1827321", "revid": "1003644", "url": "https://it.wikipedia.org/wiki?curid=1827321", "title": "San Glisente", "text": "Biografia.\nSecondo la tradizione egli fu un valoroso comandante dell'esercito di Carlo Magno, fino a quando, sconfitti i Longobardi in Valle Camonica alle pendici del Mortirolo, chiese al suo sovrano di poter abbandonare la vita militare e dedicarsi al romitaggio.\nSi stabil\u00ec in una cripta al di sopra di un colle presso Berzo Inferiore dove mor\u00ec il 6 agosto del 796.\nIl giorno seguente alcuni pastori seguendo una colomba che portava ramoscelli e foglie sul monticello, trovarono il corpo dell'eremita. Presero quindi alcune reliquie e le portarono in paese presso la Chiesa di San Lorenzo.\nMa gli abitanti di Collio capitanati dal cavaliere di Cristo D. Ardemagni (noto gonfaloniere templare dell'epoca, nonch\u00e9 bardo di corte di indubbio prestigio), invidiosi delle sacre spoglie, tentarono di trafugare il corpo di Glisente per trasferirlo al loro paese. La leggenda vuole che Dio l\u00ec pun\u00ec con la cecit\u00e0, e solamente quando riportarono il corpo del santo nel suo sepolcro riacquistarono la vista.\nOggi sopra la cripta a Berzo inferiore si erge l'omonima chiesa e la cripta \u00e8 tutt'oggi visitabile."}
{"id": "1827322", "revid": "3732", "url": "https://it.wikipedia.org/wiki?curid=1827322", "title": "Atletica leggera ai Giochi della XXVI Olimpiade - Getto del peso femminile", "text": "Il getto del peso ha fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 31 luglio-2 agosto 1996 allo Stadio Olimpico del Centenario di Atlanta.\nLa gara.\nLa favorita assoluta \u00e8 Astrid Kumbernuss, imbattuta dal maggio 1995 per una striscia di 40 vittorie consecutive.\nQualificazioni: il miglior lancio \u00e8 19,93 metri ottenuto al primo tentativo da Astrid Kumbernuss.\nEscono invece le prime due di Barcellona: alla campionessa in carica Svetlana Krivel\u00ebva non bastano 18,23 metri; mentre la cinese Huang Zhihong, che era stata seconda, non si presenta in pedana.\nFinale: la Kumbernuss fa subito capire chi \u00e8 la pi\u00f9 forte lanciando al primo turno 20,56. La tedesca mette l'oro in cassaforte.\nNessun'altra atleta supera i 20 metri. Nella gara delle altre, la spunta la cinese Sui Xinmei con 19,88 al terzo tentativo.\nRisultati.\nQualificazioni.\nAccedono alla finale le atlete che ottengono la misura di 18,80 metri o le prime 12 migliori misure. nove atlete ottengono la misura richiesta. Ad esse vengono aggiunti i 3 migliori lanci.\nFinale.\nLe migliori 8 classificate dopo i primi tre lanci accedono ai tre lanci di finale.\n\"Legenda\":"}
{"id": "1827324", "revid": "1305772", "url": "https://it.wikipedia.org/wiki?curid=1827324", "title": "Rock the Night", "text": ""}
{"id": "1827334", "revid": "125842944", "url": "https://it.wikipedia.org/wiki?curid=1827334", "title": "Il corvo - Preghiera maledetta", "text": "Il corvo - Preghiera maledetta (\"The Crow: Wicked Prayer\") \u00e8 un film del 2005 diretto da Lance Mungia. \u00c8 il quarto film della serie basata sul fumetto di James O'Barr Il corvo. Il film \u00e8 anche basato su un romanzo di Norman Partridge dallo stesso titolo. In Italia fu distribuito inizialmente per il noleggio col titolo The Cult.\nTrama.\nUn desolato territorio dell'Arizona. Il giovane Jimmy Cuervo, conosciuto nella sua cittadina come \"Jimmy il Corvo\", sta finendo di scontare gli ultimi giorni di lavori forzati a causa dell'omicidio di un ragazzo che stava per violentare la sua fidanzata, Lily. Nonostante i maltrattamenti, e la repulsione che prova la comunit\u00e0 in cui vive, un giorno Jimmy decide di andarla a trovare per farle la proposta di matrimonio, ma i due alla fine finiscono uccisi a causa di un gruppo di satanisti e del loro capo Luc Crash che intende diventare come Satana attraverso un rituale. Il rituale consiste nel cavare gli occhi blu a Lily, che ha sangue indiano nelle vene e un potere che si trasmette da generazioni, e darli alla sua fidanzata Lola Byrne, anche lei satanista nonch\u00e9 una strega esperta nella magia nera, per donarle il potere di prevedere il futuro, e strappare il cuore a Jimmy per donare a Luc il potere che gli serve per trasformarsi nell'Anticristo.\nLuc e i suoi tre amici satanisti si identificano come i \"quattro Cavalieri dell'Apocalisse\", ovvero \"Morte\", \"Pestilenza\", \"Carestia\" e \"Guerra\".\nDopo aver ucciso Jimmy e Lily, li buttano in una discarica. Quella stessa notte, Jimmy ritorna sulla Terra, creatura in bilico tra la vita e la morte, posseduto dal mistico potere del \"Corvo\". Jimmy, dopo aver preso il corpo di Lily e averlo riportato a casa, brucia la sua roulotte e si trucca come Lily aveva truccato lui un anno prima per la \"Festa del Corvo\": da quel momento inizia la sua vendetta. Luc diventa l'Anticristo, ma soltanto temporaneamente visto che deve sacrificare una vergine pura per completare il rituale. Irrompono cos\u00ec a un matrimonio uccidendo tutti gli invitati, ma senza trovare la ragazza che stanno cercando. Intanto lo sceriffo Tanner, fratello di Lily, informa suo padre Harold che sua figlia \u00e8 morta e quest'ultimo decider\u00e0 di uccidere Jimmy ritenendolo colpevole, non sapendo che \u00e8 morto anche lui. Il primo di cui Jimmy si vendica \u00e8 \"Pestilenza\". Nel frattempo Luc, la sua fidanzata Lola, \"Guerra\" e \"Carestia\" continuano a fare vittime per completare il rituale che potr\u00e0 permettere a Luc di divenire il diavolo incarnato. Quella stessa notte Jimmy ruba il carro funebre che trasporta il corpo di Lily, che poi seppellisce.\nIn seguito uccide anche \"Carestia\" e dopo intraprende una battaglia con Luc/Morte e \"Guerra\", venendo per\u00f2 ferito dallo stesso Luc, che riesce a ferire anche il corvo. Jimmy decide di scappare, salvando anche un bambino dalla furia omicida di \"Guerra\". Tanner riesce a incontrare Jimmy, e quest'ultimo gli rivela tutto quello che \u00e8 successo, facendolo diventare un suo alleato. Intanto Luc, Lola e \"Guerra\" faranno visita a \"El Ni\u00f1o\" che \u00e8 a capo di una comunit\u00e0 satanista che abita in una chiesa sconsacrata, dove Luc e Lola completano il loro rituale. Nel momento stesso, Jimmy arriva sul posto e uccide anche \"Guerra\", con l'aiuto dei cittadini della comunit\u00e0. Lola, ha dei ripensamenti, ma viene convinta dal suo amante. Luc ora \u00e8 divenuto il \"Diavolo\", \u00e8 molto pi\u00f9 potente, e convince Lola, ora divenuta sua moglie, a uccidere \"El Ni\u00f1o\", vendicandosi di averla fatta prostituire e aggregare alla sua setta. Jimmy, ora vulnerabile, viene ferito nuovamente da Luc, quindi quest'ultimo deve avere un rapporto sessuale con lei nel cimitero indiano per completare il rituale e acquisire maggiori poteri. Intanto Harold, suo figlio Tanner e altri suoi alleati liberano Jimmy e, con una danza voodoo, Harold fa guarire il corvo. Jimmy, dopo un duro combattimento, riesce a uccidere Luc mentre Lola \u00e8 arrestata da Tanner, e Jimmy si ricongiunge per sempre con la sua amata.\nDistribuzione.\nIl film \u00e8 stato distribuito direttamente per il mercato home video il 20 ottobre 2005 in Italia, mentre in USA \u00e8 stato proiettato a Seattle, Washington il 3 giugno 2005 alle premiere del film, e in Francia \u00e8 stato proiettato il 13 maggio 2005 al Cannes Film Market.\nAccoglienza.\nIl film \u00e8 stato stroncato dalla critica, con un indice di gradimento pari allo zero per cento sulla base di sei recensioni in Rotten Tomatoes."}
{"id": "1827337", "revid": "965226", "url": "https://it.wikipedia.org/wiki?curid=1827337", "title": "Maria Antezza", "text": "Biografia.\nNata a Matera, nell'omonima provincia, nel 1965, ha conseguito il diploma di Ragioniere e Perito Commerciale e si \u00e8 iscritta alla Facolt\u00e0 di Scienze della Formazione Primaria.\nEletta senatrice nel 2008 nelle liste del Partito Democratico, nella XVI Legislatura \u00e8 componente della 9\u00aa Commissione permanente (Agricoltura e produzione agroalimentare) e della Commissione parlamentare per le questioni regionali.\nNel 2011 \u00e8 stata condannata dalla Corte dei Conti della Basilicata alla restituzione della indennit\u00e0 percepita nell'anno 2008 per doppio incarico incompatibile, insieme ai parlamentari Cosimo Latronico, Egidio Digilio e Carlo Chiurazzi, i quali dopo la loro elezione in Parlamento, continuarono a percepire per due mesi l'indennit\u00e0 di consiglieri regionali."}
{"id": "1827338", "revid": "3732", "url": "https://it.wikipedia.org/wiki?curid=1827338", "title": "Atletica leggera ai Giochi della XXVI Olimpiade - Lancio del disco femminile", "text": "Il lancio del disco ha fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 28-29 luglio 1996 allo Stadio Olimpico del Centenario di Atlanta.\nLa gara.\nQualificazione: le atlete che ottengono la misura sono esattamente 12. Il miglior lancio \u00e8 di Ilke Wyludda con 66,78. Fallisce clamorosamente l'accesso alla finale la campionessa in carica Maritza Mart\u00e9n, cui non bastano 60,08 metri.\nFinale: Ilke Wyludda va in testa fin dal primo lancio con 68,02. Al secondo turno il suo disco arriva addirittura vicino alla fettuccia dei 70 metri: 69,66. \u00c8 anche il primato stagionale. Alla fine della gara i suoi cinque lanci validi saranno migliori dei lanci di tutte le altre concorrenti.\nLa campionessa del mondo, \u0116lina Z'verava, non va oltre 65,64 che non sono sufficienti per l'argento, che va alla russa Natal'ja Sadova con 66,48 al quarto tentativo. Da notare il margine tra la prima e la seconda: oltre tre metri, il pi\u00f9 largo margine degli ultimi quarant'anni. Era infatti dalle Olimpiadi del 1952 che non si registrava un cos\u00ec ampio distacco tra la prima e la seconda classificata.\nRisultati.\nQualificazioni.\nSi qualificano per la finale le concorrenti che ottengono una misura di almeno 62,00\u00a0m; in mancanza di 12 qualificate, accedono alla finale le concorrenti con le 12 migliori misure.\nFinale.\nCentennial Olympic Stadium, mercoled\u00ec 29 luglio.\nLe migliori 8 classificate dopo i primi tre lanci accedono ai tre lanci di finale."}
{"id": "1827341", "revid": "228587", "url": "https://it.wikipedia.org/wiki?curid=1827341", "title": "Atletica leggera ai Giochi della XXVI Olimpiade - Lancio del giavellotto femminile", "text": "Il lancio del giavellotto ha fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 26-27 luglio 1996 allo Stadio Olimpico del Centenario di Atlanta.\nLa gara.\nIl miglior lancio di Qualificazione \u00e8 di Felicia Tirlea con 66,94. Fallisce l'accesso alla finale la campionessa in carica, Silke Renk, che si ferma a 59,70.\nIn finale Heli Rantanen indovina un buon lancio gi\u00e0 al primo turno: 67,94. Ci si attende la reazione delle avversarie, che invece non arriva. Nessuna supera 64,18 durante i primi tre turni.\nL'australiana Louise McPaul approfitta dell'incertezza generale e con un lancio a 65,54 si assicura l'argento. La medaglia di bronzo \u00e8 di Trine Hattestad; alla sua quarta partecipazione olimpica la norvegese sale finalmente sul podio.\nLa primatista mondiale stagionale Felicia Tilea non supera i 60 metri (59,94) e si classifica decima. Dietro di lei giunge la campionessa del mondo Natalya Shikolenko che con 58,56 finisce dodicesima e ultima tra le finaliste.\nRisultati.\nTurno eliminatorio.\nSolo tre atlete raggiungono la misura richiesta. Per ottenere il quorum di 12 finaliste vengono aggiunti altri 9 lanci, fino a 60,46 m."}
{"id": "1827346", "revid": "287204", "url": "https://it.wikipedia.org/wiki?curid=1827346", "title": "Atletica leggera ai Giochi della XXVI Olimpiade - Eptathlon", "text": "Leptathlon ha fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 27-28 luglio 1996 allo Stadio Olimpico del Centenario di Atlanta.\nRisultati.\nJackie Joyner termina i 100 ostacoli zoppicando. \u00c8 costretta al ritiro per un infortunio al tendine del ginocchio.\nNon ci sono pi\u00f9 avversarie per Ghada Shouaa, che conduce la gara dall'inizio alla fine. Nella prima giornata l'atleta siriana stabilisce i record nazionali assoluti su ostacoli alti e getto del peso e conduce la classifica con 3.992 punti, in corsa per i 7.000 punti. Al secondo posto c'\u00e8 Urszula W\u0142odarczyk con 3.880, quindi 112 punti in meno.\nNella seconda giornata continua il dominio della Shouaa, che per\u00f2 rimane indietro nel salto in lungo (sfuma l'assalto ai 7.000 punti). Basta un 6,70 a Natallja Sazanovi\u010d per scavalcare la W\u0142odarczyk in seconda posizione. La siriana si rif\u00e0 nel giavellotto (record nazionale) e giunge all'ultima prova con un vantaggio di 182 punti sulla Sazanovi\u010d e di 263 su Denise Lewis.\nPer la Shouaa \u00e8 il suo secondo miglior punteggio. La Sazanovi\u010d invece ha battuto il proprio personale di 97 punti.\nPer la Siria \u00e8 il primo oro olimpico in tutti gli sport."}
{"id": "1827364", "revid": "1053127", "url": "https://it.wikipedia.org/wiki?curid=1827364", "title": "Convexity", "text": "In matematica finanziaria, la convexity definisce il grado di curvatura della funzione prezzo V(i), e si calcola come il rapporto tra la derivata seconda (calcolata rispetto a variazioni del tasso di interesse) e la funzione stessa. \u00e8 un indice che permette di tenere conto degli aspetti relativi alla convessit\u00e0 della funzione prezzo. Infatti a differenza della duration, che fornisce un'approssimazione lineare della funzione in questione, la convexity serve ad effettuare l'approssimazione della funzione tramite una parabola (che consente di tenere conto del grado di curvatura, ovvero della convessit\u00e0 del titolo) e quindi pi\u00f9 precisa. Inoltre viene solitamente utilizzato come indicatore di rischio per un titolo per la sua capacit\u00e0 di riflettere in un valore sintetico la sensibilit\u00e0 del prezzo del titolo stesso a variazioni di tasso.\n\u00c8 approssimabile alla sommatoria della somma delle differenze dei tempi al quadrato moltiplicato per i singoli flussi e per il fattore di attualizzazione, tutto diviso la sommatoria dei valori attuali dei flussi.\nA differenza della convexity, la duration ha natura locale cio\u00e8 a variazioni del prezzo corrispondono variazioni infinitesimali del tasso di interesse, quindi non si possono trarre delle conclusioni attendibili sul prezzo del titolo. \nLa convexity aumenta con la duration, e a parit\u00e0 di duration, aumenta con la varianza dei flussi dal baricentro delle masse.\nLa convexity non ha un significato immediato di durata, ma semplicemente maggiore \u00e8 la convexity maggiore \u00e8 il rischio del prezzo al fattore convexity, maggiore \u00e8 l'errore insito nella duration.\nAll'aumentare della convexity, aumenta la variazione positiva del valore del titolo al diminuire del tasso e si attenua la variazione negativa al crescere del tasso. Per tale motivo \u00e8 chiaro che la convexity sia una caratteristica molta vantaggiosa per quel che riguarda la scelta di titoli alternativi. A parit\u00e0 di duration, infatti, ci si potrebbe porre come obiettivo quello di massimizzare la convexity, per godere del vantaggio di smorzare i ribassi dei prezzi in seguito ad un rialzo del tasso e di accentuarne i rialzi in seguito ad un ribasso del tasso di riferimento. \nFormula matematica.\nformula_1"}
{"id": "1827366", "revid": "200154", "url": "https://it.wikipedia.org/wiki?curid=1827366", "title": "La Mortola", "text": ""}
{"id": "1827367", "revid": "36426", "url": "https://it.wikipedia.org/wiki?curid=1827367", "title": "Chiesa di Mater Domini", "text": "Il Santuario di Santa Maria Mater Domini \u00e8 una chiesa parrocchiale, situata nel comune di Mesagne, in via Materdona. Al suo interno \u00e8 custodita l'icona bizantina raffigurante la \"Madonna col Bambino\", oggetto della venerazione dei fedeli.\nStoria e descrizione.\nLa chiesa di Mater Domini venne eretta tra il 1598 e il 1605, per custodirvi degnamente l'immagine della Vergine col Bambino, ritenuta miracolosa. Tale affresco, medievale e originariamente situato in una semplice edicola, avrebbe, secondo la testimonianza di una contadina, sudato abbondantemente il 17 marzo 1598.\nIl Santuario, eretto ad opera di Evangelio e Michele Profilo,copertinesi, in stile rinascimentale, venne completato con la costruzione della cupola maiolicata su tamburo cilindrico, innalzata tra il 1688 e il 1740..Per la costruzione si impegnarono diversi nobili mesagnesi, tra i quali il capitano Pietro Resta, Nicola Capodieci e Pompeo Falcone, con le elemosine che andarono dal 1598 al 1606, per poi procedere con la demolizione della vecchia chiesetta. La nuova chiesa appartenne a lungo alla mensa arcivescovile, che vi lasci\u00f2 insediare la confraternita degli Schiavi di Maria nel 1688. Nel 1783 fu decorata con stucchi da alcuni maestri, tra i quali il napoletano Michele Garofalo.\nL'interno presenta pianta a croce greca. Sull'altare maggiore, barocco, \u00e8 collocata l'icona mariana, di origini medievali ma ridipinta dal pittore mesagnese Gian Pietro Zullo nel 1605. A Zullo (vissuto tra il 1557 e il 1619) viene attribuita anche la tela raffigurante l\"Incredulit\u00e0 di san Tommaso\". I pennacchi della cupola sono ornati dalle immagini degli \"Evangelisti\", di artista ignoto, riproduzioni di quelli del Domenichino, presenti nella romana chiesa di Sant'Andrea della Valle. Degna di nota anche la statua di san Francesco d'Assisi, in pietra, risalente agli inizi del XVII secolo."}
{"id": "1827377", "revid": "115570147", "url": "https://it.wikipedia.org/wiki?curid=1827377", "title": "Aragats", "text": "Il monte Aragats () \u00e8 la montagna pi\u00f9 alta dell'Armenia moderna, dopo che il monte Ararat \u00e8 rimasto alla Turchia. Si trova nella provincia di Aragatsotn, che in armeno vuol dire \"il piede dell'Aragats\", ed \u00e8 uno stratovulcano spento (l'ultima eruzione risalirebbe al 3000 a.C.). L'orlo del cratere \u00e8 costituito da quattro vette: la pi\u00f9 alta a nord di 4.095\u00a0m, la ovest di 4.080\u00a0m, la sud di 3.879\u00a0m e la est di 3.916\u00a0m. Lungo le sue pendici si trovano la fortezza medioevale di Amberd e l'osservatorio di Byurakan."}
{"id": "1827378", "revid": "6923", "url": "https://it.wikipedia.org/wiki?curid=1827378", "title": "Giampiero Neri", "text": "Biografia.\nGiampiero Neri \u00e8 nato a Erba il 7 aprile 1927, attualmente vive a Milano. Neri \u00e8 un nome d'arte. Il fratello \u00e8 il pi\u00f9 famoso scrittore Giuseppe Pontiggia.\nLa madre sostiene ruoli importanti nella compagnia filodrammatica del Teatro Sociale di Como. Il padre, funzionario di banca e dirigente del Partito Fascista, \u00e8 un grande appassionato di libri. Nella sua biblioteca il giovane Neri \u00e8 attirato dai \"Ricordi entomologici\" del naturalista francese Jean-Henri Fabre. Frequenta con scarso profitto l'Istituto Magistrale \"Carlo Annoni\" di Erba. Agli inizi degli anni quaranta, si iscrive a Milano al Liceo Scientifico dell'Istituto Gonzaga.\nPochi mesi dopo la dichiarazione dell'armistizio (8 settembre 1943), il padre viene ucciso dai partigiani gappisti nell'ambito della neonata Resistenza antifascista. Alla fine della guerra, dopo diversi traslochi, si trasferisce a Varese, dove completa il Liceo, conseguendo il diploma di maturit\u00e0 scientifica. Trasferitosi a Milano, si iscrive alla Facolt\u00e0 di Scienze Naturali. Nel 1947, la mancanza di risorse finanziarie lo induce ad abbandonare gli studi e a cercare un lavoro. Sempre nel 1947 \u00e8 assunto dalla stessa banca in cui aveva lavorato il padre; e in banca rimane fino alla pensione. Nel 1952 si sposa con Annamaria Bianchi, da cui ha due figli. Nel 1955 la sorella ventenne Elena si suicida.\nComincia a scrivere avendo come principale interlocutore il fratello Giuseppe Pontiggia, gi\u00e0 narratore affermato. Neri divide l'ammirazione per Dante con altri poeti e narratori dell'Ottocento e del Novecento, in particolare Rimbaud, Melville, Thoreau, Campana, Ungaretti. Inoltre, approfondisce lo studio dei grandi storici antichi e moderni. Superata un'iniziale diffidenza, si appassiona all'opera di Beppe Fenoglio, di cui ammira l'epicit\u00e0 dello stile essenziale, volto a descrivere gli orrori della violenza attraverso l'esperienza della nostra guerra civile (1943-1945). Sulle orme di Fenoglio si reca ad Alba nel 1983, dove ha un lungo colloquio con la madre di lui, Margherita Faccenda. Di grande importanza sono anche l'ammirazione e lo studio di opere orientali: in particolare lo studio degli scritti di Lao Tzu e della biografia del maestro yogi Milarepa contribuiranno alla formazione del pensiero e dello stile dell'autore.\nFilosofi di riferimento, pensatori sulle cui teorie si \u00e8 soffermato a lungo, sono per Neri Thomas Hobbes e Carl Schmitt. Neri pubblica per la prima volta i suoi versi nel 1965, sulla rivista \u00abIl Corpo\u00bb, diretta dal poeta Giancarlo Majorino. Seguono altre pubblicazioni su riviste letterarie, come \u00abAlmanacco dello Specchio\u00bb, \u00abParagone\u00bb, \u00abResine\u00bb, fino al 1976, anno in cui esce a Milano la prima raccolta di poesie edita da Guanda, \"L'aspetto occidentale del vestito\". Nel 2009, con l'opera \"Paesaggi inospiti, \"Giampiero Neri vince a Salerno il premio internazionale di poesia \"Alfonso Gatto\". Nel 2012 esce, per Arnoldo Mondadori Editore, \"Il professor Fumagalli e altre figure\", l'opera di Neri con pi\u00f9 evidenti tendenze prosastiche.Il primo dicembre 2014, a Roma, nella Biblioteca del Quirinale, viene insignito del Premio Dante Alighieri.\nNegli ultimi anni Neri ha donato all\"Archivio della letteratura cattolica e degli Scrittori in Ricerca\" - presso l'Universit\u00e0 Cattolica del Sacro Cuore di Milano - suoi scritti, antologie che contengono suoi testi, monografie, riviste di critica letteraria con interviste, bozze di stampa, quaderni manoscritti, permettendo di costituire il \"Fondo Giampiero Neri\". Il fondo, custodito dal dott. Davide Savio, \u00e8 di grande prestigio oltre ad essere fonte inesauribile per gli studiosi che si occupano del poeta.\nBibliografia.\nNumerose sono le testimonianze critiche. Il primo a scriverne \u00e8 stato Luciano Anceschi, nel 1970, sulla rivista \u00abil Verri\u00bb. Inoltre, Giovanni Raboni, Antonio Porta, Marco Forti, Giovanni Giudici, Maurizio Cucchi, Daniela Marcheschi, Silvio Aman, Victoria Surliuga.\nCollegamenti esterni.\nPagine web e interviste:"}
{"id": "1827379", "revid": "433605", "url": "https://it.wikipedia.org/wiki?curid=1827379", "title": "Tomba di Altendorf", "text": "La tomba di Altendorf (Tedesco: \"Steinkammergrab von Altendorf\") fu un importante tomba megalitica sita a Altenburg, vicino a Naumburg in Assia del nord, Germania. Classificata come galleria funebre, risale alla cultura neolitica di Wartberg. Il sito \u00e8 importante nella preistoria dell'Europa centrale per l'alto numero di individui inumati.\nDatazione.\nLa costruzione appartiene al ramo Assia-Westfalia della cultura di Wartberg, risale all'incirca al 3.400 a.C. e si suppone che sia il primo monumento del genere realizzato nella regione.\nScoperta e scavi.\nLa tomba fu scoperta casualmente, probabilmente attraverso l'attivit\u00e0 agricola, nei primi anni del XX secolo. Piccoli e non professionali tentativi di scavo sembrano essere stati effettuati fino al 1926. Ci sono segnalazioni di scoperta di diversi blocchi di arenaria e di numerosi scheletri ben conservati, ma il significato del sito non fu appreso per bene. Circa quattro metri del monumento sono andati distrutti prima di uno scavo sistematico, diretto W. Giordania, che si svolse nel 1934. In generale, il contenuto della tomba si \u00e8 rivelato essere molto ben conservato. La tomba \u00e8 stata rimossa in tutti i suoi elementi dopo lo scavo, ma alcuni reperti e l'ingresso in pietra sono in mostra a Wolfhagen (vedi sotto).\nArchitettura del monumento.\nLa tomba, orientata da est-sud-est a ovest-nord-ovest, fu costruita in una fossa rettangolare di 17 x 3 metri, con un ingresso a rampa a est. Le lastre che formano le pareti sono state collocate nelle trincee di fondazione lungo i bordi del fondo della buca. Le lastre di pietra arenaria sono lunghe fino a 1,8 metri e 0,45 metri larghe. La loro altezza originale non \u00e8 conosciuta con esattezza, perch\u00e9 le lastre superstiti erano state spezzate in cima dall'attivit\u00e0 agricola, quelle pervenute raggiungono un'altezza di novanta centimetri. Tutte le lastre sono leggermente inclinate verso l'interno, ma non \u00e8 chiaro se questo fatto sia stato intenzionale. Anche se solo 9 pietre sono sopravvissute, in origine dovevano essere circa 33 (15 su ogni lato, 1 a ovest e 2 presso l'ingresso est). All'ingresso le pareti laterali si protendono per circa 1,2 metri al di l\u00e0 del limite della camera, formando una caratteristica \"anta\" che racchiude una piccola anticamera. La camera principale era separata dall'anticamera tramite due lastre con un foro ovoidale nel centro di 35 centimetri di diametro, simile ai fori presenti nelle sepolture della tomba di Lohra, tomba di Z\u00fcschen e di Bad Vilbel. Non \u00e8 ancora chiaro se la tomba venne ricoperta; una singola lastra trovata all'interno potrebbe appartenere ad un tetto di pietra, ma la presenza di una fitta quantit\u00e0 di calcare, basalto, lastre di quarzite e molto carbone, posti al di sopra dei depositi nella tomba, potrebbe rappresentare i resti di un tetto in legno crollato, forse coperto da un tumulo artificiale. Ancora non si \u00e8 individuato il modo in cui la sepoltura fu riempita di resti umani man mano nel tempo, date le dimensioni del foro sulle lastre di ingresso, non \u00e8 possibile ipotizzare un suo utilizzo per questo scopo.\nInterno della tomba.\nNell'anticamera venne rinvenuta una lama ottenuta dalla spalla di un bovino, giacente sul pavimento in terra pressata. Anche il pavimento della tomba vera e propria era in terra battuta, ma qua e l\u00e0 era stato coperto con lastre di pietra calcarea. Tali lastre si sono rinvenute vicino al fondo e a tumulazioni di gruppo. Occasionalmente le lastre delimitavano piccole aree, una delle quali conteneva cinque teschi di bambini. I morti furono deposti nel sepolcro nel corso del tempo, forse in diversi secoli. Ci sono fino a 4 livelli di sepoltura, separati da strati di terra, pietre, carbone e legno marcio, forse i resti di coperture intermedie o ripiani. Le deposizioni pi\u00f9 recenti spesso danneggiarono o spostarono i resti pi\u00f9 antichi. Sono stati rinvenuti scheletri completi e frammentati, mucchi di teschi (vicino alle mura) e pile ordinate di altre ossa; tutto ci\u00f2 indica una riorganizzazione dei resti, dopo che il decadimento della carne aveva avuto luogo. Sembra che a quel punto le ossa erano spesso ordinate in base al tipo. I teschi sono stati spesso impilati o ammicchiati in piramidi. 30 teschi sono stati posti in una fila lungo la parete sinistra. Di 8 scheletri completi, solo 2 conservavano il cranio. Per quanto \u00e8 stato possibile determinare, tutti i corpi sono stati tumulati in parallelo alla tomba, con la testa rivolta verso est. Alcune deposizioni hanno sicuramente rivestito un ruolo molto importante, come quella di un anziano il cui corredo funebre era composto da cinque mascelle di volpe, una freccia, una conchiglia marina fossilizzata e diversi denti di cane forati. Una donna di oltre 40 anni di et\u00e0 \u00e8 stata rinvenuta con una mascella di volpe, 20 denti di cane forati e alcune ossa di bambino cremato. La presenza di resti umani bruciati \u00e8 insolita nelle tombe della Cultura Wartberg, con l'eccezione della tomba di Lohra.\nAnalisi antropologiche.\nLe ossa indicato un minimo di 235-250 persone sepolte. Durante un primo tentativo di studio antropologico furono determinati il loro sesso e la loro et\u00e0 che si possono cos\u00ec suddividere:\nFu possibile individuare il sesso di 115 inumati, suddivisi in 15 maschi e 40 donne. L'altezza media maschile si aggirava intorno ai 160 centimetri; numerosi teschi hanno messo in risalto gravi problemi alla dentatura. Alcune ossa hanno segni di lesioni risanate. Non \u00e8 chiaro se le ossa rappresentano l'intera popolazione di un villaggio, o una selezione. In entrambi i casi, essi devono rappresentare pi\u00f9 generazioni.\nRitrovamenti.\nCeramica.\nI ritrovamenti di vasellame sono stati numerosi, ma quasi tutti frammentati. Non \u00e8 chiaro se sono stati rotti prima della deposizione o come risultato delle varie inumazioni e sistemazioni che il sito ha visto. Non \u00e8 stato individuato nessun rapporto tra le ceramiche e i vari scheletri.\nTra i reperti sono da notare due bottiglie a colletto proprie della Cultura di Wartberg, un grande vaso di forma globulare con delle alette, alcune coppe decorate con motivi a corda, alcune brocce e una coppa con manici.\nAttrezzi in pietra.\n\u00c8 stata rinvenuta una copiosa quantit\u00e0 di strumenti di pietra tra cui asce trapezoidali, 17 punte di freccia in selce e ardesia, 16 lame in selce e 7 in ardesia, due raschietti in selce, 1 pezzo di Calcedonio e pi\u00f9 di 40 frammenti si selce lavorata.\nOssa lavorate.\nTra gli strumenti in osso troviamo un amo in corno di cervo, un coltello di cinghiale, cinque scalpelli lunghi fino a 18 centimetri, cinque punteruoli e uno strumento realizzato con le ossa cave degli uccelli.\nDenti di mammifero e mandibole.\nAltro materiale realizzato in osso probabilmente aveva una funzione decorativa (gioielli) o totemica. Tra questi un tallone di cervo e 119 denti forati di cui uno di vitello e tutti gli altri di cane; questi sono stati spesso rinvenuti in gruppo, probabilmente utilizzati in collane. Molto comuni, 66 in totale, sono le mandibole di mammifero tra cui 47 di volpe, 5 di cane, 7 di gatto selvatico, 2 di gatto domestico, 2 di puzzola, 1 di riccio e una di maialino. Tuttavia l'identificazione del gatto domestico pu\u00f2 essere erronea, in quanto l'arrivo di questa specie in Europa centrale \u00e8 di norma posto circa 3.000 anni pi\u00f9 tardi. Solo una mascella sembra essere stata lavorata, ma alcune sembrano per lo meno ripulite. La maggior parte delle mandibole hanno ancora i canini, ma questi non sono la principale fonte di denti ritrovati. La presenza di tante mandibole \u00e8 sorprendente, ma non \u00e8 chiaramente compresa. Esse sono numerose anche in altri siti appartenenti alla Cultura Wartberg.\nAltri ritrovamenti.\nSono stati ritrovati due dischi in argilla, pezzi di corna di cervo, tre sfere di ambra (probabilmente importata dal Baltico), un pendente in pietra, due conchiglie fossili forate e una spirale di rame, il tutto associato ad un cranio di bambino.\nOssa non lavorate.\nUn gran numero di ossa non lavorate appartenevano a diversi animali tra cui cervo, bovini, cinghiale, cane, volpe, gatto, lepre, puzzola e furetto. Alcuni dei resti potrebbero essere finiti nel sepolcro in maniera accidentale o per deposizione naturale dopo l'abbandono del sito. Due interi scheletri di cane potrebbero essere stati deliberatamente sepolti.\nEsposizione.\nLe pietre di ingresso, le mandibole e i vari reperti rinvenuti possono essere visitati presso il museo di Wolfhagen (\"Regionalmuseum Wolfhager Land\"). I rimanenti reperti sono al museo statale di Kassel."}
{"id": "1827382", "revid": "1005847", "url": "https://it.wikipedia.org/wiki?curid=1827382", "title": "Rom\u00e1n Mart\u00ednez", "text": "Carriera.\nMart\u00ednez cominci\u00f2 la sua carriera in un club locale, il Club Deportivo Mor\u00f3n, nel 2000; dopo una stagione superlativa nella terza divisione argentina, Martinez pass\u00f2 al Arsenal de Sarandi nella Primera Divisi\u00f3n argentina.\nNel 2006 Mart\u00ednez approd\u00f2 al Tigre, che con il suo aiuto il club ottenne la promozione. Nel campionato 2007, Mart\u00ednez ha contribuito affinch\u00e9 il Tigre si piazzasse al secondo posto del torneo, il miglior piazzamento della storia della squadra.\nNell'estate del 2008 viene acquistato dall'Espanyol, che l'anno successivo lo cede in prestito al Tenerife. Nel 2010 ritorna al Tigre, sempre con la formula del prestito.\nRiscattato dal Tigre nel 2011, nel luglio del 2012 passa a titolo definitivo all'Estudiantes."}
{"id": "1827386", "revid": "125734804", "url": "https://it.wikipedia.org/wiki?curid=1827386", "title": "Why Not (inchiesta)", "text": "Why Not \u00e8 un termine che si utilizza per definire una specifica inchiesta giudiziaria italiana, svoltasi per lo pi\u00f9 in Calabria nel primo decennio del XXI secolo.\nStoria.\nIl nome deriva da una societ\u00e0 di outsourcing di Lamezia Terme che forniva alla regione lavoratori specializzati nel settore informatico. Fu una dei soci, nonch\u00e9 amministratrice della Why Not, Caterina Merante, insieme ad altri due che avrebbero poi parzialmente ritrattato, a dar via alle indagini. Alla base dell'indagine vi \u00e8 l'ipotetica esistenza di un gruppo di potere trasversale tenuto insieme da una loggia massonica coperta, giornalisticamente nota come \"La Loggia di San Marino\".\nA tale presunta loggia massonica, che avrebbe influito sulle scelte di amministrazioni pubbliche per l'utilizzo di finanziamenti e l'assegnazione di appalti, sarebbe iscritta una parte degli indagati che il 18 giugno 2007 furono raggiunti da una serie di provvedimenti della magistratura.\nLe persone indagate risultavano, almeno all'inizio, essere 19. I carabinieri hanno notificato informazioni di garanzia in cui si ipotizzano, a vario titolo, reati che vanno dall'associazione per delinquere, alla truffa, alla corruzione, alla violazione della legge Anselmi sulle associazioni segrete, al finanziamento illecito dei partiti.\nNel mese di dicembre 2008, dopo lo scontro tra le Procure di Catanzaro e Salerno, e dopo i primi interventi del Consiglio Superiore della Magistratura l'avviso di conclusione indagini venne invece notificato a ben 106 persone, tra cui l'ex presidente della Regione Calabria Agazio Loiero, ed il suo predecessore Giuseppe Chiaravalloti. Archiviata invece la posizione di Romano Prodi e di alcuni suoi pi\u00f9 stretti collaboratori, dopo che in precedenza era stata anche stralciata la posizione di Clemente Mastella. Scompare dai capi di imputazione anche la presunta violazione della \"Legge Anselmi\" su massoneria e organizzazioni segrete.\nAntonio Saladino, nel suo primo interrogatorio davanti alla Procura Generale di Catanzaro il 3 gennaio 2009, ha chiarito il suo ruolo nella vicenda fornendo ai magistrati spiegazioni concernenti l'attivit\u00e0 delle varie societ\u00e0 operanti nell'ambito delle \"Politiche attive del lavoro\" in cui ha operato. Ha chiarito la distinzione dei ruoli tra il Consorzio Brutium e la societ\u00e0 Why Not di Caterina Merante, affermando di aver svolto per questi solo il ruolo di consulente. Ha inoltre chiesto, ai magistrati, e in modo esplicito, di verificare i suoi conti correnti e la sua situazione patrimoniale, ma anche quelli della Merante e dei soci della Why Not.\nIl 21 gennaio 2012 il GUP di Roma Barbara Callari rinvia a giudizio Luigi De Magistris e Gioacchino Genchi con l'accusa di aver acquisito nel 2009 e in modo illegittimo, i tabulati telefonici di alcuni parlamentari. De Magistris ha definito l'inchiesta \"infondata\". Ci\u00f2 nondimeno, il 25 settembre 2014 De Magistris viene condannato, insieme a Gioacchino Genchi, dal Tribunale di Roma a un anno e tre mesi per abuso d'ufficio non patrimoniale. De Magistris sar\u00e0 poi assolto in appello. \"Il fatto \u00e8 che ad una prima condanna dei due sodali, De Magistris e Genchi - Tribunale di Roma 24.9/8.10.2014 - ed ad un successivo giudizio di appello che ha ritenuto il difetto del dolo, \u00e8 poi, in via definitiva, intervenuta, su ricorso delle parti civili, gli on. Sandro Gozi, Clemente Mastella, Francesco Rutelli, non ricorrente il pubblico ministero, la corte di Cassazione - Cass. Sez.VI,22.9.2016, n.49538, che, aderendo alla pregressa decisione di primo grado, valorizzandone la motivazione, ha annullato la sentenza di secondo grado, ha sostanzialmente riconosciuto come fatti delittuosi le acquisizione di tabulati di molti tra deputati e senatori \u2013 Romano Prodi, allora Presidente del Consiglio, Clemente Mastella, allora Ministro di Giustizia, Sandro Gozi, Antonio Gentile, Francesco Rutelli, Giancarlo Pittelli e Domenico Minniti - senza la preventiva autorizzazione delle assemblee parlamentari. con rinvio, gioco forza, al giudice civile per la decisione sull\u2019azione civile, per l\u2019appunto.\" \nIl Tribunale di Salerno ad aprile 2016 ha assolto tutti gli imputati.\nLa posizione di Romano Prodi.\nRomano Prodi venne indagato per abuso d'ufficio nell'ambito dell'inchiesta \"Why Not\" portata avanti dal sostituto procuratore, allora in carica, della Repubblica di Catanzaro, Luigi de Magistris. Pare che, dalle intercettazioni telefoniche, risulti solo un \"rapporto di amicizia\" tra l'imprenditore calabrese Saladino e l'allora Presidente del Consiglio, quindi non risulterebbe essere implicato nel \"comitato d'affari\" che gestiva illegalmente i fondi europei. A fronte di ci\u00f2, la procura di Roma, dopo aver avocato l'indagine a de Magistris (sostituito da Pierpaolo Bruni), ha ritenuto opportuno fare istanza di archiviazione per l'ex Presidente del Consiglio. L'archiviazione venne ottenuta nel novembre 2009.\nL'inchiesta di Santa Maria Capua Vetere.\nUna seconda inchiesta contribu\u00ec a terremotare la politica italiana in quel momento: il 16 gennaio 2008, dopo il provvedimento per gli arresti domiciliari nei confronti della moglie, Sandra Lonardo, da parte della procura di Santa Maria Capua Vetere, Clemente Mastella, Ministro della giustizia nel secondo governo Prodi, presenta le sue dimissioni da ministro, sostenendo di essere vittima, insieme alla sua famiglia, di un attacco della magistratura. Le dimissioni vengono respinte dal Presidente del Consiglio Romano Prodi, e, nel tardo pomeriggio della stessa giornata le agenzie di stampa riferiscono che anche lo stesso Mastella sarebbe indagato nell'ambito della stessa inchiesta riguardante la moglie.\nIl giorno seguente Mastella conferma le proprie dimissioni ed annuncia che il suo partito, l'UDEUR, dar\u00e0 \"appoggio esterno\" al governo. Il 21 gennaio 2008 Mastella modifica la propria posizione dichiarando di uscire dalla maggioranza e di voler votare no alla questione di fiducia. Il governo Prodi cade il 24 gennaio in seguito al voto di sfiducia..\nProcesso con rito abbreviato.\nIn totale furono 42 gli imputati che chiesero e ottennero di essere processati tramite rito abbreviato. Di seguito le varie sentenze.\nPrimo grado.\nIl 2 marzo 2010 il Giudice dell'Udienza Preliminare di Catanzaro emette la prima sentenza disponendo 8 condanne e 34 assoluzioni. \nIn totale vengono condannati:\nVengono invece completamente assolti:\nAppello.\nIn totale la Procura di Catanzaro ricorre in Appello per 13 delle 34 sentenze emesse in primo grado; fanno ricorso in Appello anche gli 8 condannati.\nIl 27 gennaio 2012 la Corte d'Appello di Catanzaro emette la sentenza di secondo grado, disponendo 8 condanne, 8 assoluzioni e una prescrizione. \nVengono condannati:\nVengono invece completamente assolti:\nVengono invece dichiarate prescritte le accuse per:\nViene inoltre dichiarato prescritto uno dei capi d'accusa di Antonio La Chimia.\nCassazione.\nVengono impugnate davanti alla Corte di Cassazione 8 delle sentenze emesse dalla Corte d'Appello.\nIl 2 ottobre 2013 la Corte di Cassazione si pronuncia sulle sentenze emesse in appello, disponendo 2 condanne, 3 annullamenti senza rinvio e 3 annullamenti con rinvio.\nVengono condannati in via definitiva:\nVengono annullate senza rinvio le sentenze di condanna di:\nVengono annullate con rinvio le sentenze di condanna di:\nConfermata la prescrizione per Giuseppe Chiaravalloti. Vengono inoltre dichiarati prescritti alcuni capi d'accusa per Antonio Saladino e Giuseppe Lillo.\nAppello-bis.\nIl 22 giugno 2015 la Corte d'Appello di Catanzaro emette una nuova sentenza d'appello per i tre imputati la cui condanna era stata annullata con rinvio dalla Cassazione. La Corte dispone 3 condanne e nessuna assoluzione.\nVengono condannati:\nProcesso con rito ordinario.\nPer coloro che avevano scelto il giudizio ordinario, il Giudice dell'Udienza Preliminare il 2 marzo 2010 ha disposto 17 proscioglimenti e 27 rinvii a giudizio. Tra questi ultimi figura anche Caterina Merante, la teste d'accusa che aveva dato il via all'indagine. \nPrimo grado.\nIl 31 luglio 2012 il Tribunale di Catanzaro emette la sentenza di primo grado per gli imputati rinviati a giudizio nel marzo 2010, disponendo 9 condanne, 9 assoluzioni e 8 prescrizioni.\nVengono condannati:\nVengono invece completamente assolti:\nVengono invece dichiarate prescritte le accuse per:\nViene dichiarato estinto il reato commesso da Cesare Romano a causa della morte dell'imputato stesso. Sono stati inoltre disposti risarcimenti alle parti civili come 100.000 euro per la Regione Calabria.\nAppello.\nTutti gli imputati condannati ricorrono in appello. La Procura, inoltre, ricorre in appello per 4 delle assoluzioni.\nIl 21 febbraio 2014 la Corte d'Appello di Catanzaro emette la sentenza di secondo grado, disponendo 2 condanne, 4 assoluzioni e 7 prescrizioni.\nVengono condannati:\nVengono invece confermate le assoluzioni per:\nVengono invece dichiarate prescritte le accuse per:\nProcesso stralcio.\nIl 2 marzo 2010, al termine dell'udienza preliminare, il Giudice per l'Udienza Preliminare proscioglie 5 degli indagati dall'accusa di associazione a delinquere. Tale decisione viene per\u00f2 impugnata dalla Procura di Catanzaro davanti alla Corte di Cassazione. Il 20 luglio 2011 la Corte di Cassazione annulla emessa il 2 marzo 2010 e la rinvia al Giudice per l'Udienza Preliminare. Il 6 aprile 2012 il GUP di Catanzaro rinvia tutti gli imputati a giudizio, dando quindi il via ad un nuovo processo separato da quello principale.\nPrimo grado.\nIl 13 gennaio 2016 il Tribunale di Catanzaro emette la sentenza di primo grado, disponendo 1 condanna e 4 assoluzioni.\nVengono condannati:\nVengono invece completamente assolti:"}
{"id": "1827392", "revid": "1924342", "url": "https://it.wikipedia.org/wiki?curid=1827392", "title": "Paramore", "text": "I Paramore sono un gruppo musicale statunitense formatosi nel 2004 a Franklin, Tennessee.\nLa band ha esordito nel 2005 con \"All We Know Is Falling\", album di debutto promosso assiduamente attraverso internet e con lunghi tour. Nel 2007 ha pubblicato \"Riot!\", di notevole successo. Nel 2009, dopo il tour estivo con i No Doubt, i Paramore hanno pubblicato il loro terzo album in studio \"Brand New Eyes\", che li ha consacrati a livello mondiale. Alla fine del 2010 i fratelli Josh (chitarra) e Zac Farro (batteria), due dei quattro membri fondatori, lasciano la band, e come trio i Paramore pubblicano nel 2013 il loro quarto album, l'eponimo \"Paramore\", il primo ad arrivare in cima alla Billboard 200. Nel dicembre 2015 un altro membro fondatore, Jeremy Davis, lascia i Paramore, rappresentati dal duo composto dalla cantante e tastierista Hayley Williams (unico membro fondatore rimasto) e dal chitarrista Taylor York sino al 2017, quando Zac Farro ritorna stabilmente a far parte del gruppo per registrare il quinto album \"After Laughter\", pubblicato in quell'anno.\nTra i vari premi, i Paramore possono vantare quattro candidature ai Grammy Awards (2008, 2010, 2011, 2015), l'ultima delle quali vinta grazie alla hit \"Ain't It Fun\".\nStoria del gruppo.\nGli inizi (2002-2005).\nL'avventura dei Paramore inizia a Franklin, quando, dopo essersi trasferita nella citt\u00e0 nel 2002, Hayley Williams incontra i fratelli Josh e Zac Farro a scuola. Nello stesso periodo Hayley comincia a prendere lezioni di canto presso Brett Manning. Successivamente comincia a cantare in una cover band funk chiamata The Factory con il bassista Jeremy Davis e il loro amico Kimee Read, mentre i fratelli Farro suonano a scuola.\nLa band si forma ufficialmente nel 2004 sotto il nome di Paramore con Hayley Williams come cantante, Josh Farro chitarrista, Zac Farro batterista e Jeremy Davis bassista; a loro si aggiunge successivamente Jason Bynum (chitarra ritmica). Il nome della band deriva dalla parola francese \"paramour\", che sta a significare \"amore segreto\".\nI ragazzi iniziano prestissimo ad esibirsi in numerosi spettacoli scolastici e locali fino ad arrivare alle \"rock venues\" pi\u00f9 importanti della loro zona, catturando infine l'attenzione di John Janick, fondatore della Fueled by Ramen, etichetta discografica con base in Florida, con la quale la band firma un contratto nell'aprile del 2005.\n\"All We Know Is Falling\" e \"The Summer Tic EP\" (2005-2006).\nNel 2005 la band si sposta quindi a Orlando per registrare il proprio album di debutto, ma poco dopo l'arrivo in Florida Jeremy Davis decide di lasciare la band per motivi personali. La band decide di basare la canzone \"All We Know\" e, successivamente, l'intero disco su questo episodio. Lavorando con James Wisner e Mike Green, i Paramore registrano l'album, \"All We Know Is Falling\", che viene pubblicato lo stesso anno, a luglio, mentre nello stesso tempo viene pubblicato il singolo \"Pressure\". Appena prima di partire in tour John Hembree entra a far parte della band come bassista. I Paramore iniziano cos\u00ec il tour promozionale, dividendo il palco con numerose band, tra cui Simple Plan e Straylight Run.\nDopo cinque mesi Jeremy Davis rientra a far parte della band, sostituendo Hembree. Intanto l'album ottiene un discreto successo, specialmente nel Regno Unito, grazie soprattutto a \"Pressure\" e al secondo singolo estratto dall'album, \"Emergency\". Alla fine del 2005 William \"Hunter\" Lamb rimpiazza Jason Bynum alla chitarra in seguito alla decisione di quest'ultimo di lasciare la band.\nIl 2 agosto 2006 i Paramore pubblicano il loro primo EP, chiamato \"The Summer Tic EP\", contenente tre tracce inedite (tra cui la cover di \"Stuck on You\" dei Failure) e la versione di \"Emergency\" cantata con lo scream del chitarrista Josh Farro. A fine anno viene pubblicato esclusivamente nel Regno Unito il terzo e ultimo singolo estratto dal loro album di debutto, \"All We Know\".\nDopo una lunga tourn\u00e9e internazionale terminata in promozione del loro album di debutto, all'inizio del 2007 i Paramore decidono di dedicarsi alla lavorazione del loro secondo album.\n\"Riot!\" (2007-2008).\nAll'inizio del 2007 Hunter Lamb lascia la band per sposarsi, ma la band non va alla ricerca di un sostituto, continuando come quartetto. Nello stesso periodo iniziano le registrazioni per il loro secondo album, \"Riot!\", scegliendo come produttore discografico David Bendeth, preferito a Neal Avron e Howard Benson. L'album viene pubblicato il 12 giugno negli Stati Uniti e il 25 giugno nel Regno Unito, debuttando alla ventesima posizione delle classifiche statunitensi e vendendo in una sola settimana 44.000 copie.\nIl 21 giugno 2007 viene estratto il primo singolo dal nuovo album, \"Misery Business\", che ottiene un enorme successo in tutto il mondo, facendo arrivare la fama della band anche in Europa, dove fino a quel momento era conosciuta solo nel Regno Unito. Il 30 luglio viene pubblicato il secondo singolo \"Hallelujah\", distribuito unicamente online e dalle emittenti televisive inglesi.\nNell'agosto 2007 MTV presenta i Paramore come \"Artist of the week\", mandando in onda spot ed esibizioni acustiche (filmate esclusivamente per l'occasione nel Queens, New York), affiggendo foto esclusive dei ragazzi nelle vetrate dello studio di Total Request Live a Times Square e organizzando un concerto che viene filmato per l'MTV Live. L'11 ottobre viene pubblicato il terzo singolo da \"Riot!\", \"Crushcrushcrush\".\nIn occasione del \"Riot! Tour\", il 17 febbraio 2008 la band tiene il suo primo concerto in Italia, al Music Drome di Milano. Dopo il tour in Europa la band torna nel Tennessee per registrare il video del quarto e ultimo singolo \"That's What You Get\", che viene pubblicato il 24 marzo 2008.\nLa band il 29 gennaio 2008 pubblica il suo primo album live, \"Live in the UK 2008\", disponibile in sole 1000 copie. A questo segue, nel novembre successivo, \"The Final Riot!\", un CD/DVD contenente un concerto dal vivo della band a Chicago e un documentario dietro le quinte che mostra la vita della band in tourn\u00e9e.\nTra l'aprile e il maggio del 2008 i Paramore girano gli Stati Uniti in tour con i Jimmy Eat World, mentre per il resto dell'estate si dedicano al \"The Final Riot! Tour\", che li vede esibirsi nelle maggiori citt\u00e0 degli Stati Uniti, accompagnati da band come Jack's Mannequin, Phantom Planet e Paper Route. Successivamente la band avr\u00e0 anche l'occasione di esibirsi per la prima volta anche in Sud America, prima di tornare negli Stati Uniti e chiudere il tour di successo intrapreso in supporto di \"Riot!\".\nNell'estate 2008 i Paramore registrano due nuove canzoni per la colonna sonora di \"Twilight\", film basato sulla celebre saga di vampiri scritta da Stephenie Meyer. I due brani sono rispettivamente \"Decode\" e \"I Caught myself\". Il primo, pubblicato come singolo, riscuote ancor pi\u00f9 successo degli ultimi singoli di \"Riot!\" e, accompagnato da un video musicale prodotto da Shane Drake, si aggiudica il disco di platino sia negli Stati Uniti (come \"Misery Business\") che in Australia. Hayley Williams ha dichiarato che la canzone riguarda la tensione, la rabbia e la confusione che impregna il rapporto di Bella ed Edward, i due protagonisti.\nNel 2008 la band vince il premio \"International Artist\" agli MTV Video Music Brasil e due premi ai Teen Choice Awards nelle categorie \"Rock Track\" e \"Rock Group\". Inoltre viene nominata agli MTV Video Music Awards Latin America nelle categorie \"Best New Artist - International\" e \"Best Rock Artist - International\" e agli MTV Europe Music Awards nella categoria \"Rock Out\". A fine anno la band ottiene la sua prima nomination ai Grammy Awards 2008, nella categoria \"Miglior artista esordiente\".\n\"Brand New Eyes\" (2009-2010).\nIl 29 marzo 2009 i Paramore iniziano le registrazioni del loro terzo album, \"Brand New Eyes\". L'album verr\u00e0 prodotto da Rob Cavallo, il noto produttore che nella sua carriera vanta importanti collaborazioni con artisti quali i Green Day, My Chemical Romance, Goo Goo Dolls, Alanis Morissette, Avril Lavigne e altri.\nIl 16 giugno Taylor York, da lungo compagno della band nei loro concerti in tutto il mondo, entra ufficialmente a far parte della band.\nIl gruppo annuncia la pubblicazione del suo terzo album in studio il 29 settembre 2009, mentre pubblica il primo singolo \"Ignorance\", di cui viene girato un video musicale pubblicato il 17 agosto 2009. In questo periodo viene proposta ai Paramore la composizione di un brano per \"\", sequel di \"Twilight\", ma la band rifiuta la richiesta.\nIl batterista Zac Farro si espresse a proposito in un'intervista a MTV:\nIn estate, dopo essere stati in tour negli Stati Uniti per aprire il reunion tour dei No Doubt culminato in tre serate consecutive al Verizon Wireless Amphitheater di Los Angeles, i Paramore partecipano al Summer Sonic Festival in Giappone.\nSi esibiscono inoltre in una location newyorkese dove suonano live un set acustico per un MTV Unplugged interamente loro dedicato.\nDopo l'arresto iniziale nella prima data a Pomona a causa di una laringite diagnosticata a Hayley Williams, i Paramore procedono a pieno ritmo il loro \"Brand New Eyes World Tour\". A novembre esce inoltre \"Brick by Boring Brick\", secondo singolo estratto dal nuovo album.\nA gennaio il loro singolo \"Decode\", incluso nella colonna sonora del film \"Twilight\", viene nominato ai Grammy Awards 2010 nella categoria \"Miglior canzone scritta per un film\", non riuscendo per\u00f2 ad aggiudicarsi il premio.\nIl 5 febbraio 2010 il chitarrista Josh Farro dichiara che si sarebbe assentato per un breve periodo dagli impegni della band per organizzare il suo matrimonio. Viene quindi momentaneamente sostituito da Justin York, fratello dell'altro chitarrista della band, Taylor York.\nIl 17 febbraio 2010 viene pubblicato il terzo singolo \"The Only Exception\", anticipato rispetto a quanto \u00e8 stato annunciato. Il brano ottiene un enorme successo in molti Paesi del mondo, aggiudicandosi il disco di platino sia negli Stati Uniti che in Australia. \"The Only Exception\" viene inoltre nominata ai Grammy Awards 2011 nella categoria \"Miglior interpretazione vocale pop di un gruppo\". Nel luglio 2010 la band pubblica il suo quarto singolo da \"Brand New Eyes\", \"Careful\", accompagnato da un video simile a quello dei precedenti singoli \"All We Know\" e \"Hallelujah\" (spezzoni di scene della band nel backstage, sul palco e in studio). Tra luglio e settembre, la band pubblica due EP: \"2010 Summer Tour EP\" e \"The Only Exception EP\", entrambi disponibili esclusivamente in versione digitale. Sempre nello stesso periodo, inoltre, si esibiscono all'Honda Civic Tour come headliners.\nIl 7 novembre 2010, in occasione degli MTV EMA 2010, i Paramore vincono nella categoria \"Alternative\". Pochi giorni dopo viene estratto il quinto e ultimo singolo da \"Brand New Eyes\", \"Playing God\". Il video del brano, girato nel novembre 2010 nella casa dei genitori di Hayley e diretto da Brandon Chesbro, \u00e8 l'ultimo a cui parteciperanno Josh e Zac Farro. Sempre nel 2010, i Paramore registrano una cover di \"You Ain't Woman Enough (To Take My Man)\", brano di Loretta Lynn, per l'album di cover dedicato alla cantante della Columbia Records, intitolato \"Coal Miner's Daughter: A Tribute to Loretta Lynn\".\nL'abbandono dei fratelli Farro.\nIl 18 dicembre 2010 un messaggio da Hayley, Jeremy e Taylor pubblicato attraverso il loro sito ufficiale afferma che Josh e Zac lasciano i Paramore. Nel messaggio i tre scrivono:\nTuttavia, Josh Farro non apprezza il messaggio lasciato dai tre, dichiarando che avrebbe voluto scrivere lui stesso qualcosa per giustificare la sua decisione di lasciare la band, ma che gli \u00e8 stato impedito; a questo proposito, il chitarrista pubblica un messaggio da parte sua e di Zac sul suo blog, raccontando di aver lasciato la band perch\u00e9 \"ci\u00f2 che \u00e8 iniziato in modo naturale in qualche modo si \u00e8 trasformato in un prodotto fabbricato di un'etichetta discografica, muovendosi sulle falde del sogno di Hayley\", aggiungendo che Williams negli anni ha imposto alcuni testi non condivisi spiritualmente dal chitarrista durante la scrittura dei loro brani e che pubblicava false dichiarazioni sulla solidit\u00e0 del rapporto tra i membri del gruppo. Successivamente Zac Farro ha dichiarato in un'intervista che il fratello si \u00e8 scusato personalmente con Williams, Davis e Taylor per le sue affermazioni, dichiarando di essere stato troppo trascinato dalle emozioni del momento.\nAll'annuncio dell'uscita dei Farro dalla band, i Paramore confermano inoltre che non hanno intenzione di sciogliersi, e il tour in Sud America, che terr\u00e0 occupata la band sino al marzo 2011, non verr\u00e0 annullato. Dopo qualche giorno vengono presentati i sostituti dei fratelli Farro per il tour: Justin York (fratello di Taylor) alla chitarra ritmica e Josh Freese (membro degli A Perfect Circle) alla batteria. Quest'ultimo verr\u00e0 successivamente sostituito dal polistrumentista britannico Jason Pierce a partire da giugno 2011. Inoltre Hayley Williams afferma che nel 2011 inizieranno le registrazioni per del nuovo materiale, e che \"i tre membri rimasti sono pronti per iniziare un nuovo capitolo del loro grande viaggio\".\n\"Singles Club\" (2011).\nIl 5 gennaio 2011 i Paramore vincono il premio come \"Best Rock Band\" ai People's Choice Awards.\nIl 10 gennaio, in un'intervista a MTV, Hayley Williams annuncia che, nonostante abbia perso due dei suoi membri fondatori, la band comincer\u00e0 a registrare nuova musica gi\u00e0 nei mesi successivi, anche se non precisa se pubblicheranno un nuovo album nel corso dell'anno o solo qualche singolo. La cantante dichiara anche, nella stessa intervista, che i Paramore cambieranno leggermente il loro stile, ma si baseranno sempre sugli stessi suoni di sempre.\nIl 17 febbraio Hayley Williams conferma che la band torner\u00e0 negli studi di registrazione appena finito il tour in Sud America per registrare qualche canzone per la prossima estate. Una delle nuove canzoni sar\u00e0 \"In the Mourning\", che Hayley ha presentato in parte sia sulla sua pagina di Tumblr che sul sito ufficiale della band tramite un video. Il 21 marzo i Paramore annunciano sui principali social network che sono gi\u00e0 al lavoro con il produttore Rob Cavallo negli studi di Los Angeles per registrare alcune nuove canzoni che pubblicheranno entro la fine dell'anno.\nIl 26 maggio i Paramore annunciano un nuovo singolo, \"Monster\". Pubblicata il 7 giugno, la canzone viene inclusa nella colonna sonora del film \"Transformers 3\". A giugno Hayley annuncia che la band \u00e8 al lavoro per il quarto album, aggiungendo che potrebbe essere pubblicato gi\u00e0 nel corso del 2012. In estate la band si dedica all'ultima parte del suo Brand New Eyes World Tour, partecipando anche al Warped Tour del 2011. In agosto riceve inoltre i premi \"Favorite Rock Band\" e \"Favorite Rock Track\" (quest'ultimo per \"Monster\") ai Teen Choice Awards 2011.\nL'11 ottobre 2011 la band annuncia sul suo sito ufficiale una serie di tre nuovi singoli, chiamata \"Singles Club\". Il primo singolo (pubblicato il giorno stesso) \u00e8 \"Renegade\", seguito da \"Hello Cold World\" (7 novembre) e \"In the Mourning\", uscito il 5 dicembre.\nIl 13 dicembre arrivano alla seconda posizione nella categoria \"Best Live MTV Performance 2011\" con l'esibizione live di \"Brick by Boring Brick\" al \"Fueled by Ramen 15th Anniversary Concert\", tenutosi a settembre.\n\"Paramore\" (2012-2015).\nDopo vari incontri per la scelta di un produttore, il 18 aprile 2012 Hayley Williams annuncia che il produttore per il prossimo album sar\u00e0 Justin Meldal-Johnsen. Il 29 giugno Hayley, tramite la pagina Instagram ufficiale della band, annuncia che Ilan Rubin sar\u00e0 invece il batterista per il loro quarto album in studio. In agosto la band divide il lavoro in studio con alcune esibizioni dal vivo, partecipando da headliner al Festival di Reading e Leeds, il Belsonic Festival a Belfast e l'Edinburgh Corn Exchange. Proprio in questi concerti fa il suo debutto come turnista con i Paramore il batterista Hayden Scott, che insieme ai confermati Jon Howard (tastiere, percussioni e chitarra ritmica) e Justin York (chitarra ritmica) sosterr\u00e0 la band durante i successivi tour.\nAll'inizio di novembre i Paramore annunciano tramite Twitter che le registrazioni per il quarto album sono state concluse, mentre il 6 dicembre annunciano il titolo del loro nuovo lavoro, \"Paramore\", e la sua data di uscita, fissata per il 9 aprile 2013. L'album viene anticipato dal singolo \"Now\", che viene pubblicato il 22 gennaio.\nVerso la fine di febbraio i Paramore danno inizio al loro \"Paramore World Tour\" in Asia e in Australia. Dopo aver portato al debutto l'inedito \"Still into You\" al South by Southwest del 13 marzo, il 14 marzo la band pubblica su YouTube un video con il testo del nuovo brano, che viene estratto come secondo singolo estratto da \"Paramore\" lo stesso giorno.\n\"Paramore\" si rivela dalla sua prima settimana di uscita il disco di maggior successo della band, debuttando direttamente al primo posto della Billboard 200 e raggiungendo tale risultato anche in Irlanda, Regno Unito, Nuova Zelanda, Australia, Argentina, Brasile e Messico. A met\u00e0 anno, \"Paramore\" viene eletto come miglior disco della prima met\u00e0 del 2013 da \"Alternative Press\". Successivamente arriva secondo nella classifica annuale della medesima rivista e primo nella classifica dei migliori album rock del 2013 stilata da \"Entertainment Weekly\".\nL'11 agosto i Paramore si esibiscono a Los Angeles con \"Still into You\" in occasione dei Teen Choice Awards 2013, durante i quali ricevono il premio nella categoria \"Choice Rock Group\", per poi dedicarsi, dopo una breve pausa in agosto, al loro tour autunnale in Europa e al \"The Self-Titled Tour\" in Nord America, con oltre 25 date tra Stati Uniti e Canada. Durante il tour europeo viene girato il video ufficiale per il terzo singolo estratto da \"Paramore\", intitolato \"Daydreaming\" e pubblicato il 2 dicembre 2013 esclusivamente nel Regno Unito. A questo segue il quarto singolo \"Ain't It Fun\", che dopo un'anticipazione di oltre due mesi viene pubblicato nel febbraio 2014. Il brano, nel giro di qualche mese, conquista le classifiche statunitensi e arriva al decimo posto della Billboard Hot 100 e alla prima della Rock Songs, stabilendo un nuovo record per la band.\nDopo un breve tour in Oceania, nel marzo 2014 la band organizza sulla Norwegian Pearl per la \"Parahoy!\", una crociera di quattro giorni durante la quale si esibisce accompagnata da gruppi come Tegan and Sara, New Found Glory, Shiny Toy Guns e mewithoutYou. Il 19 aprile partecipano per il secondo anno consecutivo al Record Store Day, pubblicando per l'occasione un 12 pollici del loro ultimo singolo \"Ain't It Fun\", vinile caratterizzato dal singolare aspetto di un disco spezzato in due, design ispirato al video musicale pubblicato per il brano a gennaio. Successivamente la band si dedica a qualche apparizione in radio e in televisione per poi imbarcarsi per tutta l'estate in una lunga serie di concerti negli Stati Uniti d'America, in collaborazione con i Fall Out Boy e supportati dal gruppo danese New Politics, per il loro \"Monumentour\". Il 22 e il 23 agosto partecipano per la seconda volta in carriera da headliner ai festival di Reading e Leeds.\nIl 24 novembre 2014 viene pubblicata la versione deluxe di \"Paramore\" contenente, tra le varie tracce bonus, una versione in duetto del brano \"Hate to See Your Heart Break\" con la cantante dei Civil Wars Joy Williams. Nel gennaio 2015 arriva la quarta candidatura a un Grammy Award della carriera dei Paramore, con la nomination di \"Ain't It Fun\" al Grammy Award alla miglior canzone rock. L'8 febbraio 2015 il singolo di successo viene proclamato vincitore, valendo alla band il suo primo Grammy Award. La Williams diventa dunque la prima donna dal 1999 a vincere in tale categoria.\nCon un'ultima serie di concerti tenutasi tra aprile e maggio 2015, la band dichiara concluso il ciclo dell'album \"Paramore\", in favore dell'inizio dei lavori a un nuovo progetto.\nIl secondo abbandono di Jeremy Davis.\nIl 14 dicembre 2015 viene annunciato sulla pagina ufficiale dei Paramore su Facebook che Jeremy Davis, bassista e membro fondatore del gruppo, ha ufficialmente lasciato la formazione:\nRingraziando i fan per il supporto datogli negli anni precedenti, i rimanenti componenti Hayley Williams e Taylor York annunciano inoltre che non verr\u00e0 annullato n\u00e9 rinviato alcuno degli impegni dal vivo precedentemente fissati, per i quali viene ingaggiato come turnista il bassista Joey Howard.\nNel marzo 2016 Jeremy Davis apre una causa legale ai danni dei Paramore, dichiarando di avere diritto a essere considerato comproprietario della band insieme a Hayley Williams (che \u00e8 sempre stata l'unico membro dei Paramore messo sotto contratto dall'Atlantic Records) e a continuare quindi a beneficiare anche dei futuri introiti dei loro lavori e tourn\u00e9e. Dichiara inoltre di essere coautore di tutti i brani dell'ultimo album, per i quali invece non \u00e8 stato accreditato, non ricevendo gli introiti previsti.\n\"After Laughter\", il ritorno di Zac Farro e la pausa (2016-presente).\nI Paramore si esibiscono dal vivo per la prima volta senza Davis dal 5 al 9 marzo 2016 in occasione di una seconda \"Parahoy!\" nel Mar dei Caraibi, questa volta accompagnati dai Chvrches, gli X Ambassadors, Lights, Vacationer, e i riconfermati New Found Glory e mewithoutYou. Di ritorno dalla crociera, Hayley Williams annuncia sul suo profilo Twitter che il gruppo inizier\u00e0 presto i lavori per un quinto album di inediti. Da fine marzo stesso, Williams e York entrano in studio a Nashville, Tennessee, per scrivere e provare delle nuove demo, raggiunti tra maggio e giugno dal produttore Justin Meldal-Johnsen e dall'ex batterista del gruppo, Zac Farro, del quale viene ufficializzato il ritorno nella formazione nel febbraio 2017. In un'intervista al \"New York Time\", Farro ha cos\u00ec commentato il suo ritorno:\nIl 19 aprile 2017 viene annunciata la pubblicazione del quinto album di inediti dei Paramore, intitolato \"After Laughter\" e pubblicato il 12 maggio dalla Fueled by Ramen. Il disco viene anticipato dai singoli \"Hard Times\", pubblicato in contemporanea all'annuncio, e \"Told You So\", seguiti a giugno dal terzo singolo \"Fake Happy\".\nDopo la chiusura dell\"'After Laughter Tour\" alla fine dell'estate 2018, il gruppo entra in un momentaneo periodo di pausa artistica, mentre la cantante Hayley Williams si appresta all'inizio di una carriera da solista nel 2020.\nStile e influenze.\nIl genere musicale della band \u00e8 generalmente definito come un intreccio tra sonorit\u00e0 pop punk, rock ed emo. Il \"New York Times\" descrive i Paramore come una band che, pur suonando emo, minimizza il tumulto emotivo di tale genere con uno stile forte, energetico e instancabile.\nHayley e Zac, in un'intervista per la rivista italiana \"Rock Sound\", hanno dichiarato di essere stati profondamente influenzati da Sunny Day Real Estate (in particolare dal loro album \"The Rising Tide\"), No Doubt, Foo Fighters, Death Cab for Cutie e Jimmy Eat World.\nTutti i componenti del gruppo sono cristiani, e in un'intervista della BBC del 2008 Josh Farro ha affermato:\nDopo l'uscita dalla formazione dei fratelli Farro, la musica della band \u00e8 mutata sensibilmente, accogliendo influenze da elettronica, pop e indie, avvicinandosi a nuovi generi come la new wave e discostandosi dall'emo e dal pop punk che hanno caratterizzato la prima met\u00e0 della loro carriera. Anche dopo l'uscita di Jeremy Davis e il ritorno di Zac Farro, i Paramore hanno continuato su tale percorso portando anzi, in aggiunta alla propria musica, anche sonorit\u00e0 pop tipiche degli anni settanta e ottanta, ispirandosi ad artisti di quel periodo quali Talking Heads, Tom Tom Club, Cyndi Lauper e Blondie. Nel 2017, il chitarrista Taylor York ha definito la musica del gruppo \u00abtroppo rock per essere definita pop e troppo pop per essere definita rock\u00bb."}
{"id": "1827398", "revid": "729019", "url": "https://it.wikipedia.org/wiki?curid=1827398", "title": "Castello Theodoli", "text": "Il castello Theodoli \u00e8 un castello di Sambuci, in provincia di Roma.\nStoria.\nIl castello viene gi\u00e0 menzionato in una lapide del 1052 sulla facciata della Chiesa di Santa Scolastica, come propriet\u00e0 dell'Abbazia.\nNel XII secolo il feudo pass\u00f2 ai D'Antiochia che furono i primi a gettare le basi dell'attuale fortezza, ma nel 1541 il feudo venne ceduto ai Mareri per essere acquistato dieci anni dopo dal vescovo di Sulmona Pompeo Zambeccari.\nNel XVI secolo il feudo diviene propriet\u00e0 degli Astalli e nel 1654 il cardinale Camillo Astalli, segretario di Papa Innocenzo X, lo scelse come propria dimora. Il castello sub\u00ec varie ristrutturazioni per assumere l'aspetto di una villa signorile, infatti fu allestito un giardino all'italiana e un'elegante loggia in stile barocco. Durante la ristrutturazione furono inoltre allestite:\ntutte opera di Giovanni Angelo Canini, apprendista del Domenichino, ad eccezione del Salone del Carro del Sole, che \u00e8 opera invece di Mario de' Fiori e fu portato l\u00ec nel 1883, dopo la distruzione del Palazzo Theodoli di Roma tra il 1881 e il 1882\nNel XVIII secolo il castello pass\u00f2 ai Piccolomini e infine nel 1878 i proprietari divennero i Theodoli. Girolamo Theodoli orn\u00f2 ulteriormente il giardino aggiungendo 4 statue raffiguranti le stagioni ed un boschetto.\nDurante la Seconda Guerra Mondiale il castello subisce gravi danni poich\u00e9 era stato usato dai tedeschi per nascondere i carri armati provenienti da Montecassino.\nIl parco del castello, noto come \"La Villa\", diviene parco comunale nel 1991, misura 54 650 m2 ed \u00e8 ancora ornato da due siepi raffiguranti le ruote dello stemma dei Theodoli e i tre cerchi dello stemma degli Astalli.\nAspetto.\nIl castello \u00e8 a pianta rettangolare con torri di avvistamento ai 4 angoli.\n\u00c8 suddiviso su 3 piani:"}
{"id": "1827400", "revid": "1982", "url": "https://it.wikipedia.org/wiki?curid=1827400", "title": "Miscela olio&amp;benzina", "text": ""}
{"id": "1827404", "revid": "90919", "url": "https://it.wikipedia.org/wiki?curid=1827404", "title": "Stati Uniti del Messico", "text": ""}
{"id": "1827409", "revid": "767487", "url": "https://it.wikipedia.org/wiki?curid=1827409", "title": "Franco Niell", "text": "Caratteristiche tecniche.\n\u00c8 una prima punta che pu\u00f2 essere impiegata come ala."}
{"id": "1827413", "revid": "28057", "url": "https://it.wikipedia.org/wiki?curid=1827413", "title": "Michael Smith (chimico)", "text": "Smith ha ricevuto il Premio Nobel per la chimica nel 1993 per \"i suoi studi sulla mutagenesi a seguito della riorganizzazione degli oligonucleotidi e le sue implicazioni nello studio delle proteine\".\nBiografia.\nNato a Blackpool, in Inghilterra, ricevette il suo Ph.D. nel 1956 dall'Universit\u00e0 di Manchester. Nel 1987 divenne il Direttore del laboratorio biotecnologico dell'Universit\u00e0 della Columbia Britannica."}
{"id": "1827415", "revid": "767487", "url": "https://it.wikipedia.org/wiki?curid=1827415", "title": "Gonzalo Peralta", "text": "\u00c8 scomparso nel 2016 all'et\u00e0 di 36 anni a seguito di una leucemia."}
{"id": "1827416", "revid": "466539", "url": "https://it.wikipedia.org/wiki?curid=1827416", "title": "Banca Cattolica del Veneto", "text": "La Banca Cattolica del Veneto \u00e8 stata un'importante banca privata italiana, dall'originaria ispirazione religiosa.\nStoria.\nFondato nel 1892 con il nome di \"Banca Cattolica Vicentina\", l'istituto inizialmente si ispirava a principi di solidariet\u00e0 e collaborazione tra i cittadini e le forze produttive di area, appunto, cattolica presenti nella diocesi di Vicenza.\nInizialmente l'attivit\u00e0 fu simile a quella di una Societ\u00e0 di Mutuo Soccorso, con molte richieste di prestiti non sufficientemente equilibrate dai depositi amministrati, cosa che port\u00f2 a pericolose oscillazioni nell'andamento dei conti economici, causati anche da alcuni investimenti sbagliati.\nCon il passare degli anni la Banca miglior\u00f2 le proprie capacit\u00e0 di gestione, mediando tra le opere di solidariet\u00e0 e le esigenze di redditivit\u00e0 del bilancio, espandendo nel contempo la propria rete di sportelli nella provincia di Vicenza (la prima Filiale al di fuori del capoluogo berico fu quella di Schio), ed iniziando una politica di acquisizioni con il piccolo Banco S. Bassiano di Bassano del Grappa, incorporato nel 1913.\nL'istituto arriv\u00f2 alla fine degli anni venti del XX secolo ad essere considerato il migliore tra le molte banche confessionali del triveneto e l'unico in grado di aiutare (mediante acquisizioni) altre piccole banche cattoliche locali messe in difficolt\u00e0 dalla crisi del 1929. Incorpor\u00f2 quindi nel 1930 la Banca Cadorina di Pieve di Cadore, la Banca Cattolica Atestina di Este e la Banca Cattolica di Udine, raggiungendo una dimensione regionale (al tempo l'attuale Friuli faceva parte della Venezia Euganea intesa come Veneto), cosa che venne rispecchiata con il cambio di denominazione sociale in \"Banca Cattolica del Veneto\", in sigla B.C.V..\nLe altre incorporazioni prima della Seconda Guerra Mondiale furono la Banca Cattolica di San Liberale (Treviso), la Banca provinciale di Belluno e la Banca Feltrina (Feltre) nel 1931; la Banca Depositi e Prestiti di Feltre nel 1936; la Banca Depositi e Prestiti G. Fabris &amp; C. e la Banca Bassanese A. Girardello &amp; C., entrambe di Bassano del Grappa, nel 1938.\nDopo la guerra vennero incorporate la Banca Agricola Distrettuale di Dolo nel 1946, la Banca Veneziana di Crediti e Conti Correnti nel 1948 (Venezia), la Banca Mandamentale di Maniago e Sacile nel 1950 e la Banca San Daniele di San Daniele del Friuli nel 1951.\nNel 1969 fu infine incorporata la Cassa Rurale di Camisano Vicentino (Vicenza), che era stata posta in liquidazione coatta.\nQuesta evoluzione \u2014 che port\u00f2 la B.C.V. a modificare la propria funzione da aiuto ai soci, gravitanti attorno all'associazionismo cattolico, a motore dello sviluppo industriale e commerciale del territorio \u2014 avvenne quasi completamente sotto la guida di Secondo Piovesan (Alessandria, 27 marzo 1893 - Vicenza, 11 marzo 1976). Assunto quindicenne nella Banca nel 1908, ne arriv\u00f2 ai massimi vertici nel 1930 come Direttore Generale e quale Amministratore Delegato dal 1947 fino al 1972, quando lasci\u00f2 la direzione attiva con la qualifica di Presidente Onorario.\nGli sportelli passarono da 111 nel 1940 a 152 nel 1965 ed a 204 nel 1989, portando la B.C.V. ad essere presente in tutto il Veneto ed il Friuli-Venezia Giulia, e ad avere anche - negli ultimi anni di vita autonoma - alcune filiali in Trentino-Alto Adige, Emilia, a Roma e a Milano.\nNel 1977 la \"Cattolica del Veneto\" era la ventesima banca italiana per raccolta.\nLa Banca celebr\u00f2 il proprio 90\u00ba anniversario di fondazione (1982) acquistando una raccolta di quadri del caratterista veneziano Pietro Longhi, attualmente in mostra nelle gallerie di palazzo Leoni Montanari, sede storica della Banca. La B.C.V. non avrebbe per\u00f2 visto il centenario di vita, mancandolo di appena un paio d'anni, per la fusione per incorporazione con il Nuovo Banco Ambrosiano.\nFusione con il Nuovo Banco Ambrosiano.\nLa B.C.V. era controllata fin dalla met\u00e0 degli anni settanta dal Banco Ambrosiano, banca milanese dalle identiche radici di ispirazione cattolica, fondata nel 1896; sotto la direzione generale di Vahan Pasargiklian, dirigente di origine armena gi\u00e0 a capo della Banca Popolare di Milano, la B.C.V. conobbe ulteriore crescita economica ed innovazioni nelle procedure lavorative.\nIl Banco Ambrosiano entr\u00f2 in crisi, con le note vicende legate alla gestione di Roberto Calvi; dichiarato insolvente il 6 agosto 1982, venne rifondato lo stesso giorno - grazie anche all'apporto finanziario della banca veneta, vera e propria \"gallina dalle uova d'oro\" - come Nuovo Banco Ambrosiano sotto la guida di Giovanni Bazoli, banchiere bresciano pure di matrice cattolica formatosi all'interno della Banca San Paolo di Brescia.\nSuccessivamente la B.C.V. fu una delle prime Banche ad essere coinvolte nel processo di riassetto del settore del credito in Italia, fino ad allora assai frammentato. La \"fusione per incorporazione\" della Banca Cattolica del Veneto nel Nuovo Banco Ambrosiano si concretizz\u00f2 alla fine del 1989 dando vita, a far data dal 1\u00ba gennaio 1990, al Banco Ambrosiano Veneto.\nLa presidenza e la direzione generale furono portate a Milano mentre la sede sociale e legale fu mantenuta a Vicenza, citt\u00e0 che per\u00f2 di fatto \"perse\" questo proprio storico istituto, che vide quale suo ultimo Presidente il docente veneziano Feliciano Benvenuti.\nSuccessive evoluzioni societarie portarono l'originaria B.C.V. a confluire nell'attuale Intesa Sanpaolo."}
{"id": "1827418", "revid": "12064", "url": "https://it.wikipedia.org/wiki?curid=1827418", "title": "Principio di complementariet\u00e0", "text": ""}
{"id": "1827421", "revid": "1983214", "url": "https://it.wikipedia.org/wiki?curid=1827421", "title": "Franco Asciutti", "text": "Incarichi parlamentari.\nEletto senatore nel 1996 per Forza Italia nella XIII Legislatura \u00e8 stato membro prima e vicepresidente poi della 7\u00aa Commissione permanente (Istruzione pubblica, beni culturali), membro della 10\u00aa Commissione permanente (Industria, commercio, turismo) e della Commissione parlamentare di inchiesta sul ciclo dei rifiuti e sulle attivit\u00e0 illecite ad esso connesse\nConfermato senatore nel 2001 nelle liste di Forza Italia nella XIV Legislatura \u00e8 stato membro prima e presidente poi della 7\u00aa Commissione permanente (Istruzione pubblica, beni culturali), membro della Commissione speciale per l'esame di disegni di legge di conversione di decreti-legge e della Commissione parlamentare di inchiesta sul ciclo dei rifiuti e sulle attivit\u00e0 illecite ad esso connesse\nRieletto senatore nel 2006 per Forza Italia nella XV Legislatura \u00e8 stato componente della 7\u00aa Commissione permanente (Istruzione pubblica, beni culturali) e della Commissione parlamentare di inchiesta sul ciclo dei rifiuti e sulle attivit\u00e0 illecite ad esso connesse.\nUlteriormente confermato senatore nel 2008 nelle liste del Popolo della Libert\u00e0, nella XVI Legislatura \u00e8 membro della 7\u00aa Commissione permanente (Istruzione pubblica, beni culturali).\nAsciutti \u00e8 relatore insieme a Paolo Tancredi (PdL), Mauro Agostini (PD) e Vittoria Franco (PD) del ddl Omnibus approvato al Senato il 20/4/11 con 163 si, 134 no e nessun astenuto dopo che il governo ha posto la questione di fiducia."}
{"id": "1827427", "revid": "287204", "url": "https://it.wikipedia.org/wiki?curid=1827427", "title": "Race of Champions 1975", "text": "La Race of Champions 1975 (\"X British Airways/Daily Mail Race of Champions\") \u00e8 stata una gara di Formula 1, non valida per il campionato del mondo, che \u00e8 stata disputata il 16 marzo 1975 sul Circuito di Brands Hatch, nel Regno Unito. Vi parteciparono anche vetture di Formula 5000.\nLa gara venne vinta da Tom Pryce su Shadow-Ford Cosworth; questa fu l'unica gara di Formula 1, anche se non valida per il campionato mondiale, vinta da Pryce. Essa rappresent\u00f2, anche, la prima vittoria per la Shadow, in una gara di F1. Il pilota gallese fece segnare anche la \"pole\" e il giro pi\u00f9 veloce.\nVigilia.\nAspetti tecnici.\nLa Safir Engineering, una casa automobilistica inglese, aveva acquistato, ribattezzandola, la Token RJ02, che aveva corso nel campionato mondiale del . La Safir non prese, invece, mai parte a gare valide per il mondiale. La Hill ribattezz\u00f2 ufficialmente la Lola T371, utilizzata nel Gran Premio del Sudafrica, col proprio nome di Hill GH1, debuttando perci\u00f2 come costruttore.\nAspetti sportivi.\nLa gara rappresent\u00f2 l'esordio stagionale per la F1 in Europa, dopo i tre primi gran premi del mondiale, corsi in sud America e Sudafrica.\nA completare il campo dei partenti vi furono quattro vetture di Formula 5000, tutte guidate da piloti che aveva gi\u00e0 corso in gran premi di Formula 1 negli anni precedenti. Emerson Fittipaldi si lament\u00f2 per la presenza di queste vetture, considerate troppo lente rispetto a quelle della Formula 1. Il giorno precedente la gara le vetture di Formula 5000 disputarono la prima gara del loro campionato britannico, vinta da Ian Ashley, su Lola-Chevrolet. Alla gara non partecip\u00f2, tra i piloti iscritti alla Race of Champions con una vettura di F5000, il solo Vern Schuppan.\nPiloti e team.\nLa McLaren, la Lotus, la Shadow, la Stanley-BRM, la Surtees e la Penske iscrissero alla gara i piloti titolari nel mondiale. La Williams affianc\u00f2 a Arturo Merzario un altro pilota italiano Maurizio Flammini. La Tyrrell iscrisse il solo Jody Scheckter, cos\u00ec come la March port\u00f2 la sola Lella Lombardi e la Hill Rolf Stommelen. Si rividero l'Ensign, che aveva dato \"forfait\", nei primi tre gran premi della stagione, validi per il mondiale, che fece debuttare Roelof Wunderink, e la Lyncar. Al volante della Safir vi fu l'esordio per Tony Trimmer.\nNon parteciparono invece alcune delle pi\u00f9 importanti scuderie che disputavano il mondiale, come la Ferrari, la Brabham e la Hesketh.\nI seguenti piloti e costruttori vennero iscritti alla gara:\nQualifiche.\nResoconto.\nLa \"pole\" venne conquistata da Tom Pryce, su Shadow. La casa anglo-americana aveva gi\u00e0 ottenunto due \"pole\" consecutive, nelle prime due gare valide per il mondiale, disputate in America del Sud, per\u00f2 con l'altro suo pilota, Jean-Pierre Jarier. Uno dei piloti pi\u00f9 contrari alla decisione di far correre le vetture di F5000, il campione del mondo in carica, il brasiliano Emerson Fittipaldi, si qualific\u00f2 solo al 17\u00ba posto in griglia, e part\u00ec dietro a tutti e 4 i piloti della F5000.\nRisultati.\nNella sessione di qualifica si \u00e8 avuta questa situazione: \nGara.\nResoconto.\nIl weekend di gara fu caratterizzato da tempo invernale con pioggia, vento e anche spruzzate di neve, tanto che la partenza venne posticipata a causa di una nevicata. Ci\u00f2 complic\u00f2 le scelte dei team in merito agli pneumatici.\nAlla partenza Jacky Ickx pass\u00f2 a condurre, davanti a Ronnie Peterson mentre nel mezzo dello schieramento Bels\u00f8 venne tamponato, e costretto cos\u00ec al ritiro, da Jochen Mass; anche il tedesco decise per il ritiro pur non avendo grossi danni sulla vettura. In seguito all'incidente si decise di vietare corse con la presenza in contemporanea di vetture di Formula 1 e Formula 5000.\nJody Scheckter prese la testa al termine del primo giro, davanti a Pryce. I due erano gli unici piloti che montavano gomme \"slick\". Al giro 26 il sudafricano della Tyrrell-Ford Cosworth ruppe il propulsore; ci\u00f2 dette via libera a Pryce, visto che tutti gli altri piloti dovettere attardarsi per cambiare gli pneumatici. L'altro pilota della Shadow, Jarier resistette in terza posizione fino al 36\u00ba giro, ma successivamente, un problema tecnico lo costrinse al ritiro. Scal\u00f2 in terza posizione Peterson, che per\u00f2, a due giri dal termine, sub\u00ec un sorpasso da John Watson alla \"Druids Bend\". Il migliore con le vetture di F5000 fu David Purley, undicesimo a 6 giri dal primo.\nRisultati.\nI risultati del gran premio sono i seguenti:"}
{"id": "1827429", "revid": "767487", "url": "https://it.wikipedia.org/wiki?curid=1827429", "title": "Marc Burch", "text": ""}
{"id": "1827430", "revid": "1473943", "url": "https://it.wikipedia.org/wiki?curid=1827430", "title": "Ennio Dal Bianco", "text": "Carriera.\nGiocatore.\nCresciuto nel Lanerossi Vicenza, si fa le ossa tra i pali del Pordenone e del Giorgione prima di tornare in maglia biancorossa. Il primo anno da titolare lo gioca in Serie C1 prima di un anno di interruzione per l'esperienza in Serie B col Padova, che poi lo sceglier\u00e0 in futuro quale secondo portiere negli anni della promozione e della permanenza nella massima serie, chiuso dal primo portiere Adriano Bonaiuti.\nConta 3 presenze in Serie A, nelle quali ha subito 8 reti. Il debutto risale al 7 maggio 1995, con l'ingresso, in sostituzione dell'espulso Adriano Bonaiuti, al 71' della trasferta contro il Cagliari, che era in vantaggio per 1-0 ed avrebbe raddoppiato all'88'. Torna in campo il 14 aprile 1996, all'inizio del secondo tempo della sfida sul campo dell'Inter, che vinceva per 4-1 ed avrebbe chiuso sull'8-2, mentre il successivo 20 aprile disputa per intero la gara casalinga persa per 3-2 contro l'Udinese.\nHa inoltre totalizzato 25 presenze in Serie B, 9 col Vicenza e 16 col Padova.\nAllenatore.\nIntrapresa la carriera di allenatore ha guidato Thiene, squadra della sua citt\u00e0 natale, Chioggia Sottomarina e Bassano Virtus dove viene esonerato dopo poche giornate.\nAltro.\nSi \u00e8 laureato in Scienza della Salute nel giugno 1999. Nello stesso anno apre un centro di Sport Benessere e Salute."}
{"id": "1827431", "revid": "123187971", "url": "https://it.wikipedia.org/wiki?curid=1827431", "title": "Tony Award al miglior musical", "text": "Il Tony Award al miglior musical (\"Tony Award for Best musical\") \u00e8 una categoria del Tony Award, e un premio che dal 1949 celebra il musical considerato il migliore della stagione a Broadway.\nPrimati.\nAlcuni record segnalati:"}
{"id": "1827432", "revid": "716642", "url": "https://it.wikipedia.org/wiki?curid=1827432", "title": "Frank Marshall", "text": ""}
{"id": "1827434", "revid": "599013", "url": "https://it.wikipedia.org/wiki?curid=1827434", "title": "Domenic Mediate", "text": ""}
{"id": "1827436", "revid": "123218432", "url": "https://it.wikipedia.org/wiki?curid=1827436", "title": "Bauscia", "text": "Bauscia (in italiano ; in lombardo , spesso reso \"ba\u00fcscia\") \u00e8 un vocabolo dialettale utilizzato nel XX secolo nella zona della Brianza, in particolar modo a Lissone (citt\u00e0 storica del mobile e dell'arredamento), per indicare le persone che, in cambio di ricompense in denaro, aiutavano i forestieri nella ricerca di botteghe e artigiani. I \"ba\u00fcscia\" erano soliti disporsi ai confini della citt\u00e0 per poter abbordare i turisti e far loro da c\"icerone\", in alcuni casi accompagnandoli direttamente.\n\u00c8 inoltre un vocabolo dialettale, attestato in area lombarda, con cui si designa una persona che si d\u00e0 delle arie, uno sbruffone, un fanfarone. A volte si trova anche nelle varianti \u2018\u2019bascia\u2019\u2019 e \u2018\u2019basia\u2019\u2019. Letteralmente significa \"saliva\", \"bavetta\" o in base alle aeree geografiche anche \u2018\u2019sputo\u2019\u2019.\n\"Ba\u00fcscia\" indica in senso ironico anche una tipologia di piccolo imprenditore poco aperto alle innovazioni, egocentrico, che non ama collaborare o condividere decisioni. Tipicamente, \u00e8 un soggetto che vuole decidere e intervenire anche nelle aree aziendali di cui non ha competenza. La trasformazione in \"ba\u00fcscia\" avviene soprattutto quando la piccola impresa ha una crescita e assume una dimensione industriale, necessitando cos\u00ec di diversificare e diramare i processi produttivi.\nAccezione calcistica.\nIl vocabolo \u00e8 particolarmente attestato e utilizzato nel gergo sportivo, con riferimento al club calcistico dell'. Per lunghi decenni del XX secolo, e segnatamente a partire dagli anni venti, i tifosi milanisti furono prevalentemente di estrazione proletaria; per questo motivo dagli interisti essi venivano soprannominati \"casciavit\" (cacciaviti) allo scopo di sottolinearne l'origine popolare. I milanisti, viceversa, chiamavano \"ba\u00fcscia\" i rivali, per rimarcarne l'estrazione sociale pi\u00f9 elevata, essendo allora la tifoseria nerazzurra composta perlopi\u00f9 dalla media borghesia. In quegli anni il divario tra le due componenti sociali and\u00f2 consolidandosi anche sul piano dei risultati sportivi, poich\u00e9 l'Inter conquist\u00f2 5 scudetti mentre il dovette attendere molti anni (dal 1907 al 1951) prima di giungere alla vittoria di un campionato di calcio.\nFu il giornalista sportivo Gianni Brera, attorno ai primi anni sessanta, a rilanciare la dicotomia tra \"ba\u00fcscia\" e \"casciavit\", vale a dire tra i borghesi e il popolo della Milano ritratta in \"Romanzo popolare\" con Ugo Tognazzi, la \"gent\" (la gente intesa come il popolo), secondo la celebre formula utilizzata dal commediografo e autore teatrale Carlo Bertolazzi. Vissuto nella prima met\u00e0 del Novecento, Bertolazzi la utilizz\u00f2 in alcune sue opere, come \"El nost Milan\" (divisa in 2 parti: \"La gent\" e \"I sciuri\").\nQuesta distinzione terminologica tra le due tipologie di tifosi andr\u00e0 spegnendosi sul finire degli anni cinquanta insieme alla riconfigurazione dell'assetto sociale ed economico dell'Italia del miracolo economico e della realt\u00e0 lombarda, sino a divenire immediatamente inutilizzabile se non con intenzioni puramente burlesche."}
{"id": "1827438", "revid": "599013", "url": "https://it.wikipedia.org/wiki?curid=1827438", "title": "Marcelinho Paulista", "text": ""}
{"id": "1827439", "revid": "787565", "url": "https://it.wikipedia.org/wiki?curid=1827439", "title": "Admiral Hipper", "text": "L'Admiral Hipper fu un incrociatore pesante della Kriegsmarine tedesca, attivo durante tutta la seconda guerra mondiale, e prima unit\u00e0 dell'omonima classe di incrociatori.\nL'armamento principale era costituito da 8 cannoni da 203\u00a0mm in quattro torri binate, mentre quello secondario e contraereo da 12 cannoni contraerei da 105\u00a0mm in sei torrette corazzate, 12 cannoni contraerei semiautomatici in sei affusti binati e (inizialmente) da 10 mitragliere antiaeree da 20\u00a0mm in affusti singoli. Completavano l'armamento della nave 12 tubi lanciasiluri da 533\u00a0mm sistemati in quattro affusti trinati ai lati della nave.\nVita operativa.\nImpostata nei cantieri Blohm und Voss di Amburgo il 6 luglio 1935, la nave venne varata il 6 febbraio 1937 con il nome \"Admiral Hipper\", in onore dell'ammiraglio Franz von Hipper, comandante degli incrociatori da battaglia tedeschi alla Battaglia dello Jutland. L'incrociatore entr\u00f2 in servizio il 29 aprile 1939 con al comando il capitano Hellmuth Heye. Tra giugno e agosto del 1939 la nave svolse attivit\u00e0 di addestramento nel Mar Baltico, nonch\u00e9 estese prove in mare e attivit\u00e0 di valutazione (in quanto prima unit\u00e0 della sua classe). Il 6 novembre torn\u00f2 in cantiere ad Amburgo per alcune modifiche: la prua venne resa leggermente pi\u00f9 arcuata e il fumaiolo venne ridisegnato; il 31 gennaio 1940 venne installato un apparecchio radar di tipo FuMo 22. Il 19 febbraio 1940 la nave prese parte alla sua prima missione operativa, partecipando con le navi da battaglia \"Gneisenau\" e \"Scharnhorst\" a una scorreria nel Mare del Nord; nessuna nave nemica venne intercettata, ma la \"Admiral Hipper\" riscontr\u00f2 alcuni problemi con le caldaie.\nLa campagna di Norvegia.\nDopo essere stata sottoposta ad un leggero raddobbo, la nave partecip\u00f2 all'Operazione Weser\u00fcbung, l'invasione tedesca di Norvegia e Danimarca, come parte del \"Marinegruppe 2\" incaricato di occupare il porto di Trondheim; per l'occasione, a bordo dell'incrociatore venne imbarcato un reggimento di truppe da montagna. L'8 aprile 1940, mentre la squadra della \"Hipper\" (composta, oltre che dall'incrociatore, anche da quattro cacciatorpediniere) si avvicinava all'obbiettivo, si imbatt\u00e9 nel cacciatorpediniere britannico HMS \"Glowworm\", impegnata a stendere mine davanti alla costa norvegese. La piccola nave britannica cerc\u00f2 di fuggire, riuscendo anche a comunicare via radio la posizione delle navi tedesche, ma venne gravemente danneggiata dai pezzi di grosso calibro della \"Hipper\"; il comandante inglese, capitano Gerard Broadmead Roope, decise allora di invertire la rotta, dirigendosi direttamente contro la \"Hipper\" e speronandola a dritta di prua, provocando uno squarcio di 40 m nella corazzatura dello scafo e portando via i tubi lanciasiluri di dritta. La \"Glowworm\" affond\u00f2 poco dopo trascinando con s\u00e9 il suo comandante e gran parte dell'equipaggio; per la sua azione, il capitano Gerard Broadmead Roope venne decorato con una Victoria Cross alla memoria.\nNonostante i danni, la \"Hipper\" fu in grado di continuare la missione; dopo aver atteso nel mare in tempesta, nelle prime ore del 9 aprile l'incrociatore entr\u00f2 nel fiordo di Trondheim. Le batterie costiere norvegesi scambiarono la \"Hipper\" per una nave britannica, e aprirono il fuoco troppo tardi; dopo aver risposto al fuoco con i suoi grossi calibri, la \"Hipper\" gett\u00f2 l'ancora nel porto, sbarcando le truppe da montagna che si impossessarono della citt\u00e0 senza combattere. Poco dopo, la \"Hipper\" guid\u00f2 in porto con i suoi segnali luminosi il resto del \"Marinegruppe 2\".\nLa nave rientr\u00f2 in patria l'11 aprile, sfuggendo alla caccia delle navi britanniche e ad un attacco aereo. Il 4 giugno la nave riprese il mare insieme alla \"Gneisenau\" e alla \"Scharnhorst\", con il compito di attaccare le navi britanniche che operavano al largo della costa norvegese (operazione \"Juno\"); la \"Hipper\" contribu\u00ec all'affondamento del pattugliatore \"Juniper\", della petroliera \"Oil Pioneer\" e del cargo \"Orama\", ma la scarsa autonomia costrinse l'incrociatore ad interrompere anticipatamente la missione e a rientrare in porto.\nTra il luglio e il settembre del 1940 la nave torn\u00f2 pi\u00f9 volte in mare, ma riscontr\u00f2 sempre pi\u00f9 problemi all'apparato motore che la costrinsero a prolungate soste in cantiere. Il 28 settembre, mentre tentava di entrare in Atlantico, un condotto dell'impianto di lubrificazione cedette e si svilupp\u00f2 un principio di incendio, obbligando l'incrociatore a rientrare fortunosamente ad Amburgo.\nOperazioni in Atlantico.\nCon al comando il capitano Wilhelm Meisel, la \"Hipper\" torn\u00f2 in mare nel dicembre del 1940, con il compito di penetrare in Atlantico per intercettare i convogli diretti in Gran Bretagna; tra il 6 e il 7 dicembre l'incrociatore riusc\u00ec ad attraversare lo Stretto di Danimarca, anche se le forti tempeste ebbero ripercussioni sull'apparato motore. Nella prima mattinata del giorno di Natale, la \"Hipper\" avvist\u00f2 il convoglio britannico WS-5A, 700 miglia ad ovest di Capo Finisterre, scortato dagli incrociatori HMS \"Berwick\", e HMS \"Dunedin\"; la \"Hipper\" riusc\u00ec ad avvicinarsi senza essere avvistata alla \"Berwick\", che navigava in testa al convoglio, riuscendo a piazzare in breve tempo quattro colpi di grosso calibro sull'incrociatore, danneggiandolo gravemente. La \"Hipper\" diresse quindi il tiro sui mercantili, affondandone due e danneggiandone altrettanti; l'intervento degli altri incrociatori britannici unito alla scarsit\u00e0 di carburante e ai problemi all'apparato motore, costrinsero Meisel a rompere il contatto e a rifugiarsi nel porto di Brest.\nTerminate le riparazioni, il 1\u00ba febbraio 1941 l'incrociatore riprese il mare; cerc\u00f2 di attaccare il convoglio HX-53, ma riusc\u00ec solo ad affondare un piccolo piroscafo al largo delle Azzorre. La mattina del 12 febbraio, la \"Hipper\" avvist\u00f2 il convoglio SLS-64, composto da 19 mercantili privi di scorta diretti a Freetown; sparando quasi tutte le munizioni da 203\u00a0mm, la \"Hipper\" riusc\u00ec ad affondare sette mercantili (per complessive 32.806 tonnellate di stazza) e a danneggiarne altri tre. Con le macchine di nuovo in avaria, la \"Hipper\" rientr\u00f2 a Brest, da dove poi salp\u00f2 per rientrare in Germania.\nOperazioni nell'Artico.\nDopo un nuovo ciclo di lavori, la \"Hipper\" venne inviata in Norvegia per prendere parte agli attacchi contro i convogli che rifornivano l'Unione Sovietica attraverso il Mar Glaciale Artico. Il 2 luglio 1942, insieme alla nave da battaglia \"Tirpitz\", cerc\u00f2 di attaccare il convoglio PQ-17 (Operazione R\u00f6sselsprung), ma le avverse condizioni del mare impedirono l'intercettazione. Tra il 24 e il 28 settembre, la \"Hipper\", insieme a quattro cacciatorpediniere, min\u00f2 le acque a nord-ovest dell'isola di Novaja Zemlja (Operazione Zarin), primo impiego di un incrociatore pesante in questo ruolo.\nIl 30 dicembre la \"Hipper\", ora al comando del capitano Hans Hartmann, torn\u00f2 in mare insieme all'incrociatore pesante \"L\u00fctzow\" e sei cacciatorpediniere per attaccare il convoglio JW-51B, avvistato il 31; l'azione che ne segu\u00ec divenne nota con il nome di battaglia del mare di Barents. Nel corso di un'azione piuttosto confusa a causa del mare flagellato da una tempesta di neve, la \"Hipper\" riusc\u00ec ad affondare il cacciatorpediniere britannico e il dragamine HMS \"Bramble\", e a danneggiare il cacciatorpediniere , ma l'intervento degli incrociatori leggeri e , che riuscirono a piazzare tre colpi sull'incrociatore tedesco danneggiando il locale caldaie e causando un principio d'incendio, costrinsero Hartmann a rompere il contatto e a fuggire. L'azione, durante la quale era andato perso anche il cacciatorpediniere tedesco \"Z16 Friedrich Eckoldt\", si dimostr\u00f2 cos\u00ec deludente per la marina tedesca da spingere Adolf Hitler a ordinare di porre in disarmo la maggior parte delle navi di superficie.\nOperazioni nel Baltico.\nDopo aver portato a termine qualche altra piccola missione di pattugliamento nelle acque norvegesi, la \"Hipper\" rientr\u00f2 in patria l'8 febbraio 1943, ma Hitler si oppose alla riparazioni di cui la nave aveva bisogno, e l'incrociatore venne posto in disarmo nel porto di Wilhelmshaven il 1\u00ba marzo. Il 17 aprile la nave venne rimorchiata a Pillau per porla al riparo dai bombardamenti aerei britannici; il 1\u00ba marzo 1944 la \"Hipper\" venne rimessa nominalmente in servizio con al comando il capitano Hans Henigst, con l'intenzione di impiegarla come nave-scuola; in realt\u00e0, la nave trascorse gran parte del tempo a Gdynia, dove i lavori di riparazione procedettero a rilento.\nIl 19 gennaio 1945 la nave venne rimessa in mare anche se non completamente pronta; dotata di un armamento antiaereo rinforzato (vennero aggiunti sei cannoni da 40\u00a0mm), la \"Hipper\" venne destinata alla protezione dei convogli che portavano verso ovest truppe e profughi in fuga davanti all'avanzata sovietica in Prussia Orientale. La sua ultima missione avvenne il 30 gennaio, quando lasci\u00f2 Gdynia con a bordo 1.529 profughi diretti ad ovest.\nIl 2 febbraio 1945 approd\u00f2 al porto di Kiel per completare i lavori di riparazione, ma tra il 3 e il 9 aprile venne gravemente danneggiata da bombardamenti aerei della RAF. Il 3 maggio 1945, con il porto ormai prossimo ad essere conquistato dai reparti britannici, la \"Admiral Hipper\" venne autoaffondata nel bacino di carenaggio dove si trovava; lo scafo, rimasto parzialmente galleggiante, venne demolito tra il 1948 e il 1949."}
{"id": "1827440", "revid": "1543377", "url": "https://it.wikipedia.org/wiki?curid=1827440", "title": "G\u00c9ANT", "text": "Il progetto G\u00c9ANT \u00e8 nato dalla collaborazione fra 26 reti nazionali di ricerca e istruzione, in rappresentanza di 30 paesi europei, della Commissione europea e del consorzio DANTE. Lo scopo principale del progetto \u00e8 lo sviluppo della rete G\u00c9ANT, una dorsale pan-europea multi-gigabit dedicata specificamente alla ricerca e all'istruzione.\nStoria.\nIl nome G\u00c9ANT \u00e8 stato dato sia al progetto sia alla rete che \u00e8 stata sviluppata. Il suo successore, G\u00c9ANT2, ha iniziato a funzionare ufficialmente il 1\u00ba settembre 2004. I due progetti hanno convissuto fino al giugno 2005. Il successivo progetto G\u00c9ANT (GN3) \u00e8 iniziato il 1\u00b0 aprile 2009 ed \u00e8 proseguito fino ad aprile 2013. Questo \u00e8 stato poi sostituito dal progetto GN3plus che \u00e8 stato programmato per due anni. Il progetto \u00e8 ora nella sua quarta iterazione (GN4)."}
{"id": "1827442", "revid": "1534511", "url": "https://it.wikipedia.org/wiki?curid=1827442", "title": "Universit\u00e0 della Columbia Britannica", "text": "L'Universit\u00e0 della Columbia Britannica (in inglese: University of British Columbia, da cui la sigla UBC, in francese: Universit\u00e9 de la Colombie-Britannique) \u00e8 un'universit\u00e0 pubblica canadese.\nStoria.\nFondata nel 1908, la UBC \u00e8 la pi\u00f9 antica istituzione di studi superiori nella provincia della Columbia Britannica.\nStruttura.\nL'universit\u00e0 della Columbia britannica si compone di due diversi campus: il principale, situato a Vancouver (in inglese: \"University of British Columbia, Vancouver\" - \"UBCV\") ed il secondario (in inglese: \"University of British Columbia, Okanagan\" - \"UBCO\") situato a Kelowna.Il campus si trova circa dieci chilometri ad ovest del centro citt\u00e0 di Vancouver, a cui \u00e8 connesso da un'estesa rete di trasporti pubblici.\nTRIUMF.\nLa sua parte meridionale \u00e8 sede di TRIUMF, il laboratorio nazionale canadese per la fisica delle particelle e la fisica nucleare. TRIUMF ospita il pi\u00f9 grande ciclotrone al mondo, utilizzato anche per la produzione di isotopi a fini medicali.\nPresso il campus di Vancouver sono presenti due collegi universitari, il Green College e il St. John's College. \nIl sistema di biblioteche dell'ateneo costituisce una delle pi\u00f9 grandi collezioni del Canada, ospitate in ventuno biblioteche e sale di lettura. Altre importanti strutture presenti presso l'universit\u00e0 sono il teatro Chan Centre for the Performing Arts, lo UBC Botanical Garden ed il Museo di antropologia dell'Universit\u00e0 della Columbia Britannica. \nL'universit\u00e0 pubblica il settimanale \"The Ubyssey\", fondato nel 1918 e curato dagli studenti; dispone inoltre di una stazione radio, \"CITR-FM\", attiva dal 1937."}
{"id": "1827443", "revid": "767487", "url": "https://it.wikipedia.org/wiki?curid=1827443", "title": "Rodion D'ja\u010denko", "text": ""}
{"id": "1827444", "revid": "125444348", "url": "https://it.wikipedia.org/wiki?curid=1827444", "title": "Vittorio Moroni", "text": "Biografia.\nCome regista ha diretto quattro lungometraggi, \"Tu devi essere il lupo\" per cui ha avuto la nomination al David di Donatello per il miglior regista esordiente e ai Nastri d'argento nel 2006, \"Le ferie di Licu\", per cui ha avuto la nomination ai Nastri d'argento 2007 come miglior documentario, \"Eva e Adamo\" (2009) e \"Se chiudo gli occhi non sono pi\u00f9 qui\" (2013).\nCome sceneggiatore ha vinto per due volte il Premio Solinas, con \"Il sentiero del gatto\" (1998) e \"Una rivoluzione\" (2002); ha ricevuto nel 2009 la Borsa di studio per la storia \"7 in condotta\" da cui \u00e8 stato tratto il film \"Se chiudo gli occhi non sono pi\u00f9 qui\" ed \u00e8 risultato due volte finalista con \"L'intruso\" (2002) e \"Funambola (Senza guardare gi\u00f9)\" (2010).\nNel 2010 ha scritto con Emanuele Crialese la sceneggiatura del film \"Terraferma\" di Emanuele Crialese (film vincitore del Premio Speciale della giuria al Festival di Venezia 2011 e film italiano candidato agli Oscar 2012) e ha lavorato alla sceneggiatura del film d'esordio alla regia di Alessandro Gassmann \"Razzabastarda\". Nel 2020 ha scritto con Francesca Mainardi ed Emanuele Crialese \"L'immensit\u00e0\" per la regia di E. Crialese, in produzione (Wildside) \nCome drammaturgo nel 2009 ha vinto il Premio di drammaturgia SIAE-AGIS-ETI con la piece teatrale \"La terza vita\", che ha debuttato al teatro Valle di Roma nel 2011 e nel 2011 la pi\u00e9ce \"Il grande mago\" \u00e8 risultata finalista al Premio Riccione per la drammaturgia e ha debuttato nel 2012 al teatro dei Conciatori a Roma. \nTra i cortometraggi realizzati prima dell'esordio, \"Eccesso di zelo\" (1997) ha vinto premi presso numerosi festival tra cui il Sacher d'argento e il Premio Universal che ha consentito a Vittorio Moroni di effettuare un master presso gli studios della Universal Pictures a Hollywood."}
{"id": "1827448", "revid": "767487", "url": "https://it.wikipedia.org/wiki?curid=1827448", "title": "Devon McTavish", "text": ""}
{"id": "1827451", "revid": "1782831", "url": "https://it.wikipedia.org/wiki?curid=1827451", "title": "Unione Calcio Sampdoria 2008-2009", "text": "Questa pagina raccoglie i dati riguardanti l'Unione Calcio Sampdoria nelle competizioni ufficiali della stagione 2008-2009.\nStagione.\nRiconquistata la partecipazione alle competizione europee, la Sampdoria acquist\u00f2 Bruno Fornaroli: l'attaccante si mise subito in mostra, segnando in Coppa UEFA. I blucerchiati, altalenanti in campionato, superarono anche la fase a gironi.\nNei sedicesimi furono battuti dal , contro cui persero entrambi i confronti. La domenica successiva al ritorno sconfissero il , a sua volta in cerca di riscatto dopo l'eliminazione continentale. In seguito, nelle semifinali di Coppa Italia, anche l' si arrese ai liguri. La vittoria della finale, contro la , avrebbe comportato un'altra qualificazione per la UEFA ma la Sampdoria cedette ai rigori, dopo l'1-1 dei supplementari. Chiuse, infine, il campionato al 13\u00ba posto con il bilancio negativo di 2 k.o. nei derby: fu l'ultima stagione a Genova per Walter Mazzarri.\nMaglie e sponsor.\nLo sponsor tecnico per la stagione 2008-2009 \u00e8 Kappa, mentre gli sponsor ufficiali sono ERG (ERG Mobile dal 5 aprile) per il campionato e Air One per le coppe.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria"}
{"id": "1827452", "revid": "767487", "url": "https://it.wikipedia.org/wiki?curid=1827452", "title": "Louise Attaque", "text": "Louise Attaque \u00e8 un gruppo di rock francese formatosi nel 1994, originario di Parigi. Il gruppo, il cui primo album, omonimo, \u00e8 uscito nel 1997, \u00e8 composto da Ga\u00ebtan Roussel (voce, chitarra), Arnaud Samuel (violino, chitarra, pianoforte) e Robin Feix (basso).\nStoria del gruppo.\nGli inizi: Caravage (1990-1994).\nL'idea del gruppo nasce dall'incontro di Ga\u00ebtan Roussel e Robin Feix, al liceo di Montargis. Molto presto si aggiunge Alexandre Margraff e, insieme, fondano il gruppo rock Caravage (in omaggio al pittore italiano Caravaggio); si unisce anche David Antoniw, tecnico del suono e chitarrista. Gli inizi non sono facili: la cassetta registrata nella cantina di casa di Alexandre viene venduta soltanto a pochi familiari; per quattro anni cercano la notoriet\u00e0 esibendosi nei bar e alle feste.\nQuando David abbandona, il gruppo si mette alla ricerca di un chitarrista, ma invano; si presenta soltanto un violinista, Arnaud Samuel, che viene immediatamente ingaggiato.\nIl decollo dei Louise Attaque (1994-2001).\nNel 1994, a Parigi, grazie all'arrivo di Arnaud Samuel al violino, il gruppo \u00e8 finalmente al completo: nascono i Louise Attaque; il nome si riferisce a Louise Michel, anarchica dell'800, e ai Violent Femmes, gruppo rock statunitense. Il leader dei Violent Femmes, Gordon Gano, \u00e8 il loro produttore.\nIl loro primo album, \"Louise Attaque\", esce nel 1997 per la giovane etichetta Atmosph\u00e9rique e vende quasi 3 milioni di copie, un vero record per un gruppo rock francese esordiente. Questo album costituisce la quinta migliore vendita di tutti i tempi in Francia. Inizialmente le radio li ignorano, i Louise Attaque sono un gruppo prevalentemente live, ma il passaparola funziona e, malgrado il disinteresse dei media, il gruppo riesce a raggiungere un vasto pubblico. La loro tourn\u00e9e del 1998 resta negli annali del rock francese e sar\u00e0 anche immortalata in un film (\"Crachez vos souhaits\" di Thierry Villeneuve).\nIl secondo album, \"Comme on a dit\", esce nel 2000, e vende 700.000 copie. L'anno successivo, a causa delle pressioni e della mancanza di ispirazione, il gruppo decide di separarsi momentaneamente.\nDalla separazione alla riunione (2001-2007).\nDalla separazione nascono due nuove formazioni: da una parte i \"Tarmac\", con Ga\u00ebtan Roussel e Arnaud Samuel, il cantante e il violinista dei Louise Attaque, dall'altra gli \"Ali Dragon\", con Robin Feix, Alexandre Margraff e altri musicisti.\nDopo aver percorso per due anni strade separate, il gruppo si riunisce e registra un terzo album, \"\u00c0 plus tard crocodile\" (traduzione letterale dall'inglese di \"See you later, Alligator\", espressione dei musicisti jazz e blues americani), uscito il 5 settembre 2005. Suonano molto all'estero, in Russia, in India e in America Latina. Nel novembre 2006 esce un dvd live; nello stesso periodo, il gruppo organizza un festival al Palais omnisports de Paris-Bercy assieme ai T\u00eates Raides e ai Violent Femmes.\nUna pausa di otto anni (2007-2015).\nIl 2007 doveva essere l'anno di un nuovo album per i Louise Attaque, invece il gruppo decise di prendersi una nuova pausa per dedicarsi o collaborare a nuovi progetti.\nGa\u00ebtan Roussel ha partecipato alla scrittura dell'album di Alain Bashung, \"Bleu p\u00e9trole\", uscito nella primavera del 2008, nello stesso anno ha composto la colonna sonora del film Louise-Michel. Roussel ha collaborato con Rachid Taha, nel singolo \"Bonjour\", tratto dall'omonimo album uscito nel 2009 per Barclay Records. Il 15 marzo 2010 ha pubblicato anche un primo album da solista, intitolato \"Ginger\", di cui fa parte il singolo \"Help Myself (Nous ne faisons que passer)\".\nRobin Feix e Ga\u00ebtan Roussel, hanno collaborato con i T\u00e9tard alla realizzazione dell'album \"Faudra Faire Avec\" (2007). Robin Feix insieme con Anna Berthe, precedente cantante dei T\u00e9tard, ha formato il duo \"Poney Express, che ha esordito\" il 31 marzo 2008 con il disco \"Daisy Street\".\nArnaud Samuel ha suonato il violino nell'album di Ben'Bop, di cui \u00e8 anche co-produttore. Compare anche nell'album dei D\u00e9portivo, uscito il 22 ottobre 2007 per Le Village Vert, come violinista nella quarta traccia, \"Les Bi\u00e9res Aujourd'Hui S'Ouvrent Manuellement\", e come chitarrista nella decima, \"Suicide Sunday [Part Two]\". Nel 2010, ha collaborato con Thierry Villeneuve alla realizzazione di uno spettacolo audio-visivo, intitolato \"La Travers\u00e9e de l'Atlantique\".\nIl quarto album (2015).\nNel 2015 i Louise Attaque hanno affermato di stare lavorando a un nuovo album, senza la collaborazione di Alexandre Margraff, uscito definitivamente dal gruppo. Il 21 ottobre 2015 \u00e8 uscito il primo singolo del nuovo album, intitolato \"Anomalie\".\nL'opera del gruppo.\nIl film: \"Crachez vos souhaits\".\nNel 1998, Thierry Villeneuve ha realizzato un documentario, seguendo in tourn\u00e9e i Louise Attaque per due mesi. Il titolo \u00e8 ripreso da una canzone del gruppo e il film usc\u00ec nel 2001 in un ristretto numero di sale. A prescindere dalla qualit\u00e0 del film, ci sono state delle critiche da parte dei fan dei Louise Attaque, che l'hanno definito troppo intellettuale e poco incentrato sulla musica. Il film ha sofferto anche del suo arrivo tardivo nelle sale, tre anni, dovuto ad una sovraesposizione mediatica dei Louise Attaque nel 1998.\nCollegamenti esterni.\nSito ufficiale"}
{"id": "1827457", "revid": "63756", "url": "https://it.wikipedia.org/wiki?curid=1827457", "title": "UTF-16/UCS-2", "text": ""}
{"id": "1827458", "revid": "287204", "url": "https://it.wikipedia.org/wiki?curid=1827458", "title": "La scatola magica di Landover", "text": "La scatola magica di Landover \u00e8 un romanzo fantasy scritto da Terry Brooks, quarto libro del ciclo di Landover.\nTrama.\nWillow, moglie di Ben Holiday, gli annuncia che presto avr\u00e0 un figlio da lui. Ben, re di Landover cerca di riferire la lieta notizia ai suoi amici, ma viene interrotto da un'inaspettata visita. Infatti, a corte arriva Horris Kew assieme al suo amico Biggar, un uccello parlante. Horris \u00e8 un mago maldestro che era stato esiliato sulla Terra dal vecchio re per i suoi disastri ed \u00e8 arrivato a Sterling Silver per essere ricevuto dal re. Ben decide di lasciarlo in libert\u00e0 e decidere poi la sua sorte. Horris si allontana dal castello e si rifugia in una grotta dove riceve istruzioni dal Gorse, un demone che era imprigionato in una scatola magica e liberato proprio da Horris.\nQualche giorno pi\u00f9 tardi, di notte, Willow lascia il castello per andare dalla Madre Terra e chiedere consiglio sulla gravidanza. La Madre Terra rivela a Willow che per partorire deve raccogliere tre terre dei tre mondi a cui appartiene, cio\u00e8 di Landover, della Terra e del Mondo Fatato. Per fare tutto ci\u00f2 Willow sar\u00e0 accompagnata da una creatura del Mondo Fatato che la aspetter\u00e0 nella Terra dei Laghi. Intanto, Ben la mattina dopo la partenza di Willow trova sul letto un messaggio. Il drago Strabo lo vuole incontrare tre giorni dopo nel Cuore di Landover. Ben si presenta all'incontro, ma trova anche la Strega del Crepuscolo e quindi i tre capiscono di essere caduti in una trappola vedendo arrivare anche Horris con una scatola in mano. All'improvviso scatta la trappola preparata dal Gorse e Ben, il drago e la strega vengono intrappolati nella scatola magica.\nIntanto, Willow arriva alla Terra dei Laghi, s'incontra con sua madre e danzano insieme. Subito dopo compare Edgewood Dirk e sar\u00e0 il gatto ad accompagnarla a raccogliere le tre terre. Prima di partire insieme, Willow raccoglie la terra della radura (dove ha danzato con sua madre) e la mette in un sacchetto. Il gatto guida Willow attraverso le nebbie fatate e la porta in una citt\u00e0 sulla Terra. Giunti in un parco Dirk mostra a Willow dove raccogliere la terra. Messa la terra in sacchetto, i due ritornano nelle nebbie fatate. Nel frattempo, il mago di corte, Questor Thews e lo scrivano Abernathy scoprono l'assenza di Ben e ricevono di nuovo la visita di Horris e Biggar. Horris porta con s\u00e9 molti dei cristalli dell'occhio della mente che mostrano ci\u00f2 che la persona desidera di pi\u00f9. Abernathy prova il cristallo ed attraverso di esso vede se stesso come un essere umano. Lo scrivano decide di aiutare Horris a donare i cristalli anche alla gente comune. Inizialmente la gente \u00e8 molto contenta, compreso il signore della Pianura, ma dopo alcuni utilizzi il cristallo si rompe e lascia le persone molto arrabbiate. Inoltre la rabbia della gente \u00e8 alimentata dal Gorse (travestito da persona normale) che riferisce che al castello del re ci sono ancora tantissimi cristalli. Allora il signore della Pianura decide di attaccare il castello del re per prendere i cristalli.\nBen, la strega ed il drago sono stati rinchiusi nella scatola magica e sono stati trasformati rispettivamente nel cavaliere, nella dama e nel gargoyle. Essi vagano per una terra nebbiosa (il Labirinto) alla ricerca di un'uscita e delle loro memorie. Durante il loro cammino trovano un villaggio e successivamente degli zingari lungo un fiume, ma questi ultimi vengono distrutti da una foschia. Durante il viaggio si rendono contoche per uscire dal Labirinto devono usare la magia. Nel frattempo Willow si trova nelle nebbie fatate assieme a Edgewood Dirk e deve superare una prova delle creature fatate per raccogliere la terra. Mentre danza chiede aiuto a Ben in sogno. Grazie a questo Willow riesce a superare la prova, raccoglie la terra ed esce dalle nebbie fatate, mentre Ben riacquista la memoria. Ben per uscire dal Labirinto deve usare la magia del medaglione ma sembra non funzionare.\nIntanto la situazione a Sterling Silver precipita. Il signore della Pianura \u00e8 arrivato assieme ad un esercito, molta gente comune, e con Horris, Biggar ed il Gorse. Abernathy, con l'aiuto di Filip e Sot, rapisce l'uccello Biggar e giungono alla grotta dove \u00e8 custodita la scatola magica. Dopo una breve lotta, dove l'uccello \u00e8 mangiato dai due gnomi, Abernathy recupera la scatola magica. Alla grotta giunge anche Horris, e dopo aver scoperto la situazione, decide di aiutare Abernathy a liberare Ben e sconfiggere il Gorse. Horris, sapendo la formula magica, libera dalla scatola magica Ben, il drago e la strega (che scappa via arrabbiata). Insieme, ritornano al castello per fermare il Gorse (che nel mentre ha evocato dei demoni) e Horris, per redimersi dai suoi errori commessi, riesce a improgionare di nuovo il Gorse nella scatola magica.\nWillow esce dalle nebbie fatate, ma si trova nel Pozzo Infido e all'improvviso sente che \u00e8 giunto il momento del parto. Willow prende le tre terre, le mischia sul terreno e si trasforma in un salice. Mentre \u00e8 trasformata cresce accanto a lei un germoglio. Al risveglio, Willow trova accanto a se suo figlio appena nato, ed insieme cercano di uscire dal Pozzo Infido. All'improvviso compare la strega e cerca di fermare Willow per rapire il figlio appena nato, ma compare Edgewood Dirk. Il gatto ferma la strega e Willow pu\u00f2 scappare via. Ben, volando sul drago, recupera Willow e vede per la prima volta suo figlio che ha dei bellissimi occhi verdi."}
{"id": "1827461", "revid": "666668", "url": "https://it.wikipedia.org/wiki?curid=1827461", "title": "Eloy Colombano", "text": "Carriera.\nCresciuto nell'Estudiantes de La Plata, vi gioc\u00f2 dal 2001 al 2005 nella Primera Divisi\u00f3n Argentina, per trasferirsi al Defensa y Justicia squadra militante in Primera B Nacional l'anno successivo. L'8 agosto 2007 pass\u00f2 alla Major League Soccer dove gioc\u00f2 solo quella stagione, con i Kansas City Wizards, disputando 17 gare e siglando una rete."}
{"id": "1827464", "revid": "1442080", "url": "https://it.wikipedia.org/wiki?curid=1827464", "title": "Scott Sealy", "text": ""}
{"id": "1827467", "revid": "2074952", "url": "https://it.wikipedia.org/wiki?curid=1827467", "title": "Davy Arnaud", "text": ""}
{"id": "1827473", "revid": "292162", "url": "https://it.wikipedia.org/wiki?curid=1827473", "title": "Mongiove", "text": "Mongiove \u00e8 un centro abitato di abitanti del comune italiano di Patti, nella citt\u00e0 metropolitana di Messina in Sicilia.\nGeografia fisica.\nAntico borgo di pescatori protetto dal monte di Giove (o Mongiove), \u00e8 situato alle pendici di Tindari nei pressi della riserva naturale orientata Laghetti di Marinello, in una zona ricca di ulivi e fichi d'india, lungo la costa tirrenica racchiusa nel golfo di Patti.\nLa lunga spiaggia di Mongiove \u00e8 delimitata a est dal promontorio roccioso di monte di Giove, sito a circa 1 km a est del borgo, che raggiunge i ed \u00e8 caratterizzato dalla presenza di grotte e di faraglioni siti a breve distanza dalla riva.\nIl territorio e il centro abitato sono attraversati dal torrente Cedro, che ha origine dal monte Litto.\nDa Mongiove sono ben visibili le isole Eolie e, a qualche chilometro dalla costa in direzione nord-ovest, lo scoglio di Patti e la Pietra di Patti.\nOrigini del nome.\nIl nome potrebbe derivare da \"monjoie\" (altura, collina) o dal latino \"mons iugum\" (giogo di monte).\nStoria.\nTommaso Fazello nella sua storia della Sicilia (1560) documenta l'esistenza nella localit\u00e0 di rovine di un tempio di Giove, di cui avrebbe visto traccia anche Edward Boid nel XIX secolo, da cui \u00e8 stato ipotizzato provenissero alcune antiche statue, rimaste per un certo periodo su una spiaggia ai piedi del Monte e oggi al Museo archeologico regionale Antonio Salinas di Palermo.\nMonumenti e luoghi d'interesse.\nSiti archeologici.\nSono state individuate tracce di necropoli e di un villaggio preistorico presso monte Giove.\nAree naturali.\nAll'interno del territorio di Mongiove ricade parzialmente il SIC ITA030012 \"Laguna di Oliveri-Tindari\", nonch\u00e9 la riserva naturale orientata Laghetti di Marinello.\nSociet\u00e0.\nReligione.\nL'unica parrocchia locale, Ognissanti, \u00e8 amministrata dal vicariato foraneo di Patti della diocesi di Patti.\nCultura.\nIstruzione.\nScuole.\nA Mongiove il servizio scolastico \u00e8 garantito dalla presenza di una scuola d'infanzia e di una scuola primaria incluse nell'istituto comprensivo n. 2 \"Luigi Pirandello\".\nInfrastrutture e trasporti.\nStrade.\nIl territorio comunale \u00e8 attraversato dall'autostrada A20 Messina-Palermo, dalla strada statale 113 Settentrionale Sicula e dalla strada provinciale 118 di Mongiove.\nFerrovie.\nPur non presentando alcuna stazione ferroviaria nel proprio territorio, Mongiove \u00e8 attraversata dalla linea ferroviaria Palermo-Messina. La vecchia stazione locale, denominata Mongiove Siculo, nel 1997 \u00e8 stata dichiarata senza traffico."}
{"id": "1827474", "revid": "1442080", "url": "https://it.wikipedia.org/wiki?curid=1827474", "title": "Jay Heaps", "text": "Carriera.\nGiocatore.\nHeaps inizia la propria attivit\u00e0 agonistica nel calcio universitario alla Duke University tra il 1995 e il 1998. Dopo l'esperienza universitaria viene scelto dai Miami Fusion al \"MLS College Draft\" del 1999 e , nello stesso anno, voene nominato \"MLS Rookie of the Year\". Prima della stagione 2001 fu scambiato con i New England Revolution, rimanendo con i Rev's fino al 3 dicembre 2009, giorno del suo ritiro agonistico.\nAllenatore.\nIl 14 novembre 2011, Heaps \u00e8 stato nominato head coach dei New England Revolution sostituendo Steve Nicol il cui contratto non \u00e8 stato rinnovato. Dopo alcune annate altalenanti, con il raggiungimento della finale del 2014, nel 2017 viene sollevato dall'incarico di capo allenatore e sostituito dal vice Tom Soehn \"ad interim\".\nDirigente sportivo.\nNel gennaio del 2018 la nuova franchigia USL dei Birmingham Legion Football Club lo sceglie come presidente e direttore generale."}
{"id": "1827475", "revid": "767487", "url": "https://it.wikipedia.org/wiki?curid=1827475", "title": "Doug Warren", "text": ""}
{"id": "1827476", "revid": "287204", "url": "https://it.wikipedia.org/wiki?curid=1827476", "title": "Ronny Coutteure", "text": "Carriera.\nFamoso in patria e nei paesi limitrofi per il suo \"one man show\", le sue apparizioni teatrali, televisive, in radio e nel cinema, \u00e8 poi diventato famoso a livello internazionale per la sua partecipazione nella serie televisiva \"Le avventure del giovane Indiana Jones\". In Francia, ha presentato diversi programmi televisivi e fu uno dei simboli della cultura popolare belga.\n\u00c8 morto suicida a Fretin, in Francia, nel 2000."}
{"id": "1827481", "revid": "1442080", "url": "https://it.wikipedia.org/wiki?curid=1827481", "title": "Steve Ralston", "text": ""}
{"id": "1827482", "revid": "1342115", "url": "https://it.wikipedia.org/wiki?curid=1827482", "title": "Luca Paolini (politico)", "text": "Biografia.\nLaureato in giurisprudenza e avvocato penalista, ricopre dal 1991 le carica di segretario nazionale della Lega Nord Marche.\nIl 23 aprile 1995 \u00e8 il candidato della Lega Nord per la Presidenza della Regione Marche ottiene circa lo 0,9%. Alle elezioni europee del 1999 \u00e8 candidato nella circoscrizione Italia centrale, ottenendo 196 voti e non risulta eletto.\nNel 2006 \u00e8 stato nominato da Umberto Bossi commissario federale della Lega Nord Toscana e ha mantenuto l'incarico fino al 7 dicembre 2008. Gli subentra il nuovo segretario Claudio Morganti.\nNel 2009 \u00e8 anche segretario della Lega Nord Umbria.\nEletto alla Camera dei deputati alle elezioni politiche del 13 e 14 aprile 2008 nelle circoscrizioni XII Toscana e XIV Marche, opta per la Toscana. A Montecitorio \u00e8 capogruppo della giunta per le autorizzazioni a procedere e della II commissione giustizia.\nNel 2015 inizialmente si candida alla presidenza della Regione Marche sostenuto da Lega Nord, ma poi si ritira per sostenere il candidato di Fratelli d'Italia Francesco Acquaroli.\nAlle elezioni politiche del 2018 viene rieletto deputato alla Camera, ma nella circoscrizione Marche."}
{"id": "1827486", "revid": "287204", "url": "https://it.wikipedia.org/wiki?curid=1827486", "title": "Cliffs of Dover", "text": "Cliffs of Dover \u00e8 un brano musicale di Eric Johnson del 1990, dall'album \"Ah Via Musicom\". Il titolo della canzone fa esplicitamente riferimento alle Scogliere Bianche di Dover.\nLa canzone.\n\u00c8 un pezzo completamente strumentale, in chiave di Sol maggiore e registrato dall'autore utilizzando principalmente una Gibson ES-335 e una Fender Stratocaster del 1954 per l'intro e l'inizio del solo.\nLa canzone vinse il Grammy Award 1991-1992 per la \"migliore performance rock strumentale\", davanti a Allman Brothers Band (\"Kind Of Bird\"), Danny Gatton (\"Elmira Street Boogie\"), Rush (\"Where's My Thing\"), Yes (\"Masquerade\").\nNel 2007 \u00e8 stata inserita nella lista dei brani giocabili nel videogioco \"Guitar Hero III\"."}
{"id": "1827487", "revid": "767487", "url": "https://it.wikipedia.org/wiki?curid=1827487", "title": "Tam tam Mayumbe", "text": "Tam tam Mayumbe \u00e8 un film del 1955 diretto da Gian Gaspare Napolitano."}
{"id": "1827489", "revid": "1865216", "url": "https://it.wikipedia.org/wiki?curid=1827489", "title": "Pierre-Denis, conte di Peyronnet", "text": "Ostile all'Impero, con la Restaurazione si avvicin\u00f2 ai Borbone. Ultrarealista, vot\u00f2 tutte le misure che gli ultrarealisti reclamavano: legge sul sacrilegio, diritto di maggiorasco, legge del 1827 sulla stampa.\nBiografia.\nEra figlio di Jean-Louis Peyronnet, scudiero, primo tesoriere onorario all'ufficio delle finanze della Guienna, e di Rose Beau, della parrocchia di Puypaulin. Suo padre, che aveva ottenuto prima del 1789 la carica di segretario del re, che conferiva la nobilt\u00e0, mor\u00ec giustiziato durante il Terrore.\nDopo gli studi di diritto presso Ferr\u00e8re, de Peyronnet divenne avvocato nel 1796.\nAll'epoca dell'entrata delle truppe anglo-spagnole nel Midi, si mise in luce per il suo zelo ultra-realista; durante i Cento Giorni scort\u00f2 la duchessa d'Angouleme all'imbarco per l'Inghilterra.\nFu la base della sua fortuna: alla Restaurazione fu nominato, il 26 ottobre 1815, presidente del tribunale di prima istanza di Bordeaux, un anno pi\u00f9 tardi divenne procuratore generale di Bourges.\nEletto deputato il 13 novembre 1820 per il collegio dello Cher si insedi\u00f2 a Parigi. Nominato procuratore generale alla corte di Rouen, fu chiamato da un'ordinanza reale (14 dicembre 1821) a ricoprire l'incarico di ministro della Giustizia che tenne fino al 1828.\nIl 2 gennaio 1822 present\u00f2 alla Camera un progetto di legge sulla libert\u00e0 di stampa, che aggravava le pene previste dalla legge del 1819 e ne assegnava il giudizio alle corti reali; il medesimo progetto prevedeva la possibilit\u00e0 di sospendere o sopprimere i giornali \u00abdi tendenza contraria\u00bb alla pace sociale, alla religione di Stato e all'autorit\u00e0 reale.\nIl 17 agosto 1822 fu creato conte, cos\u00ec come i colleghi Vill\u00e8le e Corbi\u00e8re, e assunse come stemma una spada, col motto \"Non solum toga\". Fu inoltre nominato ufficiale della Legion d'onore.\nDal 6 settembre al 29 ottobre 1822 ebbe \"ad interim\" il ministero dell'Interno. Rieletto il 6 marzo 1824 deputato per lo Cher, e deputato della Gironda, opt\u00f2 per quest'ultimo collegio.\nNella sessione parlamentare del 1825 present\u00f2 e fece approvare la legge sul sacrilegio, che prevedeva per i colpevoli di sacrilegio i lavori forzati a vita, la decapitazione o la mutilazione della mano. Ottenne la reintroduzione della censura, che prevedeva il deposito preventivo dei testi non periodici, il timbro d'autorizzazione per le pubblicazioni periodiche con cinque fogli e oltre, la responsabilit\u00e0 personale del tipografo, e il diritto del pubblico ministero di procedere d'ufficio per il reato di diffamazione, anche in assenza di denuncia del diffamato.\nOccup\u00f2 nuovamente il ministero dell'Interno \"ad interim\" dal 9 luglio al 2 agosto 1825, e dal 30 agosto al 19 settembre 1826.\nGli scrittori e i giornalisti di tutte le parti politiche protestarono, l'Acad\u00e9mie fran\u00e7aise intervenne, alla Camera Chateaubriand qualific\u00f2 la legge come \u00abvandalica\u00bb e de la Bourdonnaye, il capo dell'opposizione realista la combatt\u00e9 con grande vivacit\u00e0. Ciononostante la legge fu approvata, ma Peyronnet fu costretta a ritirarla il 17 agosto 1826 di fronte alla Camera dei Pari, che minacciava di sfiduciarlo.\nIl sovrano lo nomin\u00f2 pari di Francia il 4 gennaio 1828, e il giorno successivo lasci\u00f2 il ministero dell'Interno.\nIl 19 maggio 1830 torn\u00f2 al potere assumendo il ministero dell'Interno per la quarta volta, e lo tenne sino alla caduta del regime.\nFra i firmatari delle Ordinanze del 25 luglio, dopo la Rivoluzione del 1830 comparve, con Polignac, de Chantelauze e de Guernon-Ranville davanti alla Corte di Parigi, accusato di alto tradimento, e fu condannato coi suoi colleghi all'ergastolo e alla morte civile.\nRinchiuso nella fortezza di Ham, ottenne il condono della pena il 16 ottobre 1836 in occasione della grazia collettiva decisa dal primo governo Mol\u00e9."}
{"id": "1827491", "revid": "122928232", "url": "https://it.wikipedia.org/wiki?curid=1827491", "title": "Bill Condon", "text": "Biografia.\nI suoi due film pi\u00f9 conosciuti sono \"Demoni e dei\", biopic sulla vita del regista James Whale e per cui ha vinto l'Oscar alla migliore sceneggiatura non originale, e \"Dreamgirls\" altro biopic ispirato questa volta alla vita del gruppo vocale femminile The Supremes. \u00c8 stato nominato all'Oscar alla migliore sceneggiatura non originale per il film di Rob Marshall \"Chicago\".\nLa casa di produzione cinematografica Summit Entertainment gli ha affidato la regia di ' e ', tratti dall'ultimo capitolo della saga di Stephenie Meyer, usciti negli Stati Uniti rispettivamente il 18 novembre 2011 e il 16 novembre 2012 che, nonostante le critiche negative, con 829.685.377\u00a0$ d'incasso in tutto il mondo, superando gli incassi dei precedenti film della saga, risulta essere il 40\u00ba film di maggiore incasso di sempre. Successivamente, nel 2013, dirige il biopic \"Il quinto potere\" sulla vita del fondatore di WikiLeaks Julian Assange, che non riscuote molto successo sia di pubblico che di critica.\nDue anni dopo dirige l'adattamento di un libro di Mitch Cullin in un atipico film su Sherlock Holmes intitolato \"Mr. Holmes - Il mistero del caso irrisolto\" che riscuote un buon successo, in cui Ian McKellen, gi\u00e0 collaboratore di Condon in \"Demoni e dei\", interpreta il famoso investigatore ormai invecchiato e ritiratosi dalle scene che cerca, aiutato da un bambino, di ricordare la sua ultima indagine. Nel film compaiono in camei anche gli attori Nicholas Rowe e Basil Rathbone precedenti interpreti del famoso investigatore sul grande schermo. Ha diretto per la Disney un nuovo adattamento live action de \"La bella e la bestia\" uscito in Italia il 16 marzo 2017."}
{"id": "1827502", "revid": "363629", "url": "https://it.wikipedia.org/wiki?curid=1827502", "title": "Ossidasi alternativa", "text": "L'ossidasi cianuro-resistente, o ossidasi alternativa, \u00e8 un enzima facente parte della catena di trasporto degli elettroni dei mitocondri vegetali, resistente alla tossicit\u00e0 del cianuro, molecola che, nei tessuti animali in respirazione, inibisce la citocromo ossidasi. \nL'enzima catalizza la reazione:\n2QH2 + O2 --&gt; 2Q + 2H2O,\ne i dati indicano che gli elettroni divergono dalla catena di trasporto verso la via alternativa dal pool dell'ubichinone e l'inibitore specifico di quenzo enzima \u00e8 l'acido salicilidrossammico (SHAM).\nQuando gli elettroni passano alla via alternativa dal pool dell'ubichinone vengono bypassati i complessi III e IV e non si forma ATP e l'energia che avrebbe dovuto normalmente essere accumulata in questo composto viene liberata sotto forma di energia termica (calore).\nNelle piante l'ossidasi alternativa \u00e8 associata ad una proteina integrale di membrana di 32 kDa che esiste come dimero di due polipeptidi identici ed \u00e8 soggetta a due sistemi di regolazione: il primo consiste in cicli di ossidazione-riduzione reversibili di un sistema solfidrile-disolfuro: in particolare, nello stato ridotto l'ossidasi \u00e8 attiva, mentre nello stato ossidato lo \u00e8 molto meno; il secondo \u00e8 la stimolazione dell'attivit\u00e0 dell'ossidasi per azione di \u03b1-cheto acidi come piruvato ed \u03b1-chetoglutarato.\nFunzione ed effetti.\nUn esempio della sua attivit\u00e0 \u00e8 evidente durante lo sviluppo fiorale di alcuni membri della famiglia della araceae, come la Sauromatum guttatum. Poco prima dell'impollinazione lo spadice \u00e8 soggetto ad alti tassi respiratori per mezzo della via alternativa che ne causa il riscaldamento. questa condizione di calore causa la volatilizzazione di determinate ammine ed indoli dando un odore putrido che attira gli insetti impollinatori (impollinazione entomofila).\nSi \u00e8 anche supposto che la via alternativa possa servire come una valvola di sfogo di energia per l'accumulo o la sintesi di ATP, in grado di ossidare substrati respiratori che si accumulano pi\u00f9 del necessario. In tal senso gli elettroni finiscono nella via alternativa solo quando la catena di trasporto \u00e8 giunta a saturazione e ci\u00f2 si verifica se la velocit\u00e0 di respirazione supera la richiesta di ATP da parte della cellula. Alcuni studi ne hanno fatto emergere la sua natura competitiva per gli alettroni con la via principale.\nSono emersi dati a favore del suo ruolo in condizioni di stress quali gelo, siccit\u00e0 e osmotici, molti dei quali possono inibire la respirazione mitocondriale. Risucchiando elettroni dalla catena di trasporto l'ossidasi alternativa previene la sovrapproduzione potenziale di pool dell'ubichinone che, se lasciata a s\u00e9, porterebbe alla formazione di deleterie specie reattive con l'ossigeno come anioni superossido e radicali ossidrilici.\nIn questo modo la via alternativa pu\u00f2 attenuare gli effetti inibitori dello stress sulla respirazione."}
{"id": "1827505", "revid": "287204", "url": "https://it.wikipedia.org/wiki?curid=1827505", "title": "Associazione Calcio ChievoVerona 1994-1995", "text": "Questa voce raccoglie le informazioni riguardanti lAssociazione Calcio ChievoVerona nelle competizioni ufficiali della stagione 1994-1995."}
{"id": "1827509", "revid": "1718925", "url": "https://it.wikipedia.org/wiki?curid=1827509", "title": "Guerra di San Saba", "text": "La guerra di San Saba combattuta tra il 1255 e il 1270 nel corso delle guerre veneziano-genovesi tra la Repubblica di Venezia e la Repubblica di Genova, per il controllo del commercio orientale, esploso per il possesso del monastero di San Saba, nella citt\u00e0 di Acri. Tra il 1260 e il 1265 il conflitto si estese all'Impero di Nicea e quindi al ricostituito Impero bizantino.\nPreludio.\nDopo che con la Quarta Crociata e la conquista di Costantinopoli del 1204 Venezia si era resa padrona del Mediterraneo orientale creando quella vasta e capillare rete di possedimenti coloniali che andavano sotto il nome di Stato da Mar, il controllo della Serenissima sulle rotte commerciali levantine si era reso pressante, soffocando il commercio delle altre Repubbliche Marinare. Questo aveva favorito il crescere dei contrasti con Genova, rimasta esclusa dalle spartizioni territoriali in seno al nuovo Impero Latino.\nGenova possedeva tuttavia alcune colonie commerciali, in particolare nelle citt\u00e0 della costa siriana e della Palestina, dove, a seguito del sostegno fornito nel corso delle Crociate agli Stati d\"Outremer\" aveva ricevuto numerosi quartieri nelle citt\u00e0 costiere.\nLe due repubbliche possedevano entrambe due ampi quartieri a San Giovanni d'Acri, capitale del Regno di Gerusalemme. Qui nel 1255 erano sorti dei contrasti tra Veneziani e Genovesi per il possesso del Monastero di San Saba, conteso da entrambe le parti.\nIl console genovese Simone Vento esibiva al Patriarca una lettera del Priore degli Ospitalieri che riconosceva alla \"Superba\" il possesso della chiesa e del monastero, ma il bailo veneziano Marco Giustinian era rientrato ad Acri recando una missiva dello stesso pontefice Alessandro IV, nella quale si riconoscevano i diritti veneziani.\nLo scoppio di risse in citt\u00e0 tra le due fazioni e l'arrivo di una nave genovese che i Veneziani sostennero essere frutto di un atto di pirateria fecero infine infiammare la situazione gi\u00e0 di per s\u00e9 esplosiva.\nIl conflitto.\nLa guerra nel Levante.\nI Genovesi attaccarono le navi veneziane presenti in porto, rivolgendosi poi contro lo stesso quartiere veneto, dove compirono stragi e infine appiccarono le fiamme.\nVenezia, informata dell'accaduto, pretese riparazione da Genova, ma, non ricevendo soddisfazione, strinse alleanza con Pisa e Marsiglia e le citt\u00e0 della Provenza, affidando a Lorenzo Tiepolo il comando di una flotta per portare la guerra nei mari del Levante. I Genovesi dal canto loro ottennero il sostegno del Re di Gerusalemme, dal Re d'Armenia Aitone e del Signore di Tiro Filippo di Montfort.\nNel 1256, dunque, le navi veneziane piombarono su Acri, forzarono il porto, spezzandone la catena che ne proteggeva l'accesso, e distruggendo tutte le navi genovesi presenti, in breve seguite dal quartiere genovese, che fu preda del fuoco. Cadde infine anche il castello, detto del \"Mongioia\". I Genovesi chiesero ed ottennero una tregua di due mesi.\nNe approfittarono i Genovesi per far giungere dieci galee da Cipro, al comando di Pasquale Malono e altre dalle altre colonie, mentre allo stesso modo i Veneziani facevano arrivare nuove forze da Candia. Nello scontro che ne segu\u00ec i Genovesi persero quattro navi, tra cui la stessa ammiraglia, mentre un'altra flotta veneta prendeva Mesembria e attaccava tutte le navi genovesi lungo la rotta per Costantinopoli.\nNel 1257 Genova fu scossa dalle lotte interne che portarono al potere Guglielmo Boccanegra, il quale, nuovo Capitano del Popolo, provvide ad inviare immediatamente una nuova flotta in Oriente, nominando ammiraglio Rosso dalla Turca. Venezia rispose inviando ad Acri venti galee al comando di Paolo Falier e dieci con Andrea Zeno, per unirsi alla flotta del Tiepolo.\nLa nuova battaglia si ebbe il 24 giugno 1258, nelle acque di Acri: venticinque galee genovesi vennero catturate, i magazzini e il quartiere genovese nuovamente saccheggiati e distrutti.\nSotto gli auspici di Alessandro IV si giunse infine alla tregua: i Genovesi accettarono di abbattere le fortificazioni del proprio quartiere in Acri e di rinunciare ai privilegi che avevano in quella citt\u00e0, ma quando il Patriarca di Gerusalemme pretese da Veneziani e Pisani la restituzione delle fortezze che essi possedevano in Acri, la guerra si riaccese.\nLa caduta dell'Impero latino e la rinascita dell'Impero bizantino.\nNel 1259, poi, Venezia e Genova videro la loro attenzione attirata dal nuovo reggente dell'Impero di Nicea Michele Paleologo, intenzionato a riconquistare Costantinopoli e a porre fine all'Impero Latino, retto dal debole Baldovino II.\nVenezia si sobbarc\u00f2 quasi da sola la difesa del traballante impero, ma il 13 marzo 1261 Genova stipul\u00f2 con Nicea il fruttuoso trattato di Ninfeo, che consent\u00ec da una parte ai Bizantini di riconquistare con un colpo di mano il 25 luglio Costantinopoli, ponendo fine all'Impero Latino, con la protezione della flotta genovese, e dall'altra permise a Genova di trovarsi in una posizione di forza nei territori del Paleologo, acclamato nuovo \"basileus\" al suo ingresso nella capitale il 26 luglio. I Genovesi ottennero nella citt\u00e0 un intero quartiere, al di l\u00e0 del Corno d'Oro, detto Galata.\nLa guerra tra Veneziani, Genovesi e Bizantini.\nVenezia invi\u00f2 una potente flotta a difendere i propri possedimenti nell'Egeo e trenta galee nel Mar Nero, al comando di Giacomo Dolfin. Una volta riunitesi le due flotte, l'armata veneziana si present\u00f2 a Salonicco, dove si trovava la flotta congiunta liguro-bizantina, ma questa non rispose alla provocazione. I liguri si ritirarono poi a svernare a Genova.\nVenezia ne approfitt\u00f2 per istigare i Duchi dell'Arcipelago ad inviare navi per razziare la costa fino a Costantinopoli, ma la squadra navale venne intercettata sulla via del ritorno dalla flotta greca: fu una strage.\nL'anno successivo, 1262, la flotta veneziana, al comando di Giacomo Dondulo, si scontr\u00f2 coi Genovesi al largo della Morea ottenendone una vittoria in cui perse la vita l'ammiraglio Pietro Grimaldi.\nNel 1263 Venezia schier\u00f2 cinquantaquattro galee agli ordini di Andrea Barozzi, il quale, dopo aver dato inutilmente la caccia alle forze genovesi, attacc\u00f2 Tiro. La flotta genovese di Simone Grillo, invece, assal\u00ec una muda veneziana di undici navi, ma le merci pi\u00f9 preziose furono portate al sicuro a Ragusa, impedendo il saccheggio ai Genovesi.Successivamente la flotta Veneziana in inferiorit\u00e0 numerica sconfisse la flotta genovese-bizantina nella Battaglia di Settepozzi nelle acque del Peloponneso (Morea). L'ammiraglio genovese Pietro Avvocato perse la vita.\nLa sconfitta genovese mise l'Imperatore Bizantino nella difficile condizione di dover affrontare da solo la flotta veneziana, cos\u00ec il \"basileus\" si risolse alla pace. Il 18 giugno 1265 gli ambasciatori di Venezia siglarono un trattato di pace perpetua, ma l'accordo non trov\u00f2 l'approvazione ducale, venendo dunque ridotto ad una semplice tregua quinquennale.\nLa guerra con Genova continu\u00f2 a trascinarsi fino a sfociare nella vittoria veneziana della Battaglia di Trapani nel 1266. Venezia, nel frattempo provvide a stabilizzare il proprio controllo del mare Adriatico creando una squadra navale permanente con il preciso compito di vigilare su tutte le navi in transito, riscuotere i dazi, impedire l'ingresso non autorizzato a navi armate e contrastare il contrabbando, sotto il comando del cosiddetto \"Capitano del Golfo\".\nInfine, nel 1270, allo scadere del quinquennio di tregua con Bisanzio, venne firmato il trattato di Cremona per siglare la pace tra Venezia, Genova e Costantinopoli.\nEpilogo.\nNonostante le vittorie sul mare, e la possibilit\u00e0 di ricostruire le proprie colonie a Tessalonica e Costantinopoli (1277) Venezia non riusc\u00ec a scardinare il potere genovese in Oriente, che presto sarebbe stato ancor pi\u00f9 rinforzato dal sempre pi\u00f9 saldo legame tra Genova e Bisanzio, lasciando in sostanza inalterate le cause di fondo dello scontro, fino al riesplodere del conflitto nella guerra del 1293-1299.\nConseguenze della guerra di San Saba.\nLa sconfitta dei Genovesi durante la guerra di San Saba ebbe ripercussioni negative sull'economia della citt\u00e0. Il commercio di Genova in Medio Oriente fu drasticamente ridimensionato ma aument\u00f2 i suoi scambi commerciali nei territori bizantini.\nI rapporti tra Genova e Grecia ebbero alcune temporanee problematicit\u00e0 perch\u00e9 l'imperatore greco Michele Paleologo aveva perso la fiducia nei suoi alleati, anche a causa dei loro insuccessi militari. La validit\u00e0 di questa alleanza si riconsolid\u00f2 quando a Genova furono eletti due Capitani del Popolo ghibellini: Oberto D'Oria e Oberto Spinola."}
{"id": "1827517", "revid": "31886", "url": "https://it.wikipedia.org/wiki?curid=1827517", "title": "Respirazione cianuro-resistente", "text": ""}
{"id": "1827518", "revid": "1409041", "url": "https://it.wikipedia.org/wiki?curid=1827518", "title": "Bologna Football Club 1983-1984", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1983-1984.\nStagione.\nNella stagione 1983-1984 il Bologna partecipa per la prima volta nella sua storia al campionato di Serie C1, \u00e8 stato inserito nel girone A, dove si classifica al secondo posto con 48 punti, a pari merito con il ma sfavorito dalla peggiore classifica avulsa; ci\u00f2 nonostante felsinei e ducali guadagnano entrambi la promozione in Serie B (decisiva la vittoria casalinga contro il ). Dall'inizio di questa stagione lo stadio Comunale di Bologna \u00e8 intitolato a Renato Dall'Ara, per trent'anni presidente del Bologna. Miglior marcatore stagionale dei rossobl\u00f9 con 17 reti \u00e8 stato Sauro Frutti, una in Coppa Italia e 16 reti in campionato.\nIn Coppa Italia la squadra rossobl\u00f9 non va oltre il primo turno: chiude il proprio girone eliminatorio al terzo posto, dietro a e qualificate agli ottavi di finale. Infine nella Coppa Italia di Serie C i petroniani si spingono fino ai sedicesimi di finale, dove vengono estromessi dalla .\nOrganigramma societario.\nArea direttiva\nStaff tecnico"}
{"id": "1827520", "revid": "339392", "url": "https://it.wikipedia.org/wiki?curid=1827520", "title": "Guerra tra Venezia e Bisanzio (1296-1302)", "text": ""}
{"id": "1827521", "revid": "155136", "url": "https://it.wikipedia.org/wiki?curid=1827521", "title": "Guerra tra Venezia e Bisanzio (1261-1265)", "text": ""}
{"id": "1827522", "revid": "72396", "url": "https://it.wikipedia.org/wiki?curid=1827522", "title": "Share of voice", "text": "Con la locuzione Share of voice si indica \"il peso pubblicitario\" di una marca, espresso sotto forma di una percentuale all'interno di un definito mercato o segmento di mercato in un dato periodo. Questo peso \u00e8 comunemente definito in termini di spese, pagine, siti, poster etc.\nLa share of voice \u00e8 data dal rapporto fra gli investimenti in comunicazione di una determinata marca e gli investimenti complessivi del settore merceologico di appartenenza. Oggi, grazie anche all'utilizzo di software per la pianificazione pubblicitaria, il calcolo della share of voice viene effettuato, nella gran parte dei casi, sulla base dei gross rating point sviluppati dalle campagne in riferimento alle singole marche."}
{"id": "1827526", "revid": "474175", "url": "https://it.wikipedia.org/wiki?curid=1827526", "title": "Stadio Diego Armando Maradona (Buenos Aires)", "text": "Lo stadio Diego Armando Maradona () \u00e8 un impianto calcistico argentino di Buenos Aires situato nel quartiere di Villa General Mitre. Sorto nel 1940 come \"Estadio Argentinos Juniors\" dal nome del club proprietario, l', fu ricostruito nel 2003 e intitolato l'anno seguente al noto calciatore Diego Armando Maradona. Ha una capacit\u00e0 di spettatori.\nStoria.\nInaugurato come Estadio Argentinos Juniors il , l'impianto fu poi ricostruito e inaugurato nel 2003. Dall'agosto 2004 \u00e8 intitolato a Diego Armando Maradona, il calciatore argentino che milit\u00f2 nell' dal 1976 al 1981 prima di trasferirsi al Boca Juniors.\nSituato a Buenos Aires, la capitale dell'Argentina, nel distretto di Villa General Mitre, \u00e8 stato costruito dal 1993 al 2003 e inaugurato il 26 dicembre 2003. Il periodo di costruzione di dieci anni \u00e8 spiegato dalla difficile situazione economica del successivo club utente Argentinos Juniors, che possiede lo stadio. Durante la costruzione, il club ha giocato in affitto al vicino Stadio Arquitecto Ricardo Etcheverri, lo stadio di casa di Ferro Carril Oeste nelle immediate vicinanze.\nDal 2003, gli Argentinos Juniors giocano le partite casalinghe allo Stato Diego Armando Maradona. I Juniors sono tra le squadre di calcio pi\u00f9 tradizionali in Argentina e hanno vinto tre volte il Campionato Argentino fino ad oggi. Inoltre \u00e8 riuscito nel 1984 a vincere la Copa Libertadores e un anno dopo anche la Copa Interamericana. Attualmente, la squadra gioca nella Primera Divisi\u00f3n e adesso si trova soprattutto nella parte alta del campo.\nReinaugurazione.\nL'inaugurazione del rinnovato stadio \u00e8 avvenuta il 26 dicembre 2003, con persone in tribuna, una partita tra i veterani della squadra campione americana nel 1985 di fronte alla squadra che vinse la promozione nel 1997, e un'altra partita tra la nazionale argentina U-20 e una combinato delle glorie del semillero del club delle dimensioni di Esteban Cambiasso, Juan Pablo Sor\u00edn e Claudio Borghi. Le squadre menzionate erano dirette, rispettivamente, da Roberto Marcos Saporiti, Jos\u00e9 Pekerman e Hugo Tocalli, tutti ex giocatori o allenatori.\nIntitolazione a Diego Armando Maradona.\nIl 10 agosto 2004, nell'ambito dei festeggiamenti per il centenario del club, l'Argentinos Juniors ha ufficializzato l'intitolazione dello stadio a Diego Armando Maradona. Alle celebrazioni \u00e8 seguita un'amichevole contro il , campione in carica del campionato argentino di quell'anno."}
{"id": "1827527", "revid": "226458", "url": "https://it.wikipedia.org/wiki?curid=1827527", "title": "ActiveX Data Objects", "text": "Gli ActiveX Data Objects, o oggetti ADO, sono una tecnologia informatica che permette di interfacciare un software a dei database. I componenti ADO forniscono gli oggetti e i metodi per la connessione ai database e per l'accesso ai dati in esso contenuti.\nIn particolare gli oggetti predefiniti disponibili sono:"}
{"id": "1827528", "revid": "151034", "url": "https://it.wikipedia.org/wiki?curid=1827528", "title": "Archicad", "text": ""}
{"id": "1827532", "revid": "486946", "url": "https://it.wikipedia.org/wiki?curid=1827532", "title": "Impero Latino d\u2019Oriente", "text": ""}
{"id": "1827541", "revid": "1603714", "url": "https://it.wikipedia.org/wiki?curid=1827541", "title": "Quattro santi", "text": "La pala dei Quattro santi \u00e8 un dipinto a olio su tela (221,7x161,9\u00a0cm) del Correggio, databile al 1514 circa e conservato nel Metropolitan Museum of Art di New York.\nRaffigura l'apostolo Pietro, santa Marta, la Maddalena e san Leonardo di Noblac.\nStoria.\nIl dipinto, quasi sicuramente proveniente dalla chiesa di Santa Maria della Misericordia a Correggio \u00e8 stato messo in rapporto con le disposizioni testamentarie del notaio Melchiorre Fassi.\nCon il suo testamento del 17 dicembre 1517, Fassi design\u00f2 quale sua erede la chiesa di San Quirino di Correggio, a condizione che vi venisse eretta una cappella con un altare intitolato ai santi Pietro, Marta, Maria Maddalena e Leonardo di Noblac: non si specifica, per\u00f2, se la pala per questo altare esistesse gi\u00e0 o fosse da realizzare. Le disposizioni testamentarie vennero cambiate con un nuovo atto del 29 agosto 1528: nuova erede designata era ora la chiesa da San Domenico, sempre purch\u00e9 vi venisse costruita una cappella dedicata ai quattro santi. Al 1\u00ba aprile 1538 risale l'ultimo testamento del notaio: chiedeva di essere sepolto nella chiesa di Santa Maria della Misericordia, che veniva istituita sua erede universale, dove il Fassi possedeva una cappella (intitolata a santa Marta) con una pala sull'altare gi\u00e0 all'epoca del suo primo testamento.\n\u00c8 incerto se il Correggio abbia eseguito il dipinto dopo il primo testamento del 1517 o se, ipotesi pi\u00f9 probabile, l'avesse gi\u00e0 realizzato in precedenza.\nDescrizione e stile.\nLa tela, da sinistra a destra, raffigura san Pietro, con le chiavi del Regno dei Cieli in mano, santa Marta, che tiene al guinzaglio il drago che aveva domato, la Maddalena, con il vaso dei profumi, e san Leonardo di Noblac, patrono dei carcerati, in abiti monastici e con i ceppi. Si tratta di un'insolita sacra conversazione, senza la Madonna col Bambino, con i quattro santi disposti a semicerchio all'ombra di una fitta boscaglia. La luce li rischiara accendendo dolcemente i colori delle vesti, secondo un procedimento che rimanda a Leonardo da Vinci, omaggiato anche dal tipo fisico della Maddalena, con quel sorriso un po' ambiguo di opere come la \"Gioconda\".\nL'artista studi\u00f2 accuratamente come variare le pose, i gesti e gli sguardi, ora diretti in basso (pietro e Marta), ora in alto (Leonardo), ora verso lo spettatore (Maria Maddalena). Il fitto bosco genera un'atmosfera sospesa e inquietante, apprezzata dai pittori della scuola emiliana come Lorenzo Costa o Dosso Dossi.\nPer via stilistica l'opera \u00e8 collocata negli anni precedenti al 1517, prima della \"Madonna di San Francesco\" che parla un linguaggio ben pi\u00f9 ardito e maturo. Anche i riferimenti alla celebre \"Santa Cecilia\" di Raffaello, giunta a Bologna nel 1514-15, vanno considerati con cautela. Infatti, come \u00e8 stato notato, l'impianto compositivo semplice e compassato dell'opera di Correggio ha alcuni precedenti nella produzione locale, come i \"Santi Rocco, Antonio Abate e Lucia\" di Cima da Conegliano gi\u00e0 a Parma, che appartengono ad una tradizione artistica che poteva essere nota al Correggio e che pot\u00e9 ispirare questo suo lavoro, ancora per molti aspetti \u201cgiovanile\u201d anche se gi\u00e0 arricchito da un uso eccentrico e personalissimo del colore che predilige tinte luminose e accostamenti insoliti e audaci."}
{"id": "1827542", "revid": "16820398", "url": "https://it.wikipedia.org/wiki?curid=1827542", "title": "Comunicazioni sociali", "text": ""}
{"id": "1827544", "revid": "1409041", "url": "https://it.wikipedia.org/wiki?curid=1827544", "title": "Bologna Football Club 1909 1993-1994", "text": "Questa voce raccoglie le informazioni riguardanti il Bologna Football Club 1909 nelle competizioni ufficiali della stagione 1993-1994.\nStagione.\nIl Bologna gioca il campionato di Serie C1 1993-1994.\nAlcune divergenze tra Gazzoni Frascara e i soci porteranno all'esonero di Alberto Zaccheroni sostituito in panchina da Edoardo Reja. Nella primavera del 1994 un incidente stradale pone fine anzitempo alla stagione di Giuseppe Anaclerio. I felsinei chiudono la stagione regolare quarti. Il primo turno dei play-off li oppone alla SPAL, che la stagione precedente aveva condiviso coi petroniani la retrocessione dalla Serie B; la squadra ferrarese passa il turno, per poi essere sconfitta in finale dal .\nIn Coppa Italia la squadra viene eliminata al primo turno dal Padova (1-2 in casa).\nIn Coppa Italia Serie C nei sedicesimi di finale viene eliminato dal : vince all'andata per 1-0 in casa, perde al ritorno per 1-0, quindi la gara viene si conclude ai calci di rigore (4-2 per i toscani).\nMaglie e sponsor.\nLo sponsor di maglia \u00e8 Buona Natura, mentre lo sponsor tecnico \u00e8 Erre\u00e0.\nOrganigramma societario.\nArea direttiva\nArea tecnica"}
{"id": "1827556", "revid": "125616532", "url": "https://it.wikipedia.org/wiki?curid=1827556", "title": "Bologna Football Club 1909 1994-1995", "text": "Questa voce raccoglie le informazioni riguardanti il Bologna Football Club 1909 nelle competizioni ufficiali della stagione 1994-1995.\nStagione.\nIl Bologna gioca il suo secondo campionato di Serie C1 consecutivo, sempre nel Girone A. Edoardo Reja viene sostituito da Renzo Ulivieri, mentre Gabriele Oriali \u00e8 il nuovo direttore sportivo. I petroniani, capitanati da Marco De Marchi, conquisteranno ventiquattro vittorie. Unico inciampo la sconfitta di misura a dicembre con il Prato. Fra le vittorie c'\u00e8 quella contro il Crevalcore, neopromosso dalla Serie C2 che gioca le partite in casa proprio al Dall'Ara. Il nuovo \"Derby di Bologna\" vedr\u00e0 i felsinei prevalere 3-0 all'andata e 3-2 al ritorno. Contro la SPAL ed il Ravenna ci saranno invece vittorie all'andata e pareggi al ritorno. Da ricordare anche la vittoria in trasferta con l'Alessandria per 3-0: l'incontro, inizialmente previsto per il 6 novembre 1994, fu rinviato a causa dell'alluvione del Tanaro del 1994 che travolse anche il terreno di gioco dei piemontesi. Il 30 aprile 1995 il Bologna al Dall'Ara sconfigge il Leffe per 1-0 e con quattro giornate d'anticipo ritorna in Serie B. I petroniani vinceranno il campionato con ventidue punti di vantaggio sulla seconda, la . Con 14 gol Luca Cecconi si conferma miglior marcatore dei rossoblu. In Coppa Italia la squadra si ferma al primo turno, sconfitta dall'Atalanta in casa per 1-0. Nella Coppa Italia Serie C dopo aver superato l'Empoli nel terzo turno e il Livorno negli ottavi di finale, la squadra viene eliminata dal Casarano al turno successivo.\nMaglie e sponsor.\nLo sponsor \u00e8 Carisbo.\nOrganigramma societario.\nArea direttiva\nStaff tecnico"}
{"id": "1827560", "revid": "54728", "url": "https://it.wikipedia.org/wiki?curid=1827560", "title": "Moto di rotazione della Luna", "text": ""}
{"id": "1827561", "revid": "838137", "url": "https://it.wikipedia.org/wiki?curid=1827561", "title": "Source lines of code", "text": "Source lines of code (dall'inglese \"linee di codice sorgente\", SLOC, o pi\u00f9 brevemente LOC) \u00e8 una metrica software che misura le dimensioni di un software basandosi sul numero di linee di codice sorgente.\nQuesto metodo di misura viene utilizzato per stabilire la complessit\u00e0 di un software e per stimare le risorse necessarie per la produzione e il mantenimento del software.\nSe il software \u00e8 di grandi dimensioni, possono essere utilizzate anche le unit\u00e0 di misura KLOC ( LOC) e MLOC ( LOC).\nMisura delle SLOC.\nVa detto che la misura delle SLOC \u00e8 utile per definire un ordine di grandezza del codice ma non per fornire una misura esatta di un progetto software. A tal riguardo ha senso usare le linee di codice per confrontare un progetto di 10.000 linee con uno da 100.000, mentre ne ha poco paragonarne uno da 20.000 con uno da 21.000.\nCi sono due tipi di misure di SLOC:\nConsideriamo per esempio questo frammento di codice C:\nfor (i=0; i&lt;100; ++i) printf(\"hello\"); /* How many lines of code is this? */\nIn questo esempio abbiamo:\nIn questo esempio invece lo stesso codice \u00e8 scritto con uno stile diverso:\nfor (i=0; i&lt;100; ++i)\n printf(\"hello\");\n} /* Now how many lines of code is this? */\nLe SLOC saranno:\nOrigine delle SLOC.\nIl conteggio delle SLOC come metrica \u00e8 nato con i linguaggi tradizionali line-oriented (FORTRAN, assembler, C). In questi casi la misura delle linee di codice dava effettivamente una fotografia veritiera delle complessit\u00e0 del software. Oggi con i paradigmi ad oggetti non \u00e8 pi\u00f9 cos\u00ec vero. \u00c8 chiaro per\u00f2 che la SLOC risultano la metrica di complessit\u00e0 del codice pi\u00f9 facile da misurare automaticamente. Queste caratteristiche fanno s\u00ec che sia ancora molto usata."}
{"id": "1827562", "revid": "1305772", "url": "https://it.wikipedia.org/wiki?curid=1827562", "title": "Lester R. Brown", "text": "Indicato prevalentemente come Lester R. Brown \u2013 talvolta come Lester Brown \u2013 ha scritto oltre venti libri sui problemi ambientali globali. I suoi lavori sono stati tradotti in oltre 40 lingue.\nBiografia.\nBrown \u00e8 il fondatore del Worldwatch Institute nonch\u00e9 fondatore e presidente del Earth Policy Institute, organizzazione di ricerca non profit di Washington, D.C.\nLaureato in scienze agrarie nel 1955 alla Rutgers University, dopo 4 anni di esperienza nell'India rurale, nel 1959 diventa analista in agricoltura internazionale al ministero americano dell'agricoltura. Si specializza in seguito in economia agraria all'Universit\u00e0 del Maryland e poi ad Harvard.\nNel 1974, con il sostegno della Fondazione Rockefeller fonda il Worldwatch Institute, il primo istituto dedicato all'analisi delle questioni ambientali mondiali. Nel 2001 fonda Earth policy institute, che pubblica i suoi libri pi\u00f9 recenti.\nUno dei suoi lavori pi\u00f9 noti \u00e8 \"Piano B\", un libro che si \u00e8 evoluto secondo i dettami della rete, passando dalla prima versione del 2003, \"Plan B: Rescuing a Planet Under Stress and a Civilization in Trouble\" (\"recuperare un pianeta sotto stress e una civilt\u00e0 nei guai\"), alla versione 2.0 del 2006, con lo stesso titolo, e alla 3.0 del 2008 \"Plan B 3.0: Mobilizing to Save Civilization\" (\"mobilitarsi per salvare la civilt\u00e0\"); l'ultima revisione, \"Plan B 4.0\", \u00e8 stata pubblicata negli Stati Uniti nel 2009 e nel maggio 2010 in Italia. Tutte le versioni sono disponibili online. Oggetto di numerosi riconoscimenti, Brown \u00e8 stato descritto dal \"Washington Post\" come \"uno dei pi\u00f9 influenti opinionisti del mondo.\". Lester Brown si \u00e8 sempre distinto per aver evidenziato il problema della scarsa disponibilit\u00e0 di risorse (in particolare quelle alimentari), per evitare a livello della popolazione mondiale scenari di fame.\nCollegamenti esterni.\nLibri online:"}
{"id": "1827564", "revid": "287204", "url": "https://it.wikipedia.org/wiki?curid=1827564", "title": "FC V\u00edtkovice", "text": "L'FC V\u00edtkovice \u00e8 una societ\u00e0 calcistica ceca con sede a V\u00edtkovice, distretto di Ostrava. Milita in Druh\u00e1 liga, la seconda serie del campionato ceco di calcio. Vinse un campionato cecoslovacco nel 1986 e si classific\u00f2 alle spalle dello Sparta Praga nella stagione successiva. Partecip\u00f2 alla Coppa UEFA 1988, dove fu eliminata ai quarti di finale dall'Espanyol (0-2; 0-0), poi finalista."}
{"id": "1827565", "revid": "486946", "url": "https://it.wikipedia.org/wiki?curid=1827565", "title": "Lester Russell Brown", "text": ""}
{"id": "1827568", "revid": "69275", "url": "https://it.wikipedia.org/wiki?curid=1827568", "title": "TJ V\u00edtkovice", "text": ""}
{"id": "1827569", "revid": "287204", "url": "https://it.wikipedia.org/wiki?curid=1827569", "title": "FC Vitkovice", "text": ""}
{"id": "1827571", "revid": "164044", "url": "https://it.wikipedia.org/wiki?curid=1827571", "title": "Unione Calcio Sampdoria 2008/2009", "text": ""}
{"id": "1827579", "revid": "14691", "url": "https://it.wikipedia.org/wiki?curid=1827579", "title": "Nkosi sikelel'iAfrika", "text": ""}
{"id": "1827582", "revid": "287204", "url": "https://it.wikipedia.org/wiki?curid=1827582", "title": "La sfida di Landover", "text": "La sfida di Landover \u00e8 un romanzo fantasy del 1995 di Terry Brooks, quinto libro del ciclo di Landover.\nTrama.\nDue anni dopo le vicende narrate nel libro precedente, Ben Holiday vive tranquillamente assieme a sua moglie Willow e sua figlia Mistaya quando un misterioso cavaliere nero si presenta alle porte del castello di Sterling Silver. Il cavaliere, accompagnato da un misterioso individuo incappucciato, dichiara di essere il Re Rydall del regno di Marnhull al di l\u00e0 delle nebbie fatate, e chiede a Ben di arrendersi e consegnargli Landover altrimenti il suo esercito metter\u00e0 a ferro e fuoco il Regno. Ben rifiuta la richiesta, mentre Rydall annuncia che torner\u00e0 dopo tre giorni e che stavolta Ben non potr\u00e0 rifiutare la sua richiesta.\nBen, in apprensione per le sorti della figlia decide di farla proteggere dal nonno, il Signore del Fiume. La spedizione che accompagna la bambina, di cui fanno parte anche Questor Thews e Abernathy, viene per\u00f2 attaccata dalla Strega del Crepuscolo che uccide tutti i soldati di guardia e rapisce la bambina. Questor Thews e Abernaty vengono invece salvati dall'intervento di un cucciolo di fango, mandato dalla Madre Terra a proteggere Mistaya, che con un sortilegio li spedisce sulla Terra. Nel trasferimento sulla Terra lo scrivano di corte ritorna ad avere la sua forma umana. Il mago e lo scrivano di corte dovranno quindi tentare di tornare su Landover per avvertire Holiday che Rydall di Marnhull non esiste ed \u00e8 solo una creatura della Strega del Crepuscolo.\nBen intanto, saputo del rapimento della figlia, accetta la sfida propostagli da Rydall: affronter\u00e0 sette creature mandate dal re di Marnhull, e se riuscir\u00e0 a sconfiggerle tutte potr\u00e0 riavere indietro sua figlia, ma se perder\u00e0 dovr\u00e0 abbandonare il regno. Mistaya invece \u00e8 stata portata al Pozzo Infido per essere educata alla magia. Ben non sa per\u00f2 che tali creature sono frutto della magia di sua figlia Mistaya, convinta a crearle con l'inganno dalla Strega del Crepuscolo (la strega vuole sempre vendicarsi di Ben).\nDopo aver sconfitto le prime due creature Ben e Willow ricevono un invito dal Signore del Fiume che vuole aiutare il re di Landover a cercare Mistaya. Ben e Willow si recano a Elderew dove il Signore del Fiume gli dona una creatura magica come protettore. Ben e Willow decidono poi di chiedere notizie di Mistaya anche al signore delle Pianure Kallendbor. Durante la notte Ben \u00e8 attaccato da un nuovo campione di Rydall, ma la creatura magica donata dal Signore del Fiume affronta il campione e nell'eliminarlo rimane uccisa. Ben e Willow decidono anche di chiedere notizie al drago Strabo, mentre Mistaya rimane sempre nel Pozzo Infido, a ricevere lezioni sull'uso della magia da parte della Strega del Crepuscolo con cui pian piano entra in confidenza e quasi in amicizia. Ben infine capisce che la responsabile di tutto \u00e8 la Strega del Crepuscolo e decide di partire con Willow alla volta del Pozzo Infido.\nQuestor Thews e Abernathy, cercano invece un modo per tornare su Landover aiutati dalla giovane Elizabeth, terrestre gi\u00e0 conosciuta durante le avventure narrate in Mago a met\u00e0. Lo trovano in un antico libro di magie, ma il prezzo da pagare \u00e8 quello di riportare Abernathy in forma canina. Tornati su Landover riescono ad impedire il compimento del piano della strega, che intendeva uccidere Holiday attraverso il veleno contenuto in un ciondolo regalato a Mistaya. La strega \u00e8 sconfitta dalla magia del cucciolo di fango e di Mistaya, e mandata in esilio sulla Terra (in una gabbia di uno zoo sotto forma di un corvo). Anche Rydall rimane ucciso durante il combattimento finale e alla fine si scopre che \u00e8 il signore delle Pianure Kallendbor il quale voleva il trono di Landover."}
{"id": "1827583", "revid": "2048534", "url": "https://it.wikipedia.org/wiki?curid=1827583", "title": "David Irving", "text": "\u00c8 l'autore di una trentina di libri, tra cui \"Apocalisse a Dresda\" (1963), \"La guerra di Hitler\" (1977), \"La guerra di Churchill\" (1987).\nLa reputazione di Irving come storico \u00e8 stata screditata dopo lo scoppio di una violenta polemica con la storica statunitense Deborah Lipstadt, cui segu\u00ec una causa per diffamazione intentata nel 1996 da Irving stesso contro la Lipstadt e l'editore Penguin Books. Nella successiva sentenza - che rigett\u00f2 la causa, dando torto a Irving - la corte osserv\u00f2 che Irving era un \"attivo negatore dell'Olocausto\", antisemita e razzista, nonch\u00e9 \"associato con degli estremisti di destra che promuovono il neonazismo\". Il giudice afferm\u00f2 anche che Irving aveva \"per le sue ragioni ideologiche continuativamente e deliberatamente manipolato e alterato l'evidenza storica\". Irving non si \u00e8 mai identificato come un membro della corrente pseudostorica del negazionismo, i cui aderenti si autodefiniscono \"revisionisti della Shoah\" vedendosi principalmente come uno storico revisionista di guerra con idee affini, ma non un \"revisionista\" specializzato nei dettagli tecnici sull'Olocausto come Robert Faurisson; tuttavia gi\u00e0 nel 1983 aveva partecipato ad un convegno dell'Institute for Historical Review (IHR), la principale associazione negazionista mondiale, cui peraltro nel 1980 aveva ceduto i diritti di distribuzione dei suoi libri negli Stati Uniti.\nDavid Irving fu arrestato in Austria l'11 novembre 2005; il 20 febbraio 2006 fu riconosciuto colpevole da un tribunale per \"aver glorificato ed essersi identificato con il Partito Nazionalsocialista Tedesco dei Lavoratori\", cosa che in Austria \u00e8 punita, secondo il Verbotsgesetz, la legge per la denazificazione del 1947, che vieta qualsiasi \"attivit\u00e0 in senso nazionalsocialista\", in particolare come modificata nel 1992; in tale anno fu introdotto il divieto di negazione, minimizzazione, approvazione e giustificazione del \"genocidio nazista o degli altri crimini nazisti contro l'umanit\u00e0, qualora ci\u00f2 avvenga in opere di stampa, radiofoniche o comunque pubblicato in modo tale da essere accessibile ad un vasto pubblico\", sotto pena di reclusione da 1 a 10 anni, e nei casi di maggiore pericolosit\u00e0, fino a 20 anni. In base a tale sentenza Irving fu condannato a tre anni di reclusione, scontando in carcere 400 giorni prima di ottenere la liberazione condizionale.\nBiografia.\n\u00c8 nato nel 1938 a Hutton, una frazione di Brentwood, figlio di un ufficiale della Royal Navy, che fu anche esploratore artico e appassionato di storia. Emigr\u00f2 in Germania a vent'anni, dove trov\u00f2 lavoro come operaio e si interess\u00f2 agli studi storici, pur non ottenendo mai la laurea. Ha cinque figli dalla moglie (da cui divorzi\u00f2 nel 1981) e da una successiva compagna. Irving ha un fratello gemello, un altro fratello e una sorella.\nStorico militare.\nIrving esord\u00ec pubblicando \"Apocalisse a Dresda\" nel 1965, un'analisi critica del bombardamento di Dresda da parte degli alleati della seconda guerra mondiale. Nel 1977 Irving pubblic\u00f2 \"Hitler's War\" (tradotto in italiano nel 2001): uno studio sulla seconda guerra mondiale analizzata attraverso il punto di vista di Adolf Hitler. Grazie all'amicizia personale con alcuni reduci tedeschi o con le loro famiglie, Irving riusc\u00ec ad avere accesso a documenti fino a quel momento sconosciuti, quali memoriali o epistolari privati. Irving descrisse Hitler come un personaggio estremamente intelligente, versatile, razionale, il cui principale fine era quello di incrementare la prosperit\u00e0 e l'influenza della Germania in Europa e nel mondo. Rovesciando completamente le interpretazioni correnti, egli scaric\u00f2 la responsabilit\u00e0 della guerra sui leader alleati, in particolare Winston Churchill, del quale critic\u00f2 aspramente la testarda avversione nei confronti di una pace successiva alla Campagna di Polonia del settembre 1939, come era avvenuto dopo l'annessione dell'Austria e dei Sudeti, alla conferenza di Monaco.\nIrving defin\u00ec l'Operazione Barbarossa del 1941 come una \"guerra preventiva\", cui il dittatore tedesco sarebbe stato forzato per prevenire una probabile aggressione sovietica dopo il patto Molotov-Ribbentrop. Irving - all'epoca non ancora approdato al negazionismo dell'Olocausto - afferm\u00f2 che il F\u00fchrer non gioc\u00f2 alcun ruolo nell'ambito delle politiche di sterminio contro gli ebrei e le varie altre categorie di perseguitati, non essendo nemmeno a conoscenza di tutti questi fatti, essendone stato volutamente tenuto all'oscuro da Heinrich Himmler e Reinhard Heydrich fino alla fine del 1943. Questo imponente saggio produsse varie reazioni: alla benevola accoglienza accordatagli da alcuni storici come John Keegan e Hugh Trevor-Roper, fecero da contraltare le aspre critiche rivoltegli da John Lukacs, Walter Laqueur, Gitta Sereny, Martin Broszat, Lucy Dawidowicz, Gerard Fleming, Charles W. Sydnor e Eberhard J\u00e4ckel.\nA causa delle violente polemiche, il libro fu nel Regno Unito uno dei best seller di carattere storico nell'anno della sua uscita. In una successiva biografia sul feldmaresciallo Erwin Rommel (\"The Trail of the Fox\", 1978), Irving si scagli\u00f2 contro gli autori dell'attentato a Hitler del 20 luglio 1944, definendoli \"traditori\", \"codardi\" e \"manipolatori\", giustificando completamente la successiva imponente ondata di violenza scatenata da Hitler, nella quale trov\u00f2 la morte anche Rommel. Nel 1981 Irving pubblic\u00f2 un libro sulla rivolta ungherese del 1956 (\"Uprising!\"), dallo scrittore del Regno Unito considerata principalmente \"una rivolta antigiudaica\", a causa del fatto che il regime comunista - per Irving - di fatto era dominato da esponenti ebrei. Il libro venne aspramente criticato, anche a causa di una caratteristica tipica dell'autore, gi\u00e0 individuata anche per i suoi precedenti studi: la trattazione assai disinvolta delle fonti, spesso manipolate o addirittura soppresse.\nIl sostegno al negazionismo.\n\u00c8 dal 1988 che Irving inizi\u00f2 ad esprimersi in senso apertamente negazionista: se nella prima edizione de \"La guerra di Hitler\" si poteva leggere in una nota \"Io non posso accettare l'idea (...) che non esista nessun documento firmato da Hitler, Himmler o Heydrich che parli dello sterminio degli ebrei\", questa frase venne in seguito espunta e gi\u00e0 a partire dalla met\u00e0 degli anni ottanta Irving si avvicin\u00f2 alle associazioni negazioniste, partecipando come relatore a pubblici incontri di partiti dell'estrema destra tedesca come la Deutsche Volksunion e propugnando l'unificazione di tutti i movimenti neonazisti britannici in un partito chiamato \"Focus\". Nel 1988, Irving testimoni\u00f2 a favore del neonazista e negazionista canadese Ernst Z\u00fcndel, affermando in seguito che Z\u00fcndel l'aveva convinto del fatto che l'Olocausto non ebbe mai luogo. Dopo il processo, Irving pubblic\u00f2 nel Regno Unito il cosiddetto \"Rapporto Leuchter\": uno studio tedesco che pretendeva di dimostrare attraverso una serie di analisi chimiche ed ingegneristiche l'inesistenza delle camere a gas ad Auschwitz e Majdanek. \nA cominciare dall'inizio degli anni novanta, Irving svilupp\u00f2 ulteriormente la sua teoria esposta ne \"La guerra di Hitler\": visto che non si trovava un ordine scritto del dittatore, non solo ci\u00f2 significava che egli non sapeva nulla, ma che l'Olocausto stesso non aveva avuto luogo. Perci\u00f2 nell'edizione del libro del 1991, Irving elimin\u00f2 ogni passaggio che si riferisse ai campi di sterminio tedeschi. A tutto ci\u00f2, Irving aggiunse una lunga serie di conferenze e discorsi pubblici, nei quali sempre pi\u00f9 si scagli\u00f2 contro la \"menzogna dell'Olocausto\", considerando tutta la questione un modo per \"avere delle buone compensazioni in denaro\" da parte degli ebrei. Contemporaneamente, le espressioni razziste ed antisemite divennero sempre pi\u00f9 frequenti ed esplicite. Per reazione molte librerie del Regno Unito annullarono le ordinazioni del suo libro \"Hitler's War\" e diversi governi (tra cui Canada, dove fu brevemente arrestato, Australia, Nuova Zelanda, Italia, Germania, Israele e Sudafrica) gli negarono l'ingresso, anche se queste interdizioni non sempre vennero applicate. Nel maggio 1992, durante un raduno in Germania, Irving afferm\u00f2 che la camera a gas ricostruita ad Auschwitz era \u201cun falso fabbricato dopo la guerra\u201d e nel 1993 defin\u00ec Auschwitz \"un'attrazione turistica\".\nQuando il giugno 1992 atterr\u00f2 a Roma, fu circondato dalla polizia e messo sul primo aereo per Monaco di Baviera dove fu imputato, secondo la legge tedesca, di \u201cdiffamare il ricordo dei morti\u201d. In quell'occasione Irving \u00e8 stato multato per tremila marchi e, dopo aver fatto ricorso in appello, ne dovette pagare trentamila, perch\u00e9 nel corso di un incontro pubblico aveva definito il giudice \u201cun vecchio cretino alcolizzato\u201d.\nIl giornalista angloamericano antifascista Christopher Hitchens, conoscente di Irving, lo defin\u00ec nel 1996 come \"non solo uno storico fascista, ma anche un grande storico del fascismo\".\nLa successiva causa - svoltasi tra il 1996 e il 2000, intentata da Irving contro Deborah Lipstadt, che in un suo libro aveva definito Irving \"negazionista\" (\"denier\") e \"falsificatore\" (\"falsifier\"), accusandolo di aver falsificato le fonti o di averle deliberatamente ignorate qualora non si attagliassero con i suoi pregiudizi - si risolse in un vero e proprio disastro per Irving, che cerc\u00f2 di difendersi in giudizio tentando non di discolparsi ma di far riconoscere la veridicit\u00e0 del negazionismo, presentando un \"affidavit\" con tesi di studiosi negazionisti. Tra essi, present\u00f2 il cosiddetto \"rapporto Rudolf\", un presunto documento \"neutrale\" redatto da Germar Rudolf, chimico tedesco membro della Max Planck Gesellschaft (in seguito espulso dall'Istituto).\nNel 1999 la Penguin Books assunse come consulente della difesa lo storico dell'architettura Robert Jan van Pelt, uno dei massimi esperti sul campo di sterminio di Auschwitz; nella sua successiva opera basata sul suo rapporto processuale pubblicata nel 2002, van Pelt critic\u00f2 approfonditamente il rapporto Rudolf analizzando la questione delle camere a gas di Auschwitz dal punto di vista storico e ingegneristico, col sostegno di documenti del Museo Statale di Auschwitz-Birkenau, di una serie di testimonianze dell'epoca e l'apporto di altri ingegneri e chimici. Fra le testimonianze, vi fu quella di Michal Kula, che fu il costruttore delle colonne metalliche per l'immissione dei gas nelle camere di sterminio. I negazionisti affermarono che le testimonianze erano inaffidabili (\u00e8 da notare che per i negazionisti non esiste nessuna testimonianza attendibile per il processo dello sterminio, nemmeno quelle dei tedeschi rei confessi) e rilevarono la presunta mancanza di resti visibili di fori per gli apparati descritti (o per altri mezzi di immissione) tra le macerie del tetto di una delle camere a gas di Auschwitz (secondo lo slogan di Faurisson: \"no holes, no holocaust\"). Sulla presenza di questi fori si \u00e8 sviluppata una diatriba, visto che tali aperture effettivamente esistono tuttora, ma i negazionisti ritengono che siano stati fatti ad arte o che in realt\u00e0 non siano quel tipo di fori di cui si parla. In conclusione, il giudice della causa fra Irving e Deborah Lipstadt dette completamente ragione alla seconda, confermando giudiziariamente le conclusioni di van Pelt e rigettando il rapporto Rudolf. Riconosciuta la fondatezza delle espressioni utilizzate dalla Lipstadt, nonch\u00e9 il fatto che Irving fosse un antisemita, un razzista e un estremista di destra che promuoveva il neonazismo (\"he is an active Holocaust denier; (...) he is anti-Semitic and racist, (...) he associates with right-wing extremists who promote neo-Nazism\"), il giudice rigett\u00f2 la causa. I libri di Irving vennero analizzati passo per passo, evidenziandone le molteplici storture e di conseguenza persero ogni valenza di scientificit\u00e0. Irving - che aveva speso delle somme ingenti per impostare la causa - venne travolto anche finanziariamente, dovendo dichiarare bancarotta nel 2002. Dalle vicende processuali, la Lipstadt scrisse un libro nel 2005 intitolato \"La verit\u00e0 negata. La mia battaglia in tribunale contro chi ha negato l'Olocausto\", a cui si ispira il film di Mick Jackson \"La verit\u00e0 negata\". \nIn opere degli anni 2000, Irving tent\u00f2 di dimostrare che vi era stato nel 1944-45 un tentativo di genocidio del popolo tedesco da parte dei sovietici e degli alleati, con il piano Morgenthau.\nL'arresto.\nNel 2005 fu arrestato in Austria per due discorsi negazionisti tenuti nel paese nel 1989 (in cui negava l'esistenza delle camere a gas ad Auschwitz, metteva in dubbio l'Olocausto e aveva sostenuto che i pogrom della cosiddetta \"notte dei cristalli\" erano stati compiuti da \"sconosciuti\" mascherati da SA, le squadre d'assalto di Hitler), e il 20 febbraio 2006 fu giudicato colpevole per \"aver glorificato ed essersi identificato con il Partito Nazionalsocialista dei Lavoratori Tedeschi\", e condannato a tre anni di reclusione senza sospensione condizionale della pena. Dopo 400 giorni (fino al 21 dicembre 2006), fu scarcerato con sentenza della Corte d'Appello, che gli concesse la libert\u00e0 condizionale per il restante periodo, in quanto il reato era \"remoto\" e Irving aveva nel frattempo rivisto le sue tesi. Torn\u00f2 quindi in Gran Bretagna.\nDopo l'arresto e il carcere, Irving ha apparentemente ritrattato il suo negazionismo; in un'intervista concessa quando era ancora in prigione disse di \"\u00abessere arrivato alla conclusione che l'Olocausto c'\u00e8 stato\u00bb\" dopo numerose ricerche agli archivi di Mosca e di Londra. Riguardo alla stima di 6 milioni di ebrei uccisi, ha affermato che \"\u00abla cifra \u00e8 controversa non solo per me ma in sostanza sar\u00e0 vera, anche se ritengo che si sia concentrata troppa attenzione su Auschwitz e non altri Lager come Treblinka\u00bb\", mentre sul nazionalsocialismo, di cui \u00e8 rimasto in parte ammiratore, ha dichiarato:\nIn seguito \u00e8 tornato alla scrittura con \"I diari segreti del medico di Hitler\" e la propria autobiografia, intitolata \"Perseguitato\".\nNel 2019 gli \u00e8 stato vietato di guidare un \"tour didattico\" a pagamento in alcuni lager dalle autorit\u00e0 polacche."}
{"id": "1827594", "revid": "1543377", "url": "https://it.wikipedia.org/wiki?curid=1827594", "title": "Saaristomeri", "text": "Il Saaristomeri (\"Sk\u00e4rg\u00e5rdshavet\" in svedese, letteralmente \"mare dell'arcipelago\") \u00e8 una parte del Mar Baltico tra il Golfo di Botnia e il Golfo di Finlandia, entro i confini delle acque territoriali finlandesi. Comprende il pi\u00f9 grande arcipelago al mondo per numero di isole, nonostante esse siano molto piccole e raggruppate in un'area ristretta. Il mare \u00e8 basso, con una profondit\u00e0 media di 23\u00a0m, per cui la maggior parte della zona non \u00e8 navigabile da grandi barche.\nGeologia.\nIl Saaristomeri \u00e8 formato da un gran numero di isole. Il numero esatto dipende dalla definizione del termine \"isola\"; difatti l'arcipelago \u00e8 formato da 257 isole con superficie maggiore di 1\u00a0km\u00b2, mentre le isole pi\u00f9 grandi di 0,5 ettari sono circa 18.000. Se si aggiungono al totale le isole pi\u00f9 piccole e disabitate una buona stima del numero delle isole si attesta sulle 50.000 unit\u00e0. Per fare un confronto, la stima del numero di isole in Indonesia \u00e8 compreso tra le 13.000 e le 18.000.\nL'area \u00e8 divisa approssimativamente in arcipelago interno ed esterno, con quest'ultimo composto per la maggior parte di isole pi\u00f9 piccole e disabitate. L'arcipelago copre un'area triangolare con le citt\u00e0 di Mariehamn, Uusikaupunki e Hanko agli angoli.\nLe isole iniziarono ad emergere dal mare poco dopo l'ultima era glaciale. A causa della innalzamento post-glaciale, le terre della penisola scandinava stanno ancora innalzandosi, con nuovi scogli ed isole che lentamente si creano mentre quelle gi\u00e0 esistenti si ingrandiscono o si uniscono. Il tasso corrente di innalzamento varia tra i 4 e i 10 millimetri all'anno. Poich\u00e9 le isole sono composte per la maggior parte di granito e gneiss, due tipi di rocce molto dure, l'erosione \u00e8 molto pi\u00f9 lenta dell'innalzamento. Il mare \u00e8 poco profondo, avendo una profondit\u00e0 media di 23 metri, per cui la maggior parte dei canali non sono navigabili per grandi navi.\nDemografia e amministrazione.\nLe isole sono divise tra la provincia della Finlandia occidentale e la provincia autonoma delle Isole \u00c5land. Il confine tra le province corre approssimativamente lungo Kihti, un'area di mare relativamente aperto. Insieme alle isole vicine alla costa svedese, l'area forma un'euroregione.\nIl numero di residenti permanenti sulle isole \u00e8 di circa 60.000, di cui 27.000 residenti sulle isole \u00c5land. La maggior parte delle municipalit\u00e0 nell'area sono monolingue svedese o bilingue a maggioranza svedese. I porti principali sono Turku sul continente e Mariehamn sulle isole \u00c5land.\nMolti finlandesi possiedono residenze estive sulle isole, conosciute per le bellezze naturali. A causa di questo, la popolazione di molte isole pu\u00f2 raddoppiare durante l'estate. Kultaranta, la residenza estiva ufficiale del Presidente della Finlandia, \u00e8 sull'isola di Luonnonmaa a Naantali.\nUna caratteristica interessante nella demografia delle isole \u00e8 il numero di gemelli. La tendenza per la nascita di gemelli non identici \u00e8 in parte ereditaria, ed i geni necessari sono prevalenti nella zona dell'arcipelago.\nNel XVIII e nel XIX secolo la proporzione di parti gemellari era pi\u00f9 grande che in qualunque altra parte d'Europa, ed enormemente pi\u00f9 grande che nella Finlandia continentale. La ragione di ci\u00f2 stava nella pesca. Il pesce \u00e8 una fonte eccellente di proteine e grassi monoinsaturi. Era anche disponibile durante le carestie. D'altra parte, la pesca pu\u00f2 essere rischiosa e provocare incidenti, incrementando il beneficio di nascite multiple. A causa della piccola dimensione delle isole, spesso venivano celebrati matrimoni tra cugini o cugini di secondo grado, permettendo ai geni necessari di arricchire il pool genico.\nEconomia e comunicazioni.\nLe isole possiedono un elevato tenore di vita, comparabile a quello della Finlandia continentale. La pesca e la manifattura dei prodotti della pesca sono le principali attivit\u00e0. L'arcipelago \u00e8 ben conosciuto per le sue aringhe del Baltico e le trote iridee. L'agricoltura \u00e8 limitata alla piccola dimensione e alla natura rocciosa delle isole. Comunque, il clima \u00e8 pi\u00f9 favorevole rispetto alla Finlandia continentale ed alcune isole, in particolare Rym\u00e4ttyl\u00e4, sono famose nella limitrofa area continentale per la produzione delle prime patate dell'estate. L'importanza del turismo sull'economia dell'arcipelago \u00e8 in continuo aumento.\nLe comunit\u00e0 isolane sul lato finnico del \"Kihti\" sono collegate dalla \"Archipelago Ring Road\", una catena di ponti e traghetti. Le isole che giacciono molto lontano sono collegate da traghetti, e nel caso di \u00c5land, da un piccolo aeroporto. I traghetti sono divisi in due categorie. I traghetti \"gialli\" (\"lossi\" in finlandese) sono gratuiti e operano su brevi tragitti tra isole adiacenti. Hanno una costruzione simile a una zattera. I traghetti \"bianchi\" (\"yhteysalus\" in finlandese) sono simili a navi e richiedono il prezzo di un biglietto. Operano in tragitti pi\u00f9 lunghi coprendo molte isole piccole o distanti fra loro. Grandi navi da crociera collegano le citt\u00e0 finlandesi di Turku ed Helsinki ad \u00c5land e alla Svezia.\nDurante i freddi inverni vengono stabilite \"strade di ghiaccio\" ufficiali tra alcune isole. Queste facilitano molto i trasporti, in quanto permettono di guidare un'automobile (o anche un pesante furgone se il ghiaccio \u00e8 molto spesso) dal continente alle isole. D'altra parte, durante la primavera e l'autunno c'\u00e8 un periodo di disgelo (\"kelirikko\" in finlandese) durante il quale il ghiaccio \u00e8 troppo sottile anche per camminarci sopra, ma impedisce comunque la navigazione. Questo pu\u00f2 far s\u00ec che alcune isole a cui mancano moli per grandi navi rimangano isolate per giorni o settimane.\nMolte importanti rotte marittime attraversano il mare dell'arcipelago. La navigazione \u00e8 complicata dal labirintico arcipelago, dalla profondit\u00e0 variabile e dagli scogli. Per questa ragione le isole sono segnalate con fari di grandezza variabile.\nCultura.\nLa cultura dell'arcipelago assomiglia a quella dell'area costiera della Finlandia a maggioranza linguistica svedese. Molte caratteristiche della tipica cultura finlandese, come la popolarit\u00e0 della sauna, sono diventate tradizionali nella cultura delle isole. Ci sono, comunque, alcune sottili differenze. Gli alberi della cuccagna sono una parte essenziale nella festa di Mezza Estate nell'arcipelago ma non nel continente. D'altra parte, la tradizione finnica della festa di Mezza Estate di accendere fal\u00f2 \u00e8 stata introdotta sull'arcipelago soltanto di recente.\nBasandosi sulle lingue parlate l'arcipelago pu\u00f2 essere diviso in tre parti. L'arcipelago dell'isola \u00c5land ad ovest \u00e8 completamente monolingua svedese, l'arcipelago \u00c5boland a sud \u00e8 a maggioranza svedese, mentre l'arcipelago settentrionale \u00e8 monolingua finlandese.\nPoich\u00e9 il cristianesimo si diffuse sulle isole prima che sulla terraferma, le chiese sulle principali isole tendono ad essere antiche, datate intorno al XIII, XIV e XV secolo, con le pi\u00f9 antiche sull'isola di \u00c5land.\nPi\u00f9 dell'80% dei finlandesi sono membri della Chiesa evangelica luterana finlandese, e questa percentuale \u00e8 ancora pi\u00f9 alta sull'arcipelago, dal momento che nell'area non sono presenti parrocchie ortodosse o cattoliche.\nLa cultura culinaria dell'arcipelago assomiglia alla cucina finlandese continentale. Naturalmente, viene posta grande enfasi sul pesce, particolarmente aringhe del Baltico, salmone e trote iridee. Le isole sono anche famose per il pane integrale caratterizzato dall'uso di latticello, sciroppo e malto tra gli ingredienti. Il piatto principale per il cenone di Natale \u00e8 tipicamente il luccio. Ogni Natale i pescatori di Korppoo inviano un luccio per la tavola del Presidente.\nNatura e ambientalismo.\nLe isole forniscono un ambiente unico e diversificato per la vita selvatica. Le isole pi\u00f9 grandi assomigliano alle regioni costiere della Finlandia continentale mentre le piccole isole rocciose hanno un ambiente radicalmente diverso. Le isole pi\u00f9 piccole sono sprovviste di alberi, ma danno comunque riparo ad una ricca vita vegetale. L'ambiente \u00e8 ricco di sole, ha una stagione di crescita relativamente lunga ed il terreno \u00e8 fertilizzato dal guano. D'altra parte, il vento quasi costante ed il terreno sottile o non presente limitano la crescita delle piante. Il tasso di salinit\u00e0 molto basso del Mar Baltico rendono le onde del mare benigne per la crescita della vegetazione.\nLe condizioni possono variare radicalmente anche all'interno di una piccola isola. Ci possono essere torbiere di acqua fredda, stagni di acqua leggermente salata, cespugli, prati, lande rocciose, coste battute dal vento e baie riparate su di un'isola di sole poche decine di metri di diametro. Molte piante hanno un fenotipo alterato a causa dell'ambiente. Per esempio, i ginepri sulle isole piccole non crescono oltre il mezzo metro di altezza, ma possono coprire un'area di vari metri quadrati.\nLe isole sono un rifugio per gli uccelli marini. Le specie presenti includono il cigno reale, l'uria nera, lo svasso maggiore e numerose specie di gabbiani. Recentemente i cormorani si sono diffusi sull'arcipelago e il loro numero sta crescendo. Questo avvenimento non \u00e8 visto di buon occhio dagli amanti della natura, in quanto i cormorani vivono in grandi colonie che possono avvelenare la vita vegetale circostante con i loro escrementi.\nLa pi\u00f9 grande minaccia all'ambiente \u00e8 l'eutrofizzazione causata principalmente dall'agricoltura e dalle industrie del pesce. QUesto \u00e8 stato parzialmente portato sotto controllo in Finlandia, ma gli effetti sono mascherati dal declino generale delle condizioni del Mar Baltico. Molte aree dell'arcipelago sono protette dall'attivit\u00e0 umana grazie alla loro semplice inaccessibilit\u00e0. Ci cono anche molte piccole aree protette in parchi naturali ed il Parco Nazionale dell'Arcipelago, dove l'accesso ad alcune isole \u00e8 limitato solo agli scienziati."}
{"id": "1827600", "revid": "25152", "url": "https://it.wikipedia.org/wiki?curid=1827600", "title": "Manzetti", "text": ""}
{"id": "1827602", "revid": "117281675", "url": "https://it.wikipedia.org/wiki?curid=1827602", "title": "Dal diario di Paperina", "text": "Dal diario di Paperina (\"Daisy Duck's Diary\") \u00e8 una serie di storie a fumetti della Walt Disney, che racconta avventure della protagonista dal punto di vista del suo diario personale. Nato nel 1954 negli Stati Uniti sul numero 600 di \"One Shots\", nel corso dei decenni il filone \u00e8 stato fatto proprio da altre tradizioni del fumetto Disney europeo e sudamericano, con una produzione di storie ancora in corso.\nOgni storia comincia con Paperina che sul suo diario scrive le avventure che ha appena vissuto.\nIn tutti gli episodi appaiono anche altri personaggi Disney, tra i quali Paperino, Qui, Quo, Qua, Gastone e Chiquita."}
{"id": "1827607", "revid": "1161730", "url": "https://it.wikipedia.org/wiki?curid=1827607", "title": "Partito Comunista d'India (marxista-leninista) Liberazione", "text": "Il Partito Comunista d'India (Marxista-Leninista) Liberazione (abbreviato in \"PCI-ML-L\") \u00e8 un partito comunista indiano.\nStoria.\nIl PCI(ml) Liberazione si considera un diretto erede del Partito Comunista d'India (marxista-leninista). In questo Partito, nel 1972, a seguito della morte dello storico \"leader\" Charu Majumdar, si verific\u00f2 un dibattito fra i sostenitori della linea di Vinod Mishra (che sostenevano la linea di Majumdar pur criticandone gli eccessi estremisti) e di Mahadev Mukherjee (avversario di Majumdar e sostenitore di Lin Biao). Infine, Mukherjee fond\u00f2 un \"Secondo Comitato Centrale\" del PCI(ml), mentre il PCI(ml) originario rimase fedele con Vinod Mishra e si raggrupp\u00f2 intorno al periodico \"Liberation\" (da qui il nome che assunse successivamente).\nIl primo Comitato Centrale del nuovo Partito si tenne nel 1973 e indic\u00f2 come compiti prioritari: \"\"a) preservare l'essenza della linea rivoluzionaria del compagno Charu Majumdar, b) unire il Partito su questa base, 3) unire i rivoluzionari dell'India\".\nNel 1975, Vinod Mishra fu eletto segretario generale del Partito. Mishra sostenne la formazione di organizzazioni di massa vicine al PCI(ml) per praticare una linea di fronte unito (criticando la precedente asserzione che organizzazioni di questo genere erano \"economiciste\"\"), linea confermata nel congresso del 1979. Mishra mantenne il PCI(ml) vicino al Partito Comunista Cinese anche durante la \"leadership\" di Deng Xiaoping, criticando per\u00f2 i dirigenti successivi; in questo periodo, infatti, il PCI(ml) Liberazione si allontan\u00f2 progressivamente dal maoismo \"classico\" (Mishra in particolare critic\u00f2 certi aspetti della Rivoluzione Culturale e di Stalin), pur continuando a sostenerlo nello Statuto come propria linea ideologica al fianco del marxismo-leninismo.\nNel 1983 fu formato il Fronte Popolare Indiano, egemonizzato dal PCI(ml) Liberation, che prese parte alle elezioni. Nel 1989, il Fronte vinse un seggio nel Bihar, ma lo perse nel 1991. Nel 1994 il Fronte venne sciolto e il Partito partecip\u00f2 alle elezioni con il suo nome.\nVinod Mishra mor\u00ec nel 1998 e fu succeduto da Dipankar Bhattacharya, attuale segretario generale. Bhattacharya port\u00f2 il Partito su posizioni pi\u00f9 critiche verso la Cina, ma mantenne la versione del maoismo sostenuta da Mishra.\nOrganizzazioni di massa.\nAttualmente, il PCI(ml) egemonizza le seguenti organizzazioni di massa:"}
{"id": "1827608", "revid": "1543377", "url": "https://it.wikipedia.org/wiki?curid=1827608", "title": "Dipartimento di Maine-Soroa", "text": "Il dipartimento di Maine-Soroa \u00e8 un dipartimento del Niger facente parte della regione di Diffa. Il capoluogo \u00e8 Maine-Soroa. \nSuddivisione amministrativa.\nIl dipartimento di Maine-Soroa \u00e8 suddiviso in 4 comuni:"}
{"id": "1827609", "revid": "224230", "url": "https://it.wikipedia.org/wiki?curid=1827609", "title": "Verbotsgesetz", "text": "Il Verbotsgesetz 1947 (Legge di proibizione 1947), abbreviata \"VerbotsG\", \u00e8 una legge costituzionale austriaca, che ha bandito il Partito Nazionalsocialista Tedesco dei Lavoratori (\"Nationalsozialistische Deutsche Arbeiterpartei - NSDAP\") e fornito l'apparato giuridico entro il quale fu condotto il processo di \"denazificazione\" in Austria, nel secondo dopoguerra.\nLa legge venne ideata gi\u00e0 all'indomani della fine della seconda guerra mondiale, ma poi riapprovata nel 1947 e pertanto tale anno la definisce e ne accompagna il nome. L'ultima modifica venne effettuata nel 1992. La legge di proibizione vieta e punisce qualunque attivit\u00e0 posta in essere in nome del nazionalsocialismo.\nContenuto.\nCon l'approvazione della legge di proibizione sono stati ufficialmente vietati il partito nazista, le sue strutture armate e tutte le organizzazioni dipendenti. Le loro propriet\u00e0 sono ricadute nel patrimonio della Repubblica d'Austria. Una nuova fondazione di tali organizzazioni ed attivit\u00e0 con finalit\u00e0 nazionalsocialiste sono parimenti vietate. Allo stesso modo vennero annullate tutte le cariche in qualunque ente o associazione professionale attribuite nel periodo su impulso del partito.\nStruttura.\nLa legge contiene 29 \"paragrafi\", suddivisi in 6 articoli:\nOrganizzazioni nazionalsocialiste.\nTutte le organizzazioni e strutture nazionalsocialiste sono state vietate. In modo esplicito sono citate le seguenti organizzazioni:\nRicostituzione.\nPer imporre pi\u00f9 efficacemente il divieto vennero proibite e sanzionate penalmente anche le attivit\u00e0 di impronta nazionalsocialista. Questi reati sono disciplinati nei paragrafi da 3 a 3i e ricadono nell'espressa competenza delle corti d'assise. Nel parlar comune questi reati sono detti anche semplicemente \"ricostituzione\" (\"Wiederbet\u00e4tigung\"), sebbene la legge parli di attivit\u00e0 in senso nazionalsocialista (\"Bet\u00e4tigung im nationalsozialistischen Sinne\"). \nAl paragrafo \u00a7 3 della legge viene espresso in modo programmatico il divieto di agire per il partito nazista o di dedicarsi ad attivit\u00e0 conformi ai suoi fini.\nIl paragrafo \u00a7 3a prevede da 10 a 20 anni di reclusione per chi fondi o presti attivo sostegno ad un'organizzazione nazionalsocialista. In caso di particolare pericolosit\u00e0 dell'agente si pu\u00f2 comminare anche l'ergastolo.\nNel concetto di fondazione vietata rientra il mantenimento o la riattivazione di organizzazioni naziste sciolte, come per esempio lo stesso partito nazionalsocialista (\"NSDAP\"), le SS o le SA, come anche la fondazione di organizzazioni nuove con finalit\u00e0 conformi a quelle naziste.\nI paragrafi \u00a7\u00a7 3e e 3f rappresentano una particolare aggravante per punire l'effettuazione di gravi reati (omicidio, furto, gravi lesioni, incendio doloso) quando siano strumento per l'attivit\u00e0 nazionalsocialista (da 10 a 20 anni di reclusione ed in caso di particolare pericolosit\u00e0 di chi li commetta, anche l'ergastolo).\nNel 1992 venne introdotto, mediante il nuovo paragrafo \u00a7 3h, il divieto di negazione, minimizzazione, approvazione e giustificazione del genocidio nazista o degli altri crimini nazisti contro l'umanit\u00e0, qualora ci\u00f2 avvenga in opere di stampa, radiofoniche o comunque pubblicato in modo tale da essere accessibile ad un vasto pubblico. La pena \u00e8 della reclusione da 1 a 10 anni, e nei casi di maggiore pericolosit\u00e0, fino a 20 anni. In tal modo \u00e8 stata vietata esplicitamente la negazione dell'olocausto.\nDenazificazione.\nTutte le parti successive dell'articolo 1 riguardano la denazificazione in Austria, ma non sono pi\u00f9 applicabili dal 1957 per un'amnistia.\nLa legge di proibizione prevedeva un obbligo di registrazione per le persone che tra il 1933 ed il 1945 avessero avuto la residenza in Austria e fossero membri del partito nazionalsocialista o di una delle sue organizzazioni, come le SS o le SA. Costoro dovevano pagare dei contributi espiatori e prestare la propria opera lavorativa, soprattutto per la ricostruzione. Chi era soggetto all'obbligo di registrazione era escluso da cariche e rapporti di servizio di diritto pubblico, compreso presso gli enti locali. Per essi vigevano anche divieti di ricoprire funzioni nel settore privato: posti dirigenziali nel mondo economico, procuratori, dirigenti d'azienda, avvocatura, notariato, etc. Inoltre erano stati esclusi dal voto per il parlamento nazionale nel 1945.\nAttualit\u00e0.\nLa legge di proibizione \u00e8 ormai oggi almeno in parte solo storia del diritto, poich\u00e9 attraverso l'amnistia per i nazionalsocialisti del 1957 parti di questa normativa costituzionale sono state rese inapplicabili. Diritto vivo \u00e8 ancora l'articolo 1 con i paragrafi da 1 a 3j che forma ancor oggi la base per procedimenti penali e condanne.\nLa norma \u00e8 stata pi\u00f9 volte rivisitata negli anni, mitigando le pene, come nel 1950, ma anche allungando i termini di prescrizione (1965 e 1968). L'ultima modifica, fino al 2007, ha visto l'introduzione del paragrafo \u00a7 3h di cui si \u00e8 accennato sopra. Il caso pi\u00f9 noto di condanna, del 2006, ha riguardato David Irving."}
{"id": "1827611", "revid": "248115", "url": "https://it.wikipedia.org/wiki?curid=1827611", "title": "Verbotsgesetz 1947", "text": ""}
{"id": "1827617", "revid": "1543377", "url": "https://it.wikipedia.org/wiki?curid=1827617", "title": "Dipartimento di N'guigmi", "text": "Il dipartimento di N'guigmi \u00e8 un dipartimento del Niger facente parte della regione di Diffa. Il capoluogo \u00e8 Maine-Soroa. \nSuddivisione amministrativa.\nIl dipartimento di N'guigmi \u00e8 suddiviso in 3 comuni:"}
{"id": "1827618", "revid": "3082", "url": "https://it.wikipedia.org/wiki?curid=1827618", "title": "Cassandrea", "text": ""}
{"id": "1827622", "revid": "10431", "url": "https://it.wikipedia.org/wiki?curid=1827622", "title": "Dipartimento di Maine-soroa", "text": ""}
{"id": "1827626", "revid": "486946", "url": "https://it.wikipedia.org/wiki?curid=1827626", "title": "Parrocchia di San Marcello Pistoiese", "text": ""}
