{"id": "1792867", "revid": "124750929", "url": "https://it.wikipedia.org/wiki?curid=1792867", "title": "Sidnie Milana Manton", "text": "Biografia.\nSidnie \u00e8 la figlia maggiore e seconda dei tre figli (il primogenito, un maschio, mor\u00ec in tenera et\u00e0 nel 1901) di George Sidney Frederick Manton, chirurgo odontoiatrico e Milana Ang\u00e8le Th\u00e9r\u00e8se d'Humy, appartenente ad una famiglia nobile di origine scozzese e ugonotta. Entrambi i genitori erano molto versati nelle attivit\u00e0 manuali, il padre, oltre alla sua professione, si dedicava all'incisione del legno e alla lavorazione di metalli, suoi avi erano gli armaioli John e Joseph Manton che nel XIX secolo godevano di notoriet\u00e0 per le loro armi e per la gestione di un noto poligono di Londra, la madre era invece originaria di una famiglia con una spiccata vena artistica, lei stessa si dedicava con successo al ricamo e al disegno.\nSidnie trascorse quindi la sua infanzia in una famiglia in cui i membri erano costantemente impegnati a \"creare\" qualcosa, la famiglia passava i mesi estivi in un cottage a Brookwood dove la madre trasmise a Sidnie e alla sorella Irene Manton (che in seguito divenne una celebre botanica) la passione per la storia naturale. Nel tempo libero Sidnie raccoglieva creature varie che poi disegnava con accuratezza.\nI primi anni della sua formazione scolastica si svolsero dal 1906 a Kensington presso la Colet Gardens Demonstration School, una moderna (per l'epoca) scuola che applicava i principi dell'educatore tedesco Friedrich Fr\u00f6bel, successivamente frequent\u00f2 la St Paul's Girls' School nel quartiere londinese di Hammersmith (dal 1917 al 1921). S'iscrisse in seguito al Girton College, il pi\u00f9 antico college residenziale dedicato alle studentesse di Cambridge, dove vinse il Montefiore Prize ed ottenne brillanti risultati nei tripos di scienze naturali (1923 e 1925), oltre al miglior risultato nell'esame finale di zoologia.\nDopo un anno trascorso presso l'Imperial College di Londra, Sidnie venne nominata assistente di anatomia comparata a Cambridge. Nel 1928, dopo l'ottenimento del PhD, prese parte ad un viaggio scientifico in Tasmania dove studi\u00f2 i crostacei d'acqua dolce sincaridi dell'ordine degli Anaspidacea e in particolare la famiglia degli Anaspididae e i Paranaspides lacustris, una specie presente nella sola Tasmania, successivamente si aggreg\u00f2 alla fase finale di una spedizione scientifica sulla Grande barriera corallina trascorrendo quattro mesi sulle Low Isles.\nNel 1934 consegu\u00ec il titolo di \"Doctor of Science\", nel 1937 spos\u00f2 John Philip Harding (1911-1998) zoologo, figlio di Philip William Harding, un funzionario di banca. Il marito in seguito divenne curatore della sezione dedicata alla zoologia del British Museum. La coppia ebbe una figlia e adott\u00f2 un figlio.\nDal 1949 al 1960 Sidnie fu lettore di zoologia presso il King's College di Londra, membro onorario del Queen Mary College e associato onorario del British Museum (sezione di Storia Naturale).\nNel 1948 entr\u00f2 a far parte della Royal Society, in seguito vi entr\u00f2 anche la sorella, Irene Manton, professore di botanica presso l'Universit\u00e0 di Leeds, unico caso nella storia della Royal Society di una coppia di sorelle entrambe socie.\nLe principali aree di studio di Sidnie Milana Manton riguardarono l'embriologia degli artropodi e la morfologia funzionale. I suoi studi sull'embriologia dei crostacei delle specie Hemimysis lamornae e Nebalia bipes fornirono informazioni sui processi del loro sviluppo. Si interess\u00f2 inoltre dello studio degli onicofori, a lei si devono importanti scoperte sulla riproduzione di questi invertebrati.\nI suoi studi e le sue scoperte sulla morfologia funzionale dei crostacei, spaziarono dall'analisi degli organi coinvolti nell'alimentazione, fino allo studio dell'apparato locomotore. Gran parte dei suoi studi furono raccolti nell'opera \"The Arthropoda: Habits, Functional Morphology and Evolution\". Si dedic\u00f2 anche ai vertebrati, gi\u00e0 nel 1931 pubblic\u00f2, insieme a J. T. Saunders l'opera \"A Manual of Practical Vertebrate Morphology\" ripubblicata in quattro edizioni successive.\nSidnie Milana Manton, avendo ben chiari i meccanismi genetici che ne stanno alla base, si dedic\u00f2 inoltre con successo all'allevamento dei gatti della specie colourpoint, nel 1971 pubblic\u00f2 il testo \"Colourpoint, Himalayan and Longhair Cats\", riedito nel 1979."}
{"id": "1792872", "revid": "339392", "url": "https://it.wikipedia.org/wiki?curid=1792872", "title": "Societ\u00e0 Ginnastica Sampierdarenese", "text": ""}
{"id": "1792874", "revid": "125912835", "url": "https://it.wikipedia.org/wiki?curid=1792874", "title": "Bologna Football Club 1909-1910", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1909-1910.\nStagione.\nLa stagione 1909-1910 fu in assoluto la prima in assoluto del Bologna; dopo la sua fondazione dell'ottobre dell'anno precedente, questa partecip\u00f2 al Campionato emiliano di Terza Categoria. I due sodalizi sportivi bolognesi pi\u00f9 importanti dell'epoca, la e la Sempre Avanti!, avevano messo in piedi sezioni dedicate al \"Football\", con l'obiettivo di dominare il panorama cittadino anche in questa nuova disciplina. Al campionato parteciparono cos\u00ec solo le tre squadre petroniane. Grazie alle due nette vittorie ottenute nella giornata del 20 marzo 1910, con un riposo di 10 minuti di una dall'altra, il Bologna domino e surclass\u00f2 gli avversari e vinse il campionato. Venne di conseguenza promossa in Seconda Categoria, e successivamente ammessa nel campionato di massimo livello italiano, la Prima Categoria.. Il 16 maggio 1910 gioc\u00f2 una amichevole a Bologna contro i campioni d'Italia dell'Internazionale di Milano. Vinsero i milanesi per 1 a 0.\nMaglie.\nLa prima maglia nella storia del Bologna, unica nel corso di tutta la storia dei Felsinei, presentava sul fronte quarti rossi e blu, che riprendevano la divisa del collegio svizzero Wiget auf Sch\u00f6nberg di Rorschach. Nel 1910 il club si dissoci\u00f2 dal circolo e le maglie da gioco furono modificate con pali verticali rossobl\u00f9. Questo tipo di disegno \u00e8 rimasto praticamente immutato nel tempo, tranne che per la variazione annuale nella larghezza delle bande.\nOrganigramma societario.\nArea direttiva\nArea organizzativa\nStatistiche.\nStatistiche di squadra.\nStatistiche aggiornate al 20 marzo 1910."}
{"id": "1792881", "revid": "56620", "url": "https://it.wikipedia.org/wiki?curid=1792881", "title": "Jacopo Ripanda", "text": "La sua attivit\u00e0 di artista si svolse principalmente tra Bologna, sua citt\u00e0 natale, e Roma, a seguito delle numerose commissioni papali all'interno di chiese e soprattutto di palazzi nobiliari.\nBiografia.\nScarse sono le notizie relative all'attivit\u00e0 di questo pittore, molto apprezzato all'epoca. Nato probabilmente a Bologna verso la seconda met\u00e0 del XV secolo, l'artista sarebbe partito molto presto per recarsi a Roma, durante il pontificato di papa Alessandro VI Borgia, con l'intenzione di studiare le antichit\u00e0 classiche. \nIl suo grande interesse per le antichit\u00e0 romane lo port\u00f2 ad osservare interamente, attraverso una sorta di apparecchio, ogni dettaglio tratto dai rilievi della Colonna di Traiano, che egli stesso riprodusse attraverso numerose incisioni.\nLa fama di queste opere bast\u00f2 ad attirare il mecenatismo del papa, il quale non solo acquist\u00f2 tali capolavori ma affid\u00f2 a Jacopo anche l'eccezionale compito di affrescare quattro sale raffiguranti scene di storia classica, all'interno del Palazzo dei Conservatori, al Campidoglio. \nRipanda inizi\u00f2 questi affreschi all'incirca nel 1508, con il largo contributo della sua bottega, ma che tuttavia termin\u00f2 un anno dopo, quando al papa Alessandro era succeduto Giulio II."}
{"id": "1792883", "revid": "6923", "url": "https://it.wikipedia.org/wiki?curid=1792883", "title": "The World's Insane", "text": "The World's Insane \u00e8 un album in studio, ufficialmente il secondo, del gruppo musicale heavy metal Vardis, pubblicato nel 1981."}
{"id": "1792889", "revid": "729019", "url": "https://it.wikipedia.org/wiki?curid=1792889", "title": "Cosmodromo di Pleseck", "text": "Il cosmodromo di Pleseck (pronuncia , scritto Plesetsk nella traslitterazione anglosassone, in russo: \u041a\u043e\u0441\u043c\u043e\u0434\u0440\u043e\u043c \u041f\u043b\u0435\u0441\u0435\u0446\u043a) \u00e8 uno spazioporto russo che si trova nell'Oblast' di Arcangelo, circa a nord di Mosca e a sud di Arcangelo.\nStoria.\nOriginariamente era stato costruito dall'Unione Sovietica come un sito di lancio per missili balistici intercontinentali. La costruzione inizi\u00f2 nel 1957 ed il sito divenne operativo per il lancio di razzi R-7 nel dicembre del 1959. La colonia urbana di Pleseck nell'Oblast' di Arcangelo aveva una stazione ferroviaria, essenziale per il trasporto dei componenti per missili. Una nuova cittadina per il supporto della struttura fu chiamata Mirnyj (che in russo significa \"pacifica\"). Fino al 1997 erano stati effettuati pi\u00f9 di lanci nello spazio da questa struttura, pi\u00f9 di ogni altro sito di lancio; il suo uso \u00e8 comunque declinato sensibilmente dopo la disgregazione dell'Unione Sovietica.\nL'esistenza del cosmodromo di Pleseck fu inizialmente tenuta segreta, ma fu scoperta dall'insegnante inglese di fisica Geoffrey Perry e dai suoi studenti, che analizzarono accuratamente nel 1966 l'orbita del satellite Cosmos 112 e dedussero che questo non poteva essere stato lanciato dal Cosmodromo di Bajkonur. Dopo la fine della Guerra Fredda si venne a sapere che la CIA aveva iniziato a sospettare l'esistenza a Pleseck di una base di lancio per degli ICBM alla fine degli anni cinquanta. L'Unione Sovietica non ammise ufficialmente l'esistenza del cosmodromo di Pleseck fino al 1983.\nPleseck \u00e8 usato come base di lancio soprattutto per satelliti militari posizionati con alte inclinazioni ed orbite polari, visto che la traiettoria per eventuali frammenti in caduta \u00e8 abbastanza sicura verso nord, che \u00e8 una zona artica e polare piuttosto inabitata. Pleseck si trova nella regione della taiga, un terreno pianeggiante, con foreste di pini boreali. Pleseck pu\u00f2 essere confrontato con la Vandenberg Air Force Base della USAF, situata in California.\nL'uso di questo cosmodromo molto probabilmente sar\u00e0 aumentato nel futuro visto che vi sono problemi di sicurezza nell'operare nel Cosmodromo di Bajkonur, appartenente ora all'indipendente Kazakistan, che inoltre richiede il pagamento di una rendita per il suo uso continuativo. Pleseck non \u00e8 un sito ideale per lanci con bassa inclinazione od orbite geostazionarie a causa della sua elevata latitudine (confrontandolo con il Kennedy Space Center, che si trova a circa 28\u00b0 nord o il Centre Spatial Guyanais, il sito di ESA a Kourou, che si trova a 5\u00b0 nord).\nAnche per questa ragione l'ESA si \u00e8 impegnata a finanziare la costruzione di una piattaforma di lancio per la famiglia di vettori Sojuz 2 a Kourou. Il 7 novembre 2003, il governo russo e quello francese si sono accordati formalmente per portare le Sojuz a Kourou.\nTuttavia, il nuovo razzo russo Angara \u00e8 stato progettato per essere lanciato principalmente da Pleseck una volta che entrer\u00e0 in servizio.\nAttualmente, i vettori di lancio Sojuz, Kosmos-3M, Rokot e Cyklon sono lanciati dal cosmodromo di Pleseck. I razzi pesanti Proton e Zenit possono essere lanciati solo da Bajkonur.\nNel maggio 2007 un nuovo ICBM, chiamato RS-24 \u00e8 stato testato e lanciato in questo sito, e si pensa che questo missile rimpiazzer\u00e0 i vecchi RS-18 e RS-20 che rappresentano la base delle forze missilistiche russe. Quei missili sono noti in occidente con il nome di SS-19 Stiletto e di SS-18 Satan.\nAttualmente l'ESA utilizza questa base per il lancio di alcuni suoi satelliti, adottando come vettore proprio degli SS-19 ritirati dal servizio militare attivo a seguito della firma degli accordi START. Anche il satellite iraniano Sina 1 \u00e8 stato lanciato dal Cosmodromo di Pleseck il 27 ottobre 2005.\nIl cosmodromo di Pleseck \u00e8 noto per gli alti costi necessari per effettuare i lanci e non \u00e8 assolutamente comparabile con spazioporti pi\u00f9 a ridosso dell'equatore, che possono lanciare dei carichi utili pi\u00f9 pesanti.\nIl cosmodromo \u00e8 servito dal vicino Aeroporto di Pleseck."}
{"id": "1792890", "revid": "767487", "url": "https://it.wikipedia.org/wiki?curid=1792890", "title": "Bibo per sempre", "text": "Bibo per sempre \u00e8 un film comico del 2000 scritto e interpretato da Teo Teocoli per la regia di Enrico Coletti.\nTrama.\nBibo \u00e8 un personaggio televisivo di grande successo che scopre improvvisamente di essere insoddisfatto, dopo l'incontro con un barbone."}
{"id": "1792891", "revid": "1543377", "url": "https://it.wikipedia.org/wiki?curid=1792891", "title": "Misericordia (arma)", "text": "La misericordia (anche conosciuta col nome di trafiere) \u00e8 un pugnale del tipo dello stiletto e del quadrello utilizzato per dare un colpo mortale ad un avversario gi\u00e0 ferito.\nStoria.\nApparve fin dal XII secolo, ed era usata in tutta Europa, almeno sino al XVII secolo.\nCaratteristiche.\nEssa aveva la lama triangolare o a sezione di losanga. Era considerata uno dei prodotti tipici degli armaioli di Albacete. La struttura, robusta ma sottile permetteva di colpire attraverso gli spazi lasciati scoperti dalle armature."}
{"id": "1792900", "revid": "125997105", "url": "https://it.wikipedia.org/wiki?curid=1792900", "title": "Giovanni Falcone", "text": "Assieme a Paolo Borsellino, collega e amico d'infanzia fino alla morte, Giovanni Falcone \u00e8 una delle personalit\u00e0 pi\u00f9 importanti e prestigiose nella lotta alla mafia in Italia e a livello internazionale. Fu ucciso da Cosa nostra insieme alla moglie Francesca Morvillo e ai tre uomini della propria scorta: Antonio Montinaro, Rocco Dicillo e Vito Schifani.\nLa salma del magistrato italiano venne tumulata in una tomba monumentale nel cimitero di Sant'Orsola a Palermo, ma nel giugno del 2015 venne poi traslata nella Chiesa di San Domenico, situata nel capoluogo siciliano.\nBiografia.\nOrigini e formazione.\nNacque in una famiglia benestante: il padre, Arturo Falcone (1904-1976), era il direttore del laboratorio chimico di igiene e profilassi del comune di Palermo, e la madre, Luisa Bentivegna (1907-1982), era figlia di un noto ginecologo della stessa citt\u00e0. Terzo figlio, aveva due sorelle maggiori: Anna (1934) e Maria (1936). Nacque il 18 maggio 1939 a Palermo in via Castrofilippo, nel quartiere della Kalsa, lo stesso di Paolo Borsellino e di molti futuri mafiosi, come Tommaso Spadaro.\nIl secondo nome di Giovanni, Salvatore, gli fu dato in memoria dello zio materno Salvatore Bentivegna, tenente dei Bersaglieri morto sul Carso colpito da una granata durante la prima guerra mondiale. Il terzo nome, Augusto, fu dovuto alla passione del padre per la storia romana. Il fratello del padre, Giuseppe Falcone, si arruol\u00f2 anch'egli durante la seconda guerra mondiale come capitano nell'Aviazione e mor\u00ec all'et\u00e0 di 24 anni abbattuto con il suo aereo. Anche il padre di Giovanni partecip\u00f2 alla guerra: colpito alla testa, si riprese dopo un intero anno passato tra la vita e la morte. In seguito si laure\u00f2 e spos\u00f2 Luisa. Il fratello della nonna paterna, Pietro Bonanno, fu assessore ai Lavori Pubblici e poi sindaco di Palermo tra il 1904 e il 1905.\nI Falcone dovettero abbandonare la Kalsa nel 1940 a causa dei bombardamenti della seconda guerra mondiale e sfollarono a Sferracavallo, una borgata marinara di Palermo. Dopo il 9 maggio 1943 (bombardamento della passeggiata e dei palazzi del porto) si trasferirono dai parenti della madre a Corleone. A seguito dell'armistizio di Cassibile, tornarono alla Kalsa dove, a causa dei danneggiamenti riportati dal loro appartamento, vennero ospitati dalle zie Stefania e Carmela, sorelle del padre. La prima era una musicista e si era formata al Conservatorio di Palermo mentre la seconda era una pittrice sullo stile di Francesco Lojacono.\nGiovanni frequent\u00f2 le scuole elementari al Convitto Nazionale di Palermo, le medie alla scuola \"Giovanni Verga\" e le superiori al liceo classico \"Umberto I\". Frequentava l'Azione Cattolica e trascorreva gran parte dei suoi pomeriggi in parrocchia facendo la spola tra quella di Santa Teresa alla Kalsa e quella di San Francesco. Nella prima conobbe padre Giacinto che divent\u00f2 il suo cicerone e gli fece visitare il Trentino e Roma. All'et\u00e0 di tredici anni cominci\u00f2 a giocare a calcio all'Oratorio dove, durante una delle tante partite, conobbe Paolo Borsellino, con cui si sarebbe ritrovato prima sui banchi dell'universit\u00e0 e poi nella magistratura.\nIn parrocchia si appassion\u00f2 anche al ping-pong e in una partita si trov\u00f2 a giocare con un suo coetaneo, Tommaso Spadaro, che sarebbe diventato personaggio di spicco della mafia locale implicato nel contrabbando di sigarette e nel traffico di stupefacenti. Al liceo trov\u00f2 il professore Franco Salvo, insegnante di storia e filosofia seguace dell'Illuminismo che con i suoi insegnamenti risult\u00f2 fondamentale per la formazione del ragazzo. Termin\u00f2 il liceo all'et\u00e0 di 18 anni, nel 1957, diplomandosi con il massimo dei voti.\nNel settembre 1957 si trasfer\u00ec a Livorno per frequentare l'Accademia navale, con l'intenzione di laurearsi in ingegneria, ma anzich\u00e9 essere assegnato ai corpi tecnici fu assegnato allo Stato Maggiore. Dopo quattro mesi, nel gennaio 1958, abbandon\u00f2 l'Accademia e torn\u00f2 nella citt\u00e0 natia iscrivendosi, al pari della sorella Maria, alla Facolt\u00e0 di Giurisprudenza dell'Universit\u00e0 degli Studi di Palermo. In quegli anni ebbe modo di praticare diverse attivit\u00e0 sportive con molta costanza, sebbene avesse dovuto precedentemente abbandonare il livello agonistico nel 1956 a causa di un infortunio. Si era cos\u00ec dedicato al canottaggio, frequentando la Canottieri Palermo durante tutti gli anni dell'universit\u00e0. Nel 1959 la famiglia Falcone fu costretta a trasferirsi in Via Notarbartolo per via degli avvenimenti legati al sacco di Palermo, che portarono alla demolizione della loro abitazione per lasciare spazio alla costruzione di una strada pi\u00f9 ampia, che poi non ebbe pi\u00f9 luogo. Nel corso della sua vita Giovanni avrebbe poi cambiato tre case in quella stessa strada: una da ragazzo, una con la prima moglie Rita e poi un'altra ancora con Francesca, la seconda moglie. Si laure\u00f2 poi con 110 e lode nel 1961, con una tesi sull\"Istruzione probatoria in diritto amministrativo\", discussa con il professore Pietro Virga.\nL'ingresso in magistratura.\nFalcone vinse il concorso ed entr\u00f2 nella magistratura italiana nel 1964 e in quello stesso anno nella Basilica della Santissima Trinit\u00e0 del Cancelliere spos\u00f2 Rita Bonnici, maestra elementare. Nel 1965, a soli 26 anni, divenne pretore a Lentini: uno dei suoi primi casi fu quello di una persona morta per un incidente sul lavoro. A partire dal 1966 fu poi, per dodici anni al tribunale di Trapani, nei primi anni come sostituto procuratore e giudice istruttore. A poco a poco, nacque in lui la passione per il diritto penale. Nel 1967, istru\u00ec il primo processo importante, quello alla banda mafiosa del boss di Marsala, Mariano Licari. Nell'aprile 1969 la malattia del padre, un tumore all'intestino che lo avrebbe poi portato alla morte nel 1976, lo tocc\u00f2 profondamente. In quegli anni Giovanni Falcone stava mutando radicalmente, a cambiarlo non fu solo la mancanza del riferimento paterno ma intervennero anche fattori esterni.\nCominci\u00f2 ad abbracciare i principi del comunismo sociale di Enrico Berlinguer in occasione delle elezioni politiche italiane del 1976, sebbene la sua famiglia avesse da sempre votato Democrazia Cristiana anche in quanto cattolici praticanti. Scontratosi per questo motivo con la sorella Maria, motiv\u00f2 la sua scelta dicendo che, da profondo amante della giustizia qual era, si poneva il problema di combattere le disparit\u00e0 sociali e nel comunismo intravedeva quindi la possibilit\u00e0 di appianare le sperequazioni. Rispose quasi volendole rassicurare che il comunismo italiano sarebbe stato differente da quello russo, aggiungendo sarcasticamente che, nell'ipotetica eventualit\u00e0 di una crisi di libert\u00e0 nella loro democrazia, sarebbe ritornato sulle montagne come i vecchi partigiani. Nel suo lavoro per\u00f2 non si lasci\u00f2 mai influenzare dalle idee politiche.\nNel 1973 si trasfer\u00ec alla sezione civile del tribunale di Trapani. Nel luglio 1978 per\u00f2 ritorn\u00f2 a Palermo. In quell'anno la Bonnici lasci\u00f2 Falcone per restare a Trapani, dove si era innamorata del presidente del tribunale della citt\u00e0 Cristoforo Genna. Nel tribunale palermitano cominci\u00f2 a lavorare nella sezione fallimentare, occupandosi di diritto civile ed emettendo alcune sentenze di grande importanza. L'anno successivo conobbe la collega Francesca Morvillo, con la quale inizi\u00f2 una relazione sentimentale che sfoci\u00f2 nel matrimonio nel 1986.\nDopo l'omicidio del giudice Cesare Terranova, nel settembre 1979, nonostante le preoccupazioni familiari, accett\u00f2 l'offerta che da tanto tempo Rocco Chinnici gli proponeva e pass\u00f2 cos\u00ec all'Ufficio istruzione della sezione penale, che sotto, appunto, la guida di Chinnici divenne un esempio innovativo di organizzazione giudiziaria. Chinnici chiam\u00f2 al suo fianco anche Paolo Borsellino, che divenne collega di Falcone nello sbrigare il lavoro arretrato di oltre 500 processi.\nI processi Spatola e Mafara e il \"metodo Falcone\".\nNel maggio 1980 il procuratore capo di Palermo Gaetano Costa firm\u00f2 personalmente 56 mandati di cattura contro Rosario Spatola, un costruttore edile palermitano, incensurato e molto rispettato perch\u00e9 la sua impresa aveva dato lavoro a centinaia di operai, e diversi esponenti dei clan italo-americani, guidati da Salvatore Inzerillo e John Gambino, accusati di gestire il traffico di stupefacenti con gli Stati Uniti; Chinnici decise quindi di affidare l'inchiesta su Spatola e i suoi associati al giudice Falcone.\nAlle prese con questo caso, Falcone comprese che per indagare con successo le associazioni mafiose era necessario basarsi anche su indagini patrimoniali e bancarie, ricostruire il percorso del denaro che accompagnava i traffici e avere un quadro complessivo del fenomeno. Not\u00f2 che gli stupefacenti venivano venduti negli Stati Uniti cos\u00ec chiese a tutti i direttori delle banche di Palermo e provincia di mandargli le distinte di cambio valuta estera dal 1975 in poi. Alcuni telefonarono personalmente a Falcone per capire che intenzione avesse e lui rimase fermo sulle sue richieste. Cos\u00ec, anche attraverso le verifiche bancarie effettuate dagli uomini della Guardia di Finanza guidati dal colonnello Elio Pizzuti e dal maresciallo Angelo Crispino e alle indagini serrate e perquisizioni compiute dagli agenti del dirigente Guglielmo Incalza della Squadra mobile, riusc\u00ec a cominciare a vedere il quadro di una gigantesca organizzazione criminale: i confini di Cosa nostra. Risal\u00ec cos\u00ec al rapporto fra gli amici di Spatola e la famiglia Gambino del New Jersey, rivelando i collegamenti fra mafia americana e siciliana. Il 6 agosto dello stesso anno fu ucciso il procuratore Costa, che aveva firmato i mandati di cattura nei confronti del clan Spatola-Inzerillo-Gambino, e subito dopo assegnarono la scorta a Falcone. \nGrazie a un assegno bancario dell'importo di centomila dollari cambiato presso la Cassa di Risparmio di piazza Borsa di Palermo, Falcone trov\u00f2 la prova che il potente banchiere Michele Sindona aveva trovato ospitalit\u00e0 in Sicilia nell'estate precedente, smascherando quindi il finto sequestro di persona organizzato a suo favore dagli Spatola-Inzerillo-Gambino alla vigilia del suo giudizio e instaurando cos\u00ec un proficuo rapporto di collaborazione con i colleghi milanesi Gherardo Colombo e Giuliano Turone, che si occupavano dell'inchiesta sul finto sequestro.\nContemporaneamente all'inchiesta Spatola, Falcone svilupp\u00f2 un filone d'indagine parallelo riguardante sempre il traffico di droga, scaturito dall'arresto nel marzo 1980 all'aeroporto di Fiumicino di tre corrieri stranieri (Albert Gillet, Edgard Barb\u00e8 ed Eric Chartier) che trasportavano 8 kg di eroina: i tre iniziarono subito a collaborare con il magistrato ed ammisero di lavorare per conto di un'organizzazione siculo-americana che aveva come capofila un certo Francesco Mafara, costruttore edile legato al \"boss\" Stefano Bontate, e come destinatari finali della droga sempre esponenti della famiglia Gambino; nel 1983, a conclusione dell'indagine, Falcone rinvi\u00f2 a giudizio 22 persone.\nFalcone avvertiva, quindi, l\u2019esigenza di una collaborazione internazionale nelle indagini contro il fenomeno mafioso, attraverso mirate rogatorie all'estero che furono occasione per allacciare una rete personale di contatti con alcuni dei pi\u00f9 validi inquirenti di quei Paesi: nei primi giorni del mese di dicembre 1980 si rec\u00f2 per la prima volta a New York per discutere di mafia e stringere una collaborazione con Victor Rocco, investigatore del distretto est. Entrando negli uffici del Procuratore Rudolph Giuliani rimase stupito dall'efficienza e dai loro strumenti, fra i quali c'era per esempio il computer. Falcone seppe instaurare subito un rapporto di fiducia con Giuliani e con i suoi collaboratori Louis J. Freeh e Richard Martin, oltre che con gli agenti della Dea e dell'Fbi. Grazie a questa collaborazione riuscirono a sgominare il traffico di eroina gestito dalla famiglia Gambino utilizzando come copertura la gestione di bar, ristoranti e pizzerie nel New Jersey (che sarebbe sfociata nella famosa inchiesta c.d. \"Pizza connection\" condotta dall'Fbi). Anche la stampa americana seguiva con attenzione questa sinergia e presentava la figura di Falcone con stima e grandissimo favore. Nonostante la buona collaborazione con l'allora U.S. Attorney (Procuratore Federale) per il distretto sud di New York Rudy Giuliani, Falcone non nascose perplessit\u00e0 nei suoi confronti circa la sua integrit\u00e0.\nNei suoi diari, Chinnici scrisse di aver ricevuto nel maggio 1982 la visita dell\u2019allora Procuratore generale Giovanni Pizzillo, che lo esort\u00f2 \"\"in malo modo\" a caricare Falcone soltanto di processi di poco conto perch\u00e9, con i suoi accertamenti presso le banche, stava \"rovinando l'economia palermitana\"\".\nIl 25 gennaio 1982, Falcone chiuse l'inchiesta Spatola, rinviando a giudizio 120 indagati. Il 6 giugno 1983, al termine del processo, Rosario Spatola fu infine condannato, insieme con altri 75 esponenti della cosca Spatola-Gambino-Inzerillo, a dieci anni di reclusione ma sarebbe stato arrestato a New York dall'FBI, in collaborazione con la polizia italiana, solo nel 1999. In precedenza per indagare su Spatola avevano gi\u00e0 perso la vita il capo della Mobile Boris Giuliano e il capitano dei Carabinieri Emanuele Basile. I processi Spatola e Mafara furono quindi molto delicati, ma rappresentarono anche un grande successo per Falcone perch\u00e9 venne cos\u00ec universalmente riconosciuto il \"metodo Falcone\":\nL'esperienza del \"pool antimafia\" e le dichiarazioni di Buscetta.\nIl progetto del cosiddetto \"pool antimafia\" nacque dall'idea di Rocco Chinnici, ma successivamente sarebbe stato sviluppato da Antonino Caponnetto (subentrato a Chinnici, assassinato in un tragico attentato il 29 luglio 1983) che, nel novembre 1983, costitu\u00ec una squadra composta da quattro magistrati istruttori (oltre a Falcone, Paolo Borsellino, Giuseppe Di Lello e Leonardo Guarnotta): il \"pool\" nacque con lo specifico compito di coordinare tutte le indagini su reati di mafia, esclusivamente e a tempo pieno, col vantaggio sia di favorire la condivisione delle informazioni tra tutti i componenti e minimizzare cos\u00ec i rischi personali, sia per garantire in ogni momento una visione pi\u00f9 ampia ed esaustiva possibile di tutte le componenti del fenomeno mafioso, sfruttando in particolar modo l'esperienza maturata da Falcone durante le inchieste Spatola e Mafara (soprattutto nell'ambito delle indagini bancarie e patrimoniali). La squadra era inoltre coadiuvata da cinque colleghi della Procura (Giuseppe Ayala, Domenico Signorino, Vincenzo Geraci, Alberto Di Pisa e Giusto Sciacchitano), il cui compito era quello di portare a processo come pubblici ministeri i risultati delle indagini del \"pool\" e ottenere le condanne. La validit\u00e0 del nuovo sistema investigativo si dimostr\u00f2 subito indiscutibile, e sar\u00e0 fondamentale per ogni successiva indagine, negli anni a venire. \nUna vera e propria svolta epocale alle indagini sarebbe stata impressa con l'arresto di Tommaso Buscetta, il quale divent\u00f2 uno dei primi mafiosi a decidere di collaborare con la giustizia italiana: infatti i Corleonesi, capeggiati da Salvatore Riina, avevano deciso di eliminare Buscetta perch\u00e9 legato allo schieramento avversario guidato da Stefano Bontate, Salvatore Inzerillo e Gaetano Badalamenti, uccidendogli per vendetta due figli, un fratello, un genero, un cognato e quattro nipoti.. Nel giugno 1984 Falcone, in compagnia del sostituto procuratore Vincenzo Geraci e di Gianni De Gennaro del nucleo operativo della Criminalpol, si rec\u00f2 in Brasile per interrogare Buscetta e l\u00ec ebbe l'impressione che potesse essere disposto a collaborare. Lo Stato italiano ne chiese allora l'estradizione alle autorit\u00e0 brasiliane. Quando questa venne concessa, Buscetta per evitarla, tent\u00f2 il suicidio ingerendo della stricnina ma venne salvato. Il 15 luglio dello stesso anno, arriv\u00f2 in Italia accompagnato dagli uomini di De Gennaro e decise definitivamente di collaborare. Prima di procedere al primo interrogatorio, Buscetta avvert\u00ec Falcone delle portata dirompente delle dichiarazioni che stava per rendere: \u00ab\"L'avverto, signor giudice. Dopo quest'interrogatorio lei diventer\u00e0 forse una celebrit\u00e0, ma la sua vita sar\u00e0 segnata. Cercheranno di distruggerla fisicamente e professionalmente. Non dimentichi che il conto con Cosa Nostra non si chiuder\u00e0 mai. E' sempre del parere di interrogarmi?\"\u00bb Falcone per\u00f2 gli comunic\u00f2 che poteva continuare a parlare ed infatti inizi\u00f2 l'interrogatorio, il primo di una lunga serie. Nei mesi successivi, il giudice riemp\u00ec circa quattrocento pagine di verbali scritte a mano, nelle quali Buscetta rivelava per la prima volta la struttura di Cosa Nostra (\"famiglia\", \"mandamento\", \"Commissione\") e i nomi degli affiliati alle varie \"famiglie\", nonch\u00e8 circa trent'anni di delitti, traffici illeciti e misfatti avvenuti nel palermitano; di enorme portata si rivel\u00f2 anche la sua rivelazione circa l'esistenza di un organo direttivo dell'intera organizzazione, la cosiddetta \"Commissione\" o \"Cupola\", e che tutti gli omicidi di un certo rilievo erano imputabili ad essa e ai suoi componenti (si parl\u00f2 in questo caso di \"teorema Buscetta\"). Talmente importante fu perci\u00f2 la testimonianza di Buscetta, che Falcone ebbe a dire, anni dopo: \u00ab\"Prima\" \"di lui, non avevo - non avevamo - che un'idea superficiale del fenomeno mafioso. Con lui abbiamo cominciato a guardarvi dentro. Ci ha fornito numerosissime conferme sulla struttura, sulle tecniche di reclutamento, sulle funzioni di Cosa Nostra. Ma soprattutto ci ha dato una visione globale, ampia, a largo raggio del fenomeno. Ci ha dato una chiave di lettura essenziale, un linguaggio, un codice. \u00c8 stato per noi come un professore di lingue che ti permette di andare dai turchi senza parlare coi gesti.\u00bb\" Tuttavia Buscetta rifiut\u00f2 di parlare con Falcone dei legami politici di Cosa Nostra perch\u00e9, a suo parere, lo Stato non era pronto per dichiarazioni di quella portata, e si dimostr\u00f2 abbastanza generico su quell'argomento, nonostante le insistenze e le contestazioni di Falcone, limitandosi soltanto ad accusare l'ex sindaco di Palermo, Vito Ciancimino e i potenti esattori Nino e Ignazio Salvo, che verranno colpiti da mandati di cattura firmati dal pool nel novembre successivo.\nIn ottobre, l'esempio di Buscetta venne seguito da un altro \"uomo d'onore\" palermitano, Salvatore Contorno (detto \"Totuccio\"), che tre anni prima era miracolosamente sopravvissuto ad un agguato tesogli dai Corleonesi (i quali, per vendetta, gli avevano ucciso diversi parenti ed amici) ed aveva deciso anche lui di rendere dichiarazioni a Falcone, costituituendo un'ulteriore conferma a quelle di Buscetta: il 29 settembre 1984 le dichiarazioni di Buscetta produssero 366 ordini di cattura (c.d. \"blitz di San Michele\") mentre il 25 ottobre successivo quelle di Contorno altri 127 mandati di cattura, nonch\u00e9 arresti eseguiti tra Palermo, Roma, Bari e Bologna. \nIl periodo all'Asinara e il maxiprocesso di Palermo.\nNell'agosto 1985, dopo gli omicidi dei poliziotti Giuseppe Montana e Ninni Cassar\u00e0 (stretti collaboratori di Falcone e Borsellino), si cominci\u00f2 a temere per l'incolumit\u00e0 anche dei due magistrati, che furono perci\u00f2 trasferiti per motivi di sicurezza con le rispettive famiglie presso la foresteria del carcere dell'Asinara, dove poterono terminare la scrittura delle oltre 8.000 pagine della colossale ordinanza-sentenza che rinviava a giudizio 475 indagati a seguito delle indagini del \"pool,\" che finirono per abbracciare i pi\u00f9 disparati settori di attivit\u00e0 illecita di Cosa Nostra, dagli omicidi (ad esempio i c.d. \"delitti eccellenti\" Giuliano, Basile, dalla Chiesa, Zucchetto e Giaccone consumati in quegli anni) alle estorsioni, al traffico di droga, agli intrecci politico-affaristici e cos\u00ec via. Per tale periodo il Dipartimento dell'amministrazione penitenziaria richiese poi ai due magistrati un rimborso spese e un indennizzo per il soggiorno trascorso. L'ordinanza-sentenza port\u00f2 cos\u00ec a costituire il primo grande processo contro l'organizzazione mafiosa denominata Cosa Nostra, passato alla storia come il \"maxiprocesso di Palermo\", che inizi\u00f2 in primo grado il 10 febbraio 1986 presso un'aula bunker appositamente costruita nel giro di pochi mesi a ridosso del carcere dell'Ucciardone per contenere 476 imputati e centinaia di avvocati. Il dibattimento termin\u00f2 infine il 16 dicembre 1987. La sentenza inflisse 360 condanne per complessivi 2665 anni di carcere e undici miliardi e mezzo di lire di multe da pagare, segnando un grande successo per il lavoro svolto da tutto il pool antimafia. Tuttavia la partita non era chiusa poich\u00e9 il processo doveva affrontare altri due gradi di giudizio ed appunto Falcone, durante un'intervista, fren\u00f2 gli entusiasmi: \"Non bisogna cullarsi nel trionfalismo. Guai a credere che processare quasi 500 persone rappresenti un colpo definitivo alla mafia\".\nNel dicembre 1986, Borsellino venne nominato Procuratore della Repubblica di Marsala e lasci\u00f2 il pool. Come ricorder\u00e0 Caponnetto, a quel punto gli sviluppi dell'istruttoria includevano ormai quasi un milione di fogli processuali, che portarono all'apertura di altri tre nuovi maxi-processi, rendendo cos\u00ec necessaria l'integrazione di nuovi elementi all'interno della squadra per seguire l'accresciuta mole di lavoro; entrarono perci\u00f2 a far parte del pool altri tre giudici istruttori: Ignazio De Francisci, Gioacchino Natoli e Giacomo Conte.\nL'elezione di Meli e la fine del \"pool\".\nCaponnetto si apprestava a lasciare l'incarico per ragioni di salute e raggiunti limiti di et\u00e0. Alla sua sostituzione vennero candidati Falcone e Antonino Meli. Il 19 gennaio 1988, dopo una discussa votazione, il Consiglio Superiore della Magistratura nomin\u00f2 Meli. Dalla parte di Meli si schier\u00f2 inaspettatamente Vincenzo Geraci (che aveva partecipato alle indagini del pool antimafia ed era diventato membro togato del Csm per la corrente \"Magistratura indipendente\"), mentre, a favore di Falcone, vot\u00f2 anche il futuro Procuratore della Repubblica di Palermo, Gian Carlo Caselli, in dissenso con la corrente di \"Magistratura Democratica\" cui apparteneva.\nLa scelta di Meli, generalmente motivata in base alla mera anzianit\u00e0 di servizio, piuttosto che alla maggiore competenza effettivamente maturata da Falcone, innesc\u00f2 amare polemiche, e venne interpretata come una possibile rottura dell'azione investigativa, inoltre rese Falcone un bersaglio molto pi\u00f9 facile per la mafia, perch\u00e9 la sua sconfitta aveva dimostrato che effettivamente non era stimato come si credeva; Borsellino stesso aveva lanciato a pi\u00f9 riprese l'allarme a mezzo stampa, rischiando conseguenze disciplinari; esternazioni che di fatto non sortirono alcun effetto.\nMeli si insedia nel gennaio 1988 e finisce con lo smantellare il metodo di lavoro intrapreso, riportandolo indietro di un decennio. Da qui in poi Falcone e i suoi dovettero fronteggiare un numero sempre crescente di ostacoli alla loro attivit\u00e0. Cosa nostra intanto assassin\u00f2 l'ex sindaco di Palermo Giuseppe Insalaco (che abitava nello stesso stabile del giudice in via Notarbartolo), il quale tre anni prima aveva denunciato alla Commissione Antimafia e a Falcone stesso le pressioni subite da parte di Vito Ciancimino e del conte Arturo Cassina durante il suo mandato, e la delicata indagine su questo ennesimo \"delitto politico\" venne condotta dai sostituti procuratori Ayala e Di Pisa e poi pass\u00f2 direttamente a Falcone. Tempo dopo, i due membri del pool Di Lello e Conte si dimisero in polemica con Meli. Non ultimo, persino la Cassazione sconfess\u00f2 l'unitariet\u00e0 delle indagini in fatto di mafia affermata da Falcone, dando ragione a Meli in ben due occasioni: la prima, nel caso del cosiddetto \"blitz delle Madonie\", un'inchiesta che aveva portato all'arresto di numerosi mafiosi e amministratori corrotti nella zona tra Termini Imerese e San Mauro Castelverde, che i giudici del pool avevano avocato a s\u00e8 in base al principio dell'unicit\u00e0 di Cosa Nostra (c.d. \"teorema Buscetta\") mentre Meli reputava che l'inchiesta dovesse essere affidata ai magistrati di Termini Imerese, competenti per territorio; la seconda, nel caso dell'indagine nata dalle dichiarazioni del collaboratore di giustizia Antonino Calderone, la quale coinvolgeva numerosi indagati di diverse province siciliane, che Meli riteneva dovesse essere divisa in tante inchieste da affidare alle Procure competenti per territorio. \nIl 30 luglio Falcone richiese addirittura di essere destinato a un altro ufficio ma infine rimase al suo posto. Un mese dopo, ebbe l'ulteriore amarezza di vedersi preferito Domenico Sica alla guida dell'Alto Commissariato per la lotta alla Mafia. Le ostilit\u00e0 ripresero nel novembre successivo, quando Meli, davanti ad una delegazione della Commissione Parlamentare Antimafia giunta a Palermo, denunci\u00f2 un presunto abbassamento della guardia proprio da parte del \"pool\" antimafia (in particolare nei confronti di Falcone) che non aveva emesso un mandato di cattura nei confronti del potente imprenditore catanese Carmelo Costanzo, accusato da Calderone di collusione con la mafia; Falcone spieg\u00f2 in seguito che tale misura non venne presa perch\u00e8 stava convincendo Costanzo a collaborare con lui ma il suo arresto, disposto da Meli scavalcando il \"pool\", blocc\u00f2 ogni dialogo. Meli, ormai in aperto contrasto con Falcone, come predetto da Borsellino, sciolse ufficialmente il pool. Nonostante gli avvenimenti, tuttavia, Falcone prosegu\u00ec ancora una volta il suo straordinario lavoro, realizzando l'importante operazione antidroga \"Iron Tower\" in collaborazione con Rudolph Giuliani, allora procuratore distrettuale di New York, che colp\u00ec nuovamente le famiglie Gambino e Inzerillo coinvolte nel traffico di eroina.\nIl fallito attentato dell'Addaura e la vicenda del \"corvo\".\nIl 21 giugno 1989, Falcone divenne obiettivo di un attentato presso la villa al mare affittata per le vacanze, comunemente detto attentato dell'Addaura: alcuni mafiosi piazzarono un borsone con cinquantotto candelotti di tritolo in mezzo agli scogli, a pochi metri dalla villa affittata dal giudice, che stava per ospitare i colleghi svizzeri Carla Del Ponte e Claudio Lehmann. Il piano era probabilmente quello di assassinare il giudice allorch\u00e9 fosse sceso dalla villa sulla spiaggia per fare il bagno, ma l'attentato fall\u00ec. Inizialmente venne ritenuto che i killer non fossero riusciti a far esplodere l'ordigno a causa di un detonatore difettoso, dandosi quindi alla fuga e abbandonando il borsone.\nFalcone, in occasione di una famosa intervista resa al giornalista Saverio Lodato, dichiar\u00f2 al riguardo che a volere la sua morte era probabilmente qualcuno che intendeva bloccarne l'inchiesta sul riciclaggio in corso, parlando inoltre di \"menti raffinatissime\", e teorizzando la collusione tra soggetti occulti e criminalit\u00e0 organizzata: espressioni in cui molti lessero i servizi segreti deviati. Il giudice, in privato, si manifest\u00f2 sospettando di Bruno Contrada, funzionario del SISDE che aveva costruito la sua carriera al fianco di Boris Giuliano. Contrada verr\u00e0 poi arrestato e condannato in primo grado a dieci anni di carcere per concorso esterno in associazione mafiosa, sentenza poi confermata in Cassazione.\nMa, nello stesso periodo, al Palazzo di Giustizia di Palermo aveva preso corpo anche la nota vicenda del \"corvo\": una serie di lettere anonime (di cui un paio addirittura composte su carta intestata della Criminalpol), che diffamarono il giudice e i colleghi Giuseppe Ayala, Pietro Giammanco, Giuseppe Prinzivalli ed altri, come il Capo della Polizia di Stato, Vincenzo Parisi, e importanti investigatori come Gianni De Gennaro e Antonio Manganelli. In esse Falcone veniva calunniato soprattutto con l'accusa di avere \"pilotato\" il ritorno di un pentito, Totuccio Contorno, al fine di sterminare i Corleonesi, storici nemici della sua famiglia.\nI fatti descritti venivano presentati da pi\u00f9 parti come movente della morte di Falcone per opera dei Corleonesi, i quali avrebbero organizzato il poi fallito attentato come vendetta per il rientro di Contorno. I contenuti, particolarmente ben dettagliati sulle presunte coperture del Contorno e gli accadimenti all'interno del tribunale, furono alimentati ad arte sino a destare notevole inquietudine negli ambienti giudiziari, tanto che nello stesso ambiente degli informatori di polizia queste missive vennero attribuite a un \"corvo\", ossia un magistrato. Sebbene sul momento la stampa non lo spiegasse apertamente al grande pubblico, infatti, tra gli esperti di \"cose di cosa nostra\" (come Falcone) era risaputo che, nel linguaggio mafioso, tale appellativo designasse proprio i magistrati (dalla toga nera che indossano in udienza); le missive avrebbero cos\u00ec inteso insinuare la certezza che in realt\u00e0 il pool operasse al di fuori dalle regole, immerso tra invidie, concorrenze e gelosie professionali.\nGli accertamenti per individuare gli effettivi responsabili portarono alla condanna in primo grado per diffamazione del giudice Alberto Di Pisa, identificato grazie a dei rilievi dattiloscopici. Le impronte digitali raccolte con un artificio dall'Alto commissario Domenico Sica furono per\u00f2 dichiarate processualmente inutilizzabili, oltre a lasciare dubbi sulla loro validit\u00e0 probatoria (sia il bicchiere di carta su cui erano state prelevate le impronte, sia l'anonimo con cui furono confrontate, erano alquanto deteriorati). Sica afferm\u00f2 che il nome di Di Pisa come possibile autore delle lettere anonime gli fu fatto per la prima volta dallo stesso Falcone, circostanza subito smentita dal magistrato. Una settimana dopo il fallito attentato, il Csm decise la nomina di Falcone a procuratore aggiunto presso la Procura della Repubblica di Palermo. Di Pisa, che tre mesi dopo davanti al Csm avrebbe mosso gravi rilievi sull'operato dello stesso Falcone e sulla gestione dei pentiti Buscetta e Contorno, verr\u00e0 poi assolto in Appello per non aver commesso il fatto.\nLe critiche e la \"stagione dei veleni\".\nNell'agosto 1989 cominci\u00f2 a collaborare coi magistrati anche il mafioso catanese Giuseppe Pellegriti, fornendo preziose informazioni sull'omicidio del giornalista Giuseppe Fava, e rivelando al pubblico ministero Libero Mancuso di essere venuto a conoscenza, tramite il boss Nitto Santapaola, di fatti inediti sul ruolo del politico Salvo Lima negli omicidi di Piersanti Mattarella e Pio La Torre. Mancuso inform\u00f2 subito Falcone, che interrog\u00f2 il pentito a sua volta, e, dopo due mesi di indagini, lo incrimin\u00f2 insieme ad Angelo Izzo, spiccando nei loro confronti due mandati di cattura per calunnia (poi annullati dal Tribunale della libert\u00e0 in quanto essi erano gi\u00e0 in carcere). Pellegriti, dopo l'incriminazione, ritratt\u00f2, attribuendo a Izzo di essere l'ispiratore delle accuse.\nLima e la corrente di Giulio Andreotti erano disprezzati dal sindaco di Palermo Leoluca Orlando e da tutto il movimento antimafia, per cui l'incriminazione di Pellegriti venne vista come una sorta di cambiamento di rotta del giudice dopo il fallito attentato, tanto che ricevette nuove e dure critiche al suo operato da parte di esponenti come Carmine Mancuso, Alfredo Galasso e in maniera minore anche da Nando Dalla Chiesa, figlio del compianto generale, come ricordato anche da Gerardo Chiaromonte, presidente della Commissione Parlamentare Antimafia dal 1988 al 1992, il quale scriver\u00e0 poi, in riferimento al fallito attentato all'Addaura contro Falcone: \u00ab\"I seguaci di Orlando sostennero che era stato lo stesso Falcone a organizzare il tutto per farsi pubblicit\u00e0 e per rafforzare la sua candidatura a procuratore aggiunto a Palermo\"\u00bb. \nAi primi di dicembre del 1989, le dichiarazioni del nuovo collaboratore di giustizia Francesco Marino Mannoia (ex mafioso palermitano, braccio destro del \"boss\" Stefano Bontate ed esperto nella raffinazione di eroina) raccolte da Falcone produssero un blitz con quattordici mandati di cattura e cinquanta avvisi di garanzia eseguiti tra Palermo, Roma e Napoli. Nel gennaio 1990, Falcone coordin\u00f2 un'altra importante inchiesta insieme all'FBI, che port\u00f2 all'arresto di trafficanti di droga colombiani e siciliani legati alle potenti famiglie Madonia e Galatolo di Resuttana. Ma a maggio riesplose, violentissima, la polemica, allorquando Orlando interviene alla seguitissima trasmissione televisiva di Rai 3 \"Samarcanda\", dedicata all'omicidio di Giovanni Bonsignore, scagliandosi contro Falcone che, a suo dire, avrebbe \"tenuto chiusi nei cassetti\" della Procura una serie di documenti riguardanti i cosiddetti \"delitti politici\" siciliani (gli omicidi di Michele Reina, di Piersanti Mattarella, di Pio La Torre e del suo autista Rosario Di Salvo). Le accuse erano indirizzate anche verso il giudice Roberto Scarpinato, oltre al procuratore Pietro Giammanco, ritenuto vicino ad Andreotti. Si asserirono responsabilit\u00e0 politiche che trascendevano le decisioni della \"Cupola\" mafiosa (il cosiddetto \"terzo livello\") ma Falcone dissent\u00ec sostanzialmente da queste conclusioni sostenendo, come sempre, la necessit\u00e0 di prove certe e bollando simili affermazioni come \"cinismo politico\". Rivolto direttamente a Orlando, nel corso di un'intervista al quotidiano \"La Repubblica\", dir\u00e0: \"\"Questo \u00e8 un modo di far politica attraverso il sistema giudiziario che noi rifiutiamo. Se il sindaco di Palermo sa qualcosa, faccia nomi e cognomi, citi i fatti, si assuma le responsabilit\u00e0 di quel che ha detto. Altrimenti taccia: non \u00e8 lecito parlare in assenza degli interessati\". La polemica ha continuato ad alimentarsi anche dopo la morte di Falcone; in particolare, la sorella Maria Falcone in un collegamento telefonico con il programma radiofonico \"Mixer\" ha accusato Orlando di aver infangato suo fratello: \u00ab\"hai infangato il nome, la dignit\u00e0 e l'onorabilit\u00e0 di un giudice che ha sempre dato prova di essere integerrimo e strenuo difensore dello Stato contro la mafia [...] lei ha approfittato di determinati limiti dei procedimenti giudiziari, per fare, come diceva Giovanni, politica attraverso il sistema giudiziario\"\u00bb. In un'intervista a \"Klauscondicio\", Leoluca Orlando ha dichiarato di non essersi pentito riguardo alle accuse che rivolse a Falcone.\nSempre nel maggio 1990, Falcone collabor\u00f2 con il sostituto procuratore di Milano Ilda Boccassini nell'indagine denominata Duomo Connection che aveva come oggetto l'infiltrazione mafiosa in Lombardia.\nNello stesso periodo, condusse anche, insieme al capitano dell'Arma dei Carabinieri Angelo Jannone (allora in servizio a Corleone), delle indagini finalizzate alla ricerca del latitante Tot\u00f2 Riina, autorizzando la collocazione di microspie presso le abitazioni di alcuni familiari e presso lo studio del commercialista Giuseppe Mandalari a Palermo. Soprattutto le intercettazioni presso lo studio di Mandalari metteranno in luce una serie di collusioni massoniche e politiche che furono ritenute particolarmente importanti e delicate dal magistrato, che avvert\u00ec il capitano Jannone: \"chi tocca questi fili muore\"\".\nNonostante il clima di sospetti determinatosi in questo periodo, Falcone spendeva ogni sua energia nel lavoro investigativo sui \"delitti eccellenti\" di Michele Reina, Piersanti Mattarella e Pio La Torre, sottoscrivendo infine la requisitoria con cui, il 9 marzo 1991, la Procura di Palermo chiedeva per quei delitti il rinvio a giudizio dei vertici di Cosa Nostra insieme a quello di esponenti dell'estrema destra quali Giuseppe Valerio Fioravanti e Gilberto Cavallini, questi ultimi indicati quali esecutori materiali dell'omicidio Mattarella (vennero poi assolti nel processo svoltosi, nella parte che li riguardava, dopo l'uccisione di Falcone): il giudice la sottoscrisse nonostante non fosse totalmente convinto poich\u00e9, a suo parere, l'inchiesta non aveva scavato in profondit\u00e0 le reali motivazioni di quei delitti ed infatti, come scrisse nei suoi diari pubblicati dopo la morte, avrebbe voluto indagare sul presunto coinvolgimento di Gladio (organizzazione paramilitare \"stay-behind\" con funzioni anti-comuniste scoperta proprio in quegli anni) ma ci\u00f2 gli venne impedito dal procuratore Giammanco, il quale gli frappose infiniti ostacoli procedurali.\nLe polemiche sancirono la rottura del fronte antimafia e Cosa nostra sembr\u00f2 trarre vantaggio della tensione strisciante nelle istituzioni, cosa che avvelen\u00f2 sempre pi\u00f9 il clima attorno a Falcone, isolandolo. Alle seguenti elezioni dei membri togati del Consiglio superiore della magistratura del 1990, Falcone venne candidato per le liste collegate \"Movimento per la giustizia\" e \"Proposta 88\", ma non fu eletto. Nel febbraio 1991, fattisi poi via via sempre pi\u00f9 aspri i dissensi con Giammanco, Falcone opt\u00f2 per accettare la proposta di Claudio Martelli, allora vicepresidente del Consiglio del Governo Andreotti VI e ministro di Grazia e Giustizia \"ad interim\", a dirigere la sezione Affari Penali del ministero. \nNel frattempo, Falcone insistette con forza affinch\u00e9 un dossier di 900 pagine stilato dal ROS dell'Arma dei Carabinieri venisse depositato presso la Procura di Palermo ma il nuovo incarico al Ministero non gli permise di ottemperare a ulteriori approfondimenti su di esso: infatti il rapporto (che venne denominato appunto \"Mafia e Appalti\") analizzava il neo-equilibrio tra mafia, politica e imprenditoria e svelava l'esistenza di un comitato d'affari mirato all'accaparramento degli appalti pubblici. Prima di lasciare definitivamente il suo ufficio, in un'intervista rilasciata al giornalista Attilio Bolzoni, il giudice afferm\u00f2: \u00ab\"Mi sento come uno che si sta tuffando in un mare in tempesta.\"\u00bb\nLe dichiarazioni e l'ostilit\u00e0 dei politici.\nLa vicinanza di Falcone al socialista Claudio Martelli cost\u00f2 al magistrato siciliano violenti attacchi da diversi esponenti politici. In particolare, l'appoggio di Martelli fece destare sospetti da parte del Partito Comunista Italiano e di altri settori del mondo politico (Leoluca Orlando \"in primis\", oltre a qualche altro esponente della sinistra DC e diversi giudici aderenti a Magistratura Democratica) che fino ad allora avevano appoggiato una possibile candidatura di Falcone. Il 10 agosto 1991, ai funerali in Calabria di Antonino Scopelliti, Falcone sent\u00ec di essere in pericolo e confida al fratello del collega: \"\u00abSe hanno deciso cos\u00ec non si fermeranno pi\u00f9... ora il prossimo sar\u00f2 io\u00bb\".\nIl 26 settembre 1991 Falcone fu uno degli ospiti della celebre puntata della trasmissione di Canale 5 \"Maurizio Costanzo Show\", condotta da Maurizio Costanzo a reti unificate con \"Samarcanda\" (condotta da Michele Santoro su Rai 3) e dedicata alla memoria di Libero Grassi (che raccolse quella sera quasi dieci milioni di telespettatori); l'ormai ex magistrato venne duramente attaccato da un altro ospite in studio, l'avvocato Alfredo Galasso, esponente de \"La Rete\":\nGALASSO: \u00ab\"Giovanni Falcone secondo me farebbe bene ad andarsene al pi\u00f9 presto possibile dal posto al ministero, perch\u00e9 l\u2019aria non gli fa bene, non gli fa proprio bene...\"\u00bb. \nFALCONE: \u00ab\"\u00c8 un\u2019opinione soggettiva, e questo significa mancanza di senso dello Stato\"\u00bb (...)\nGALASSO: \u00ab\"Giovanni, non mi piace che stai dentro il palazzo di governo!\"\u00bb\nPresente tra il pubblico di \"Samarcanda\" al Teatro Biondo di Palermo, un giovanissimo Salvatore Cuffaro, all'epoca deputato regionale della Democrazia Cristiana e anni dopo condannato per mafia, il quale prese la parola e si scagli\u00f2 con veemenza contro la trasmissione, sostenendo come le iniziative portate avanti da un certo tipo di \"\"giornalismo mafioso\" fossero degne dell'attivit\u00e0 mafiosa vera e propria, tanto criticata e comunque lesive della dignit\u00e0 della Sicilia. Cuffaro parl\u00f2 di certa magistratura \"che mette a repentaglio e delegittima la classe dirigente siciliana\", con chiaro riferimento a Calogero Mannino, in quel momento uno dei politici pi\u00f9 influenti della DC sotto inchiesta per presunti rapporti con la mafia a seguito delle accuse del discusso collaboratore di giustizia Rosario Spatola (solo omonimo del costruttore inquisito anni prima da Falcone). Con sentenza numero 1742 del 2013 il Tribunale civile di Palermo ha disposto un risarcimento in favore di Cuffaro da parte di Antonio Di Pietro, che aveva linkato sul proprio sito Internet il video dell'intervento di Cuffaro a \"Samarcanda\" con il titolo \"Costanzo Show: Tot\u00f2 Cuffaro aggredisce Giovanni Falcone\". Nella sentenza il Tribunale ha accertato che \"non si evince un attacco diretto di Cuffaro nei confronti del giudice Falcone\"\" e che lo stesso, semmai, si era scagliato contro un'inchiesta, peraltro archiviata pochi giorni dopo la trasmissione, e contro il Magistrato che la conduceva (il giudice Francesco Taurisano), persona diversa da Giovanni Falcone.\nIl 15 ottobre 1991 Giovanni Falcone venne convocato davanti al CSM in seguito all'esposto presentato il mese prima (l'11 settembre) da Leoluca Orlando, Carmine Mancuso e Alfredo Galasso, in cui si accusava l'ex giudice di aver \"insabbiato\" le indagini riguardo il coinvolgimento di mandanti politici (in particolare dell'onorevole Salvo Lima) nei \"delitti eccellenti\" Mattarella, Reina e La Torre: in particolare, Falcone era accusato di non aver approfondito le dichiarazioni del collaboratore di giustizia Francesco Marino Mannoia in cui parlava dei legami di Lima con la mafia e, anzi, di avere occultato quei passaggi con l'apposizione di numerosi \"omissis\". L'esposto contro Falcone era il punto di arrivo della serie di accuse mosse da Orlando al magistrato palermitano, il quale ribatt\u00e9 ancora alle accuse definendole \u00ab\"eresie, insinuazioni\"\u00bb e \u00ab\"un modo di far politica attraverso il sistema giudiziario\"\u00bb, affermando anche che i verbali di Marino Mannoia coperti da omissis vennero trasmessi ad altri giudici e alla Commissione Antimafia e quindi non erano stati tenuti nascosti. Sempre davanti al CSM Falcone, commentando il clima di sospetto creatosi a Palermo, afferm\u00f2 che \u00ab\"non si pu\u00f2 investire nella cultura del sospetto tutto e tutti. La cultura del sospetto non \u00e8 l'anticamera della verit\u00e0, \u00e8 l'anticamera del khomeinismo\"\u00bb. \nCome direttore degli Affari penali al Ministero della Giustizia, Falcone si fece promotore dell'istituzione della Procura Nazionale Antimafia (la cosiddetta \"Superprocura\"), che avrebbe consentito di realizzare un potere di contrasto alle organizzazioni mafiose sin l\u00ec impensabile. Sostenuto da Martelli, rispose sempre con lucidit\u00e0 di analisi e limpidezza di argomentazioni, intravedendo, presumibilmente, che il coronamento della propria esperienza professionale avrebbe definito nuovi e pi\u00f9 efficaci strumenti al servizio dello Stato. Tale progetto per\u00f2 riapr\u00ec le ennesime polemiche sul timore di una riduzione dell'autonomia della Magistratura e una subordinazione della stessa al potere politico. Inoltre, alcuni magistrati, tra i quali lo stesso Paolo Borsellino, criticarono poi il progetto della Superprocura, denunciando il rischio che essa costituisse paradossalmente un elemento strategico nell'allontanamento di Falcone dal territorio siciliano e nella neutralizzazione reale delle sue indagini. Le critiche al progetto sfociarono per giunta in uno sciopero dell'Associazione Nazionale Magistrati ma, nonostante ci\u00f2, il 16 novembre 1991 il Parlamento approv\u00f2 il decreto-legge che istituiva la Direzione Nazionale Antimafia (DNA), un organismo inquirente coordinato da un procuratore nominato dal Csm, e la Direzione Investigativa Antimafia (DIA). \nSempre nella veste di direttore degli Affari penali, si interess\u00f2 all'estradizione per motivi umanitari dell'attivista Silvia Baraldini, condannata a 43 anni di carcere negli Stati Uniti ma la trattativa con il governo americano sfum\u00f2. \nIl 12 gennaio 1992, in una trasmissione televisiva su RaiTre, a seguito di una domanda posta da una persona del pubblico, Falcone afferm\u00f2, in riferimento all'attentato dell'Addaura che sub\u00ec tre anni prima:\u00ab\"Questo \u00e8 il paese felice in cui se ti si pone una bomba sotto casa e la bomba per fortuna non esplode, la colpa \u00e8 la tua che non l'hai fatta esplodere.\u00bb\"\nGrazie ad un suggerimento di Falcone, Martelli avvi\u00f2 il monitoraggio delle sentenze pronunciate dalla Prima sezione della Cassazione presieduta dal giudice Corrado Carnevale (soprannominato \u00abammazzasentenze\u00bb perch\u00e9 aveva annullato numerose condanne nei confronti di mafiosi), tanto da indurre il Presidente della Cassazione Antonio Brancaccio a introdurre il criterio della rotazione nell'assegnazione dei processi di mafia: fu cos\u00ec che il maxiprocesso fu assegnato non a Carnevale ma alla Sesta sezione della Corte, presieduta dal giudice Arnaldo Valente, che il 30 gennaio 1992 conferm\u00f2 le condanne all'ergastolo ed annull\u00f2 le assoluzioni in appello, affermando in maniera definitiva che Cosa Nostra era una struttura unitaria a direzione rigidamente verticistica (c.d. \"\"teorema Buscetta\"), come scoperto, a suo tempo, dalle indagini di Falcone e del pool antimafia.\nIl 24 febbraio 1992 il Csm vot\u00f2 per eleggere il Procuratore nazionale antimafia ma, nonostante l'appoggio (dichiarato) del Presidente della Repubblica Francesco Cossiga, la maggioranza prefer\u00ec il magistrato Agostino Cordova a Falcone. Martelli si oppose subito a questa decisione e rifiut\u00f2 infatti di dare il suo concerto, bloccando di fatto la nomina di Cordova e precludendo al plenum del Csm di pronunciarsi al riguardo. In un articolo apparso su \"L'Unit\u00e0\" in quel periodo e firmato dal giurista Alessandro Pizzorusso con il titolo \u00ab\"Falcone superprocuratore? Non pu\u00f2 farlo, vi dico perch\u00e9\"\u00bb si affermava: \"Fra i magistrati \u00e8 diffusa l\u2019opinione secondo cui Falcone \u00e8 troppo legato al ministro per poter svolgere con la dovuta indipendenza un ruolo come quello di procuratore nazionale antimafia. (...) tale opinione sarebbe accentuata, e quasi verificata, se, in sede di concerto, il ministro si pronunciasse a favore di Falcone e contro tutti gli altri\"\". In questo contesto fortemente negativo, nel marzo dello stesso anno viene assassinato il parlamentare siciliano della DC Salvo Lima, omicidio che rappresenta un importante segnale dell'inasprimento della strategia mafiosa, la quale rompe cos\u00ec gli equilibri consolidati e alza il tiro verso lo Stato per ridefinire alleanze e possibili collusioni.\nUndici giorni all'attentato a Capaci in un convegno organizzato dall'AdnKronos a Roma, giunse un foglietto anonimo nelle mani di Falcone, e quel foglietto lo avvertiva\". Nonostante la sua determinazione, infatti egli fu sempre pi\u00f9 solo all'interno delle istituzioni, condizione questa che prefigurer\u00e0 tristemente la sua fine: nell'intervista concessa l'anno precedente a Marcelle Padovani per il libro \"Cose di Cosa Nostra\", Falcone attesta la sua stessa profezia: \"Si muore generalmente perch\u00e9 si \u00e8 soli o perch\u00e9 si \u00e8 entrati in un gioco troppo grande. Si muore spesso perch\u00e9 non si dispone delle necessarie alleanze, perch\u00e9 si \u00e8 privi di sostegno. In Sicilia la mafia colpisce i servitori dello Stato che lo Stato non \u00e8 riuscito a proteggere\". In effetti, alcuni giorni prima dell'attentato, Falcone confid\u00f2 ad alcuni amici: \"Mi hanno delegittimato, stavolta i boss mi ammazzano\".\nLa strage di Capaci e la morte.\nFalcone venne assassinato in quella che comunemente \u00e8 detta strage di Capaci, il 23 maggio 1992, cinque giorni dopo il suo 53\u00ba compleanno. Stava tornando, come era solito fare nei fine settimana, da Roma. Il jet di servizio partito dall'aeroporto di Ciampino intorno alle 16:45 arriv\u00f2 all'aeroporto di Punta Raisi dopo un viaggio di 53 minuti. Il \"boss\" Raffaele Ganci seguiva tutti i movimenti del poliziotto Antonio Montinaro, il caposcorta di Falcone, che guid\u00f2 le tre Fiat Croma blindate dalla caserma \"Lungaro\" fino a Punta Raisi, dove dovevano prelevare Falcone; Ganci telefon\u00f2 a Giovan Battista Ferrante (mafioso di San Lorenzo, che era appostato all'aeroporto) per segnalare l'uscita dalla caserma di Montinaro e degli altri agenti di scorta.\nSceso dall'aereo, Falcone si sistem\u00f2 alla guida della Fiat Croma bianca con accanto la moglie Francesca Morvillo, mentre l'autista giudiziario Giuseppe Costanza and\u00f2 a occupare il sedile posteriore. Nella Croma marrone si era posto alla guida Vito Schifani, con accanto l'agente scelto Antonio Montinaro e sul retro Rocco Dicillo, mentre nella Croma azzurra c'erano Paolo Capuzza, Gaspare Cervello e Angelo Corbo. Le tre auto si misero in fila, con in testa la Croma marrone, poi la Croma bianca guidata da Falcone e in coda la Croma azzurra, che imboccarono l'autostrada A29 in direzione Palermo. In quei momenti, Gioacchino La Barbera (mafioso di Altofonte) segu\u00ec con la sua auto il corteo blindato dall'aeroporto di Punta Raisi fino allo svincolo di Capaci, mantenendosi in contatto telefonico con Giovanni Brusca e Antonino Gio\u00e8 (capo della Famiglia di Altofonte), che si trovavano in osservazione sulle colline sopra Capaci.\nAlle ore 17:58, 3-4 secondi dopo aver chiuso la telefonata con La Barbera e Gio\u00e8, Brusca azion\u00f2 il telecomando che provoc\u00f2 l'esplosione di di tritolo sistemati all'interno di fustini in un cunicolo di drenaggio sotto l'autostrada: la prima auto, la Croma marrone, venne investita in pieno dall'esplosione e sbalzata dal manto stradale in un giardino di olivi a pi\u00f9 di dieci metri di distanza, uccidendo sul colpo gli agenti Montinaro, Schifani e Dicillo; la seconda auto, la Croma bianca guidata dal giudice, avendo rallentato, si schianta invece contro il muro di cemento e detriti improvvisamente innalzatosi per via dello scoppio, proiettando violentemente Falcone e la moglie, che non indossano le cinture di sicurezza, contro il parabrezza; rimangono feriti gli agenti della terza auto, la Croma azzurra, che infine resiste, e si salvano miracolosamente anche un'altra ventina di persone che al momento dell'attentato si trovano a transitare con le proprie autovetture sul luogo dell'eccidio. La detonazione provoca un'esplosione immane e una voragine enorme sulla strada. In un clima irreale e di iniziale disorientamento, altri automobilisti e abitanti dalle villette vicine danno l'allarme alle autorit\u00e0 e prestano i primi soccorsi tra la strada sventrata e una coltre di polvere.\nCirca venti minuti dopo, Giovanni Falcone venne trasportato sotto stretta scorta di un corteo di vetture e di un elicottero dell'Arma dei Carabinieri presso l'ospedale civico di Palermo. Gli altri agenti e i civili coinvolti vennero anch'essi trasportati in ospedale mentre la polizia scientifica esegu\u00ec i primi rilievi e il corpo nazionale dei Vigili del Fuoco provvide a estrarre dalle lamiere i cadaveri, resi irriconoscibili, degli agenti della Polizia di Stato Schifani, Montinaro e Dicillo. Intanto la stampa e la televisione iniziarono a diffondere la notizia di un attentato a Palermo e il nome del giudice Falcone trov\u00f2 via via conferma. L'Italia intera, sgomenta, trattenne il fiato per la sorte delle vittime, con tensione sempre pi\u00f9 viva, fino al decesso di Falcone, che si ebbe alle 19:05, dopo un'ora e sette minuti dall'attentato e alcuni tentativi di rianimazione, a causa della gravit\u00e0 del trauma cranico e delle lesioni interne. Senza riprendere pi\u00f9 conoscenza, mor\u00ec poi fra le braccia di Borsellino. Francesca Morvillo morir\u00e0 invece sotto i ferri intorno alle 22:00.\nLe reazioni alla strage.\nDue giorni dopo, il 25 maggio, mentre a Roma viene eletto presidente della Repubblica Oscar Luigi Scalfaro, a Palermo, nella Chiesa di San Domenico, si svolgono i funerali delle vittime ai quali partecipa l'intera citt\u00e0, assieme a colleghi e familiari e personalit\u00e0 come Giuseppe Ayala e Tano Grasso. I pi\u00f9 alti rappresentanti del mondo politico, come Giovanni Spadolini, Claudio Martelli, Vincenzo Scotti e Giovanni Galloni, vengono duramente contestati dalla cittadinanza. Le immagini televisive delle parole e del pianto straziante della giovanissima Rosaria, vedova dell'agente Schifani, \"\"io vi perdono, ma voi vi dovete mettere in ginocchio\", susciteranno particolare emozione nell'opinione pubblica.\nNel giugno 1992, ad appena un mese dalla strage, il quotidiano \"Il Sole 24 Ore\" realizz\u00f2 uno \"scoop\", pubblicando alcuni appunti personali che erano stati consegnati da Falcone nel 1991 alla giornalista Liliana Milella e che vennero soprannominati giornalisticamente i \"diari di Falcone\"\": in essi, il magistrato esprimeva il suo disappunto nei confronti del procuratore capo Pietro Giammanco e l'amarezza per il clima di isolamento in cui si era trovava all'interno della Procura di Palermo prima di accettare l'incarico ministeriale. Gli appunti vennero riconosciuti come autentici da molti colleghi del giudice, come Paolo Borsellino.\nLa magistrata Ilda Boccassini dichiar\u00f2 rivolgendosi ai colleghi nell'aula magna del tribunale di Milano: \u00abVoi avete fatto morire Giovanni, con la vostra indifferenza e le vostre critiche; voi diffidavate di lui; adesso qualcuno ha pure il coraggio di andare ai suoi funerali\u00bb. Nel suo sfogo la magistrata, che si far\u00e0 trasferire a Caltanissetta per indagare sulla strage di Capaci, ricord\u00f2 anche il linciaggio subito dall'amico Falcone da parte dei suoi colleghi magistrati, anche facenti capo alla stessa corrente cui Falcone aderiva:\nBoccassini criticher\u00e0 anche l'atteggiamento dei magistrati milanesi impegnati in Mani pulite:\nIlda Boccassini confermer\u00e0 le critiche in un'intervista a \"La Repubblica\" del maggio 2002, in occasione dell'affissione di targa in memoria di Giovanni Falcone al ministero della Giustizia. La magistrata criticher\u00e0 gli onori postumi offerti a Falcone, sostenendo che\nNell'intervista ricord\u00f2 anche come diversi magistrati e politici, sia vicini a partiti della sinistra sia della destra, avessero in passato criticato fortemente Falcone. In particolare, l'opposizione a Falcone dei magistrati vicini al PDS era stata forte: al CSM, per diverse volte il magistrato palermitano aveva subito dei veti. Ad esempio, quando aveva concorso al posto di super-procuratore antimafia, gli era stato preferito Agostino Cordova, all'epoca procuratore capo di Palmi. Nell'occasione, Alessandro Pizzorusso, componente laico del CSM designato dal Partito Comunista, aveva firmato un articolo sull\"Unit\u00e0\" sostenendo che Falcone non sarebbe stato \"affidabile\" e che, essendo \"governativo\", avrebbe perso le sue caratteristiche di indipendenza.\nGi\u00e0 in precedenza, quando - a seguito del collocamento a riposo di Caponnetto - al Consiglio superiore della magistratura si era dovuto decidere se Falcone dovesse essere posto o meno a capo dell'Ufficio istruzione di Palermo, gli era stato preferito Antonino Meli; avevano votato per quest'ultimo, e quindi contro Falcone, anche gli esponenti di Magistratura democratica, vicini al PDS, Giuseppe Borr\u00e9 ed Elena Paciotti, quest'ultima poi eletta europarlamentare dei Democratici di Sinistra. Dopo la sua morte, Leoluca Orlando, commentando l'ostracismo che Falcone aveva subito da parte di alcuni colleghi negli ultimi mesi di vita, disse: \u00abL'isolamento era quello che Giovanni si era scelto entrando nel Palazzo dove le diverse fazioni del regime stavano combattendo la battaglia finale\u00bb.\nAll'esecrazione dell'assassinio, il 4 giugno si unisce anche il Senato degli Stati Uniti, con una risoluzione (la n. 308) intesa a rafforzare l'impegno del gruppo di lavoro italo-americano, di cui Falcone era componente. La Corte Suprema degli Stati Uniti, massimo organo giurisdizionale USA, ricorda il 29 ottobre 2009 Giovanni Falcone in una seduta solenne quale \"martire della causa della giustizia\". In un'intervista del 2008 al \"Corriere della Sera\" l'ex Presidente della Repubblica Italiana Francesco Cossiga ha imputato al Csm grosse responsabilit\u00e0 riguardo alla morte del Giudice Falcone, ha infatti affermato: \"i primi mafiosi stanno al CSM. [Sta scherzando?] Come no? Sono loro che hanno ammazzato Giovanni Falcone negandogli la DIA e prima sottoponendolo a un interrogatorio. Quel giorno lui usc\u00ec dal CSM e venne da me piangendo. Voleva andar via. Ero stato io a imporre a Claudio Martelli di prenderlo al Ministero della Giustizia\".\nRiconoscimenti e influenza.\nLa normativa.\nUna delle pi\u00f9 importanti eredit\u00e0 dell'operato di Falcone \u00e8 stata l'emanazione di alcuni provvedimenti normativi atti ad agevolare il contrasto e la repressione del fenomeno della mafia in Italia; tra le pi\u00f9 importanti si ricordano:\nMonumenti.\nAl magistrato, in Sicilia e nel resto d'Italia, dopo la scomparsa, sono state dedicate molte scuole e strade, nonch\u00e9 una piazza nel centro di Palermo (nel giugno del 2008). La prima scuola dedicatagli \u00e8 il liceo linguistico di Bergamo, il cui nome dedicato al magistrato \u00e8 stato approvato nel 1993 e ufficializzato con una cerimonia il 27 novembre dello stesso anno, alla quale ha partecipato anche il magistrato Armando Spataro, collaboratore di Falcone a Palermo. Nel 1999 gli \u00e8 stato intitolato il convitto nazionale di Palermo.\nNella cultura di massa.\nCinema e televisione.\nNelle opere di finzione narrativa, ossia nei film e nelle fiction televisive, \u00e8 stato pi\u00f9 volte mostrato Giovanni Falcone, o con immagini di repertorio (ad esempio nel documentario \"In un altro paese\"), oppure come personaggio interpretato da attori (sia in pellicole interamente incentrate sulla vita e la morte di Falcone, sia in pellicole in cui Falcone \u00e8 solamente citato oppure appare come comparsa).\nOnorificenze.\nIl 13 novembre 2006 \u00e8 stato nominato tra gli eroi degli ultimi 60 anni dal \"Time magazine\". Inoltre, \u00e8 stato nominato in suo onore l'asteroide 60183 Falcone.\nL'Istituto Poligrafico e Zecca dello Stato ha annunziato l'emissione nel 2022 di una moneta commemorativa da 2 euro, destinata alla circolazione, in occasione del 30\u00b0esimo anniversario dell'assassinio di Giovanni Falcone e Paolo Borsellino."}
{"id": "1792904", "revid": "122315", "url": "https://it.wikipedia.org/wiki?curid=1792904", "title": "Lemur coronatus", "text": ""}
{"id": "1792905", "revid": "122315", "url": "https://it.wikipedia.org/wiki?curid=1792905", "title": "Lemur mongoz", "text": ""}
{"id": "1792906", "revid": "122315", "url": "https://it.wikipedia.org/wiki?curid=1792906", "title": "Lemur rubriventer", "text": ""}
{"id": "1792910", "revid": "838137", "url": "https://it.wikipedia.org/wiki?curid=1792910", "title": "Forum Democratico Ungherese", "text": "Il Forum Democratico Ungherese (in ungherese: \"Magyar Demokrata F\u00f3rum\" - MDF), \u00e8 stato un partito politico ungherese di centro-destra, di ideologia cristiano-democratica e conservatrice liberale, fondato il 27 settembre del 1987, per iniziativa di un gruppo di intellettuali (tra i quali Zolt\u00e1n B\u00edr\u00f3, D\u00e9nes Csengey, S\u00e1ndor Cso\u00f3ri, Istv\u00e1n Csurka, Gyula Fekete, Lajos F\u00fcr, Rudolf Jo\u00f3, Csaba Gy. Kiss e S\u00e1ndor Lezs\u00e1k), primo dei nuovi partiti nati dopo l'abbandono dell'Ungheria del regime a partito unico.\nLa sua figura pi\u00f9 nota fu J\u00f3zsef Antall, Primo Ministro dal 1990 al 1993.\nDiversi membri sono stati espulsi dal partito stesso dopo la rottura dell'alleanza con Fidesz.\nStoria.\nPrima del 2002 faceva parte di un governo di coalizione con il partito maggiore Fidesz; tra il 2002 e il 2006 ebbe 24 seggi all'Assemblea nazionale.\nAlle elezioni europee del 2004 ottenne il 5,3% dei voti (164.025 voti) ed elesse pertanto un membro del Parlamento Europeo, che siede con il gruppo del Partito Popolare Europeo: il MDF diviene quindi membro del PPE.\nIl partito ha ricevuto il 5,04% (272.831 voti) alle elezioni parlamentari del 2006, assicurandosi la rappresentanza al Parlamento nazionale.\nMDF si \u00e8 essenzialmente diviso, con la maggioranza dei suoi rappresentanti che \u00e8 stata espulsa dal partito. Ibolya D\u00e1vid accusa regolarmente Fidesz, la maggiore forza conservatrice in Ungheria, di cercare di annettersi il partito. I due partiti hanno avuto una discussione a seguito della prima tornata elettorale nazionale del 2006, riguardo al possibile ritiro dei candidati MDF nel sostegno a Fidesz: la presidenza del partito decise di non attuare questa decisione. Tuttavia, alcuni candidati di MDF decisero di ritirarsi di loro spontanea volont\u00e0.\nIl 22 giugno 2009, MDF annuncia di lasciare il PPE e il suo gruppo per l'Alleanza dei Conservatori e dei Riformisti Europei e il suo gruppo."}
{"id": "1792912", "revid": "113757", "url": "https://it.wikipedia.org/wiki?curid=1792912", "title": "Smoke on the water", "text": ""}
{"id": "1792914", "revid": "486946", "url": "https://it.wikipedia.org/wiki?curid=1792914", "title": "Regia dogana delle Pecore", "text": ""}
{"id": "1792921", "revid": "125382794", "url": "https://it.wikipedia.org/wiki?curid=1792921", "title": "Resistenza Nazionale Mozambicana", "text": "Resistenza Nazionale Mozambicana (in portoghese: \"Resist\u00eancia Nacional Mo\u00e7ambicana\" - RENAMO) \u00e8 un partito politico del Mozambico di orientamento conservatore fondato nel 1975. Ha combattuto contro il FRELIMO nella lunga guerra civile che ha interessato il paese tra il 1975 e il 1992.\nStoria.\nIl RENAMO fu fondato nel 1975, nel momento in cui il paese otteneva l'indipendenza, come partito anti comunista dai servizi segreti dell'allora Rhodesia in rappresaglia dell'appoggio che il nuovo governo mozambicano dava ai guerriglieri antigovernativi rhodesiani. Il suo primo leader fu Andr\u00e9 Matsangaissa che cadde in combattimento il 17 ottobre 1979. Dopo la scomparsa della Rhodesia il movimento fu sostenuto dal Sudafrica in rappresaglia all'appoggio che il Mozambico dava all'ANC. Con gli accordi di Nkomati del 1984 Sud Africa e Mozambico si impegnarono a non sostenere movimenti guerriglieri nel paese vicino. Tali accordi (a differenza di uno analogo tra Sud Africa e Angola) furono solo formalmente rispettati dal Sud Africa che continu\u00f2 a finanziare il RENAMO.\nLa sopravvivenza e la successiva espansione furono un risultato notevole per un movimento che in origine era stato creato a tavolino da un servizio segreto straniero di uno stato che non esisteva pi\u00f9 (la Rhodesia) e che dopo il 1984 con la sostanziale cessazione dell'appoggio sudafricano si ritrov\u00f2 privo di qualsiasi sostegno esterno significativo. Con la fine della guerra fredda un accordo di pace tra RENAMO e FRELIMO fu raggiunto nel 1992. Una missione della Nazione Unite fino al 1994 fu dispiegata per facilitare la pacificazione (ONUMOZ, United Nations Operation in Mozambique). Successivamente il RENAMO \u00e8 diventato un partito politico che partecipa alla elezioni Mozambicane.\nIl 19 maggio 1987 il giornalista italiano Almerigo Grilz cadde colpito da una pallottola mentre stava riprendendo un combattimento tra il RENAMO e il FRELIMO. Egli non cadde in un agguato, ma durante un combattimento che lui volontariamente stava cercando di documentare di persona proprio sulla linea del fuoco. Il suo cadavere non trasportabile, in quel contesto di guerra, fu sepolto dalla RENAMO sul posto\nIl partito \u00e8 stato guidato da Afonso Dhlakama dall'ottobre 1979 fino alla sua morte, avvenuta il 3 maggio 2018.\nL\u2019accordo di pace firmato il 1 agosto dal presidente mozambicano Filipe Nyusi e dal leader di Renamo Ossufo Momade pone fine a un lungo processo negoziale avviato da Alfonso Dhlakama. Ma alcuni dei suoi combattenti hanno rifiutato i termini di questo trattato e si sono rifiutati di arrendersi. Il leader di questa fazione, Mariano Nhongo definisce il suo gruppo armato \u201cgiunta militare RENAMO\u201d. Chissinga, a giugno, in un video con miliziani armati di kalashnikov, ha accusato Momade di essere una spia e ha minacciato di ucciderlo se non si dimette dal partito. Pochi giorni prima della firma degli accordi, il 25 luglio, lo ha accusato di isolare gli ufficiali vicini al defunto Afonso Dhlakama ed ha rivendicato gli attacchi verificatesi nelle regioni centrali del paese."}
{"id": "1792922", "revid": "339392", "url": "https://it.wikipedia.org/wiki?curid=1792922", "title": "Sampierdarenese", "text": ""}
{"id": "1792926", "revid": "320578", "url": "https://it.wikipedia.org/wiki?curid=1792926", "title": "Castello Aragonese di Brindisi", "text": ""}
{"id": "1792928", "revid": "486946", "url": "https://it.wikipedia.org/wiki?curid=1792928", "title": "Castello Svevo di Brindisi", "text": ""}
{"id": "1792929", "revid": "1409041", "url": "https://it.wikipedia.org/wiki?curid=1792929", "title": "Bologna Football Club 1910-1911", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1910-1911.\nStagione.\nLa carica di presidente venne ceduta ad Emilio Arnstein da Pio Borghesani. Il nuovo presidente fu subito impegnato a comunicare alla Federazione il tentativo di iscriversi al massimo campionato nazionale a completamento di organico, vale a dire la Prima Categoria \u2014 nonostante il Bologna fosse stato accettato solamente in Seconda Categoria, in quanto vincitore della categoria sottostante, la Terza Categoria \u2014; la risposta \u00e8 positiva: la FICG considera il Bologna idoneo dal punto di vista tecnico per sostenere un avanzamento di due categorie. Vi sono per\u00f2 problemi dal punto di vista societario ed organizzativo: il \"club\" deve infatti rispettare alcune norme dettate dalla Federazione che avrebbero consentito un regolare e sereno svolgimento del campionato: in primo luogo deve essere scritto uno statuto ufficiale e deve essere costituita una societ\u00e0 autonoma, secondariamente vi devono essere diponibilit\u00e0 economiche tali da poter garantire ospitalit\u00e0 per le squadre avversarie e l'organizzazione delle trasferte, e in ultimo un \"campo di giuoco\" recintato con porte fissate al terreno e non provvisorie. Per ovviare a queste incombenze, si costitu\u00ec una societ\u00e0 indipendente dal \"Circolo Turistico Bolognese\" con statuto e soci propri, che ne aumentarono il capitale. L'ultima questione da assestare era quella del campo di gioco: fu scelto dal neo presidente Domenico Gori, che individuo un terreno nei pressi di Porta San Vitale, situato in una \"depressione relativa\" naturale di fronte alla Trattoria della Cesoia; fu proprio quest'ultima a dare il nome al campo, che oltretutto avrebbe portato anche dei guadagni, attraverso l'ingresso del pubblico pagante.\nL'avventura felsinea nel primo campionato di massima serie della sua storia, inizi\u00f2 in modo inaspettato, con il trionfo per 4-2 in casa di un ben pi\u00f9 affermato, nel quale affiorarono soprattutto le qualit\u00e0 tecniche dei due calciatori ispanici Bernab\u00e9u e Rivas, studenti del Collegio di Spagna. L'iniziale entusiasmo fu frenato dalla pesante sconfitta per 6-1 ad opera del ancora in trasferta \u2013 poich\u00e9 i Petroniani furono costretti a rimandare il debutto casalingo alla 4\u00aa giornata, in attesa dell'ultimazione dei lavori per la messa a punto del campo della Cesoia \u2013 assoluta dominatrice del girone. Dopo un'ulteriore sconfitta, fu il momento dell'esordio alla Cesoia, la cui attesa e l'ottimismo per la presenza del folto pubblico, diedero solo parzialmente gli effetti sperati: il Bologna dapprima surclass\u00f2 per 3-0 il Venezia, ma si dovette arrendere, cos\u00ec come all'andata, a ed . Si concluse cos\u00ec il primo campionato di Prima Categoria dei Rossobl\u00f9, che si classificarono terzi nel girone veneto-emiliano, davanti al solo .\nOrganigramma societario.\nArea direttiva\nArea organizzativa"}
{"id": "1792930", "revid": "287204", "url": "https://it.wikipedia.org/wiki?curid=1792930", "title": "Salone internazionale dell'aeronautica e dello spazio di Parigi-Le Bourget", "text": "Il Salone internazionale dell'aeronautica e dello spazio di Parigi-Le Bourget (in francese \"Salon international de l'a\u00e9ronautique et de l'espace de Paris-Le Bourget\"), noto anche come Salone di Le Bourget, Paris Air Show, o con la sigla SIAE, \u00e8 una delle manifestazioni internazionali pi\u00f9 importanti di presentazione di materiali aeronautici e spaziali.\nHa sede presso l'Aeroporto di Parigi-Le Bourget, a nord-est di Parigi e viene organizzato ogni due anni. Ricorre negli anni dispari e si alterna con il Salone aeronautico di Farnborough (\"Farnborough International Exhibition and Flying Display\") in Inghilterra e il Salone aeronautico di Berlino (\"Internationale Luft- und Raumfahrtausstellung Berlin, ILA\") in Germania che hanno luogo negli anni pari. Esiste anche un salone concorrente specificamente dedicato agli elicotteri che si tiene ogni anno negli Stati Uniti d'America, ma che non \u00e8 legato ad una citt\u00e0 in particolare.\nOrganizzato dall'ente che riunisce le industrie francesi del settore (Groupement des industries fran\u00e7aises a\u00e9ronautiques et spatiales - GIFAS) e il cui principale scopo \u00e8 quello di presentare i prodotti aeronautici militari e civili ai potenziali acquirenti, \u00e8 il principale appuntamento fieristico per l'industria aeronautica mondiale, seguito a breve distanza come importanza da Farnborough. Tradizionalmente, i costruttori utilizzano la vetrina dello show per annunciare alla stampa l'acquisizione di alcuni importanti contratti. Partecipano al salone tutte le principali case costruttrici cos\u00ec come le forze armate di molti paesi.\nL'esposizione prevede giornate riservate agli operatori professionisti del settore e durante il week end viene aperto al pubblico che giunge numeroso dall'area di Parigi e oltre. I produttori di velivoli presentano spesso i loro modelli pi\u00f9 recenti e eseguono spettacolari dimostrazioni in volo.\nStoria.\nLa storia dell'esposizione di Parigi risale indietro alla prima decade del XX secolo. Nel 1908 venne creata una sezione del salone dell'auto di Parigi dedicata agli aerei e a partire dal 1909 si tenne una fiera aeronautica al Grand Palais di Parigi. Vennero tenuti altri quattro show prima della interruzione a causa della prima guerra mondiale. L'appuntamento riprese nel 1919 e dal 1924 assunse la cadenza biennale. Gli show furono interrotti di nuovo dalla seconda guerra mondiale per poi riprendere dal 1946. A partire dal 1949 \u00e8 stata nuovamente adottata la periodicit\u00e0 biennale che ha portato alla regola attuale secondo la quale la manifestazione ha luogo negli anni dispari.\nGli show inizialmente tenuti al Grande Palais, affiancarono dal 1949 dimostrazioni in volo presso l'Aeroporto di Orly. Nel 1953 l'esposizione fu trasferita dal centro della citt\u00e0 all'aeroporto di Le Bourget.\nNella storia della manifestazione si sono succeduti diversi incidenti aeronautici, alcuni mortali. Il peggiore avvenne nel 1973, quando un Tupolev Tu-144 esplose in volo e precipit\u00f2 durante l'esibizione, uccidendo i sei componenti dell'equipaggio e sette persone a terra, abitanti della vicina localit\u00e0 di Goussainville.\nNomi e date.\nIl salone aeronautico non ha avuto sin dall'inizio la denominazione \u00ab Salon international de l'a\u00e9ronautique et de l'espace de Paris-Le Bourget \u00bb. Le edizioni si sono susseguite con i seguenti titoli e date:\nIl salone non si \u00e8 sempre tenuto in estate. Agli inizi, con l'eccezione del 1928 (l'11ma edizione), l'esposizione aveva luogo in inverno. L'estate venne scelta a partire dal 1949 (secondo salone dopo la guerra) in quanto stagione ottimale per consentire dimostrazioni in volo degli aeromobili esposti. La prima attivit\u00e0 aerea si ebbe sul cielo dell'aeroporto di Orly e dur\u00f2 un solo giorno il 14 maggio. Nell'edizione seguente, il 19mo salone internazionale dell'aviazione, furono organizzate dimostrazioni in volo per 9 giorni (dal 22 giugno al 1\u00ba luglio).\nLa manifestazione aerea non \u00e8 stata sempre organizzata ogni due anni. La decisione fu presa in occasione del salone del 1924 (la 9\u00aa edizione). La scelta di adottare gli anni dispari fu presa congiuntamente da Louis Breguet, presidente della \"Chambre syndicale des industries a\u00e9ronautiques\" (CSIA\u00e9) e da Andr\u00e9 Granet, il commissario dal salone."}
{"id": "1792932", "revid": "115533", "url": "https://it.wikipedia.org/wiki?curid=1792932", "title": "Salone internazionale dell'aeronautica e dello spazio di Parigi", "text": ""}
{"id": "1792933", "revid": "115533", "url": "https://it.wikipedia.org/wiki?curid=1792933", "title": "Salone internazionale di le Bourget", "text": ""}
{"id": "1792934", "revid": "112986899", "url": "https://it.wikipedia.org/wiki?curid=1792934", "title": "Twin clips", "text": "Twin clips \u00e8 stato un programma televisivo musicale andato in onda nel 1992 su Italia 1. Il programma era condotto da Federica Panicucci e consisteva in una sfida tra video musicali.\nIl programma era trasmesso all'interno di \"Unomania\", contenitore che si occupava di cinema, musica, moda, telefilm e tutto ci\u00f2 che riguardava il mondo dei giovani.\nChi seguiva il programma da casa poteva televotare il suo videoclip preferito (nella sfida tra i due che venivano trasmessi), e l'artista del video pi\u00f9 votato veniva riproposto la puntata successiva. Inoltre, fra tutti coloro che votavano, uno veniva estratto e vinceva una vacanza premio."}
{"id": "1792937", "revid": "115533", "url": "https://it.wikipedia.org/wiki?curid=1792937", "title": "Paris Air Show", "text": ""}
{"id": "1792939", "revid": "115533", "url": "https://it.wikipedia.org/wiki?curid=1792939", "title": "Salone di Le Bourget", "text": ""}
{"id": "1792940", "revid": "1573940", "url": "https://it.wikipedia.org/wiki?curid=1792940", "title": "Limnodromus griseus", "text": "Il piro-piro pettorossiccio minore (Limnodromus griseus, ) \u00e8 un uccello della famiglia degli Scolopacidae.\nSistematica.\n\"Limnodromus griseus\" ha tre sottospecie:\nDistribuzione e habitat.\nCome il \"Limnodromus scolopaceus\", anche questo piro-piro vive in tutto il Nord America, ma a differenza del suo \"cugino\" pi\u00f9 grande, raggiunge latitudini pi\u00f9 elevate spingendosi fino in Groenlandia e sulle isole canadesi; durante l'inverno migra a sud nei Caraibi e in Sud America arrivando fino all'Argentina e al Cile settentrionali. \u00c8 di passo in Spagna, Portogallo, Francia, Regno Unito, Irlanda, Islanda e Penisola Scandinava, ma anche nelle Bermude, in Marocco, Ghana e Giappone."}
{"id": "1792941", "revid": "1772257", "url": "https://it.wikipedia.org/wiki?curid=1792941", "title": "Alyx Vance", "text": "Alyx Vance \u00e8 un personaggio della serie di videogiochi \"Half-Life\": in particolare appare in \"Half-Life 2\" e nelle relative espansioni, sebbene le sue origini risalgano al primo capitolo della serie. Il personaggio \u00e8 il protagonista di \".\nPersonaggio.\nAlyx \u00e8 la figlia dello scienziato di Black Mesa Eli Vance; entrambi sono sopravvissuti al disastro di Black Mesa (in \" il G-Man dichiara di averla voluta salvare personalmente), mentre sua madre \u00e8 morta. Insieme al padre, a Isaac Kleiner, Judith Mossman e Barney Calhoun \u00e8 tra i principali esponenti del gruppo di resistenza contro i Combine.\nAlyx \u00e8 la coprotagonista di \"Half-Life 2\", ed \u00e8 controllata dal computer. Le sue abilit\u00e0 nell'hacking e le sue conoscenze elettroniche saranno fondamentali per oltrepassare i sistemi Combine; inoltre spesso aiuta il protagonista usando varie armi.\nSviluppo.\nL'aspetto del personaggio \u00e8 basato sull'attrice statunitense Jamil Mullen. Alyx \u00e8 doppiata da Merle Dandridge in \"Half-Life 2\" e i due episodi successivi, e da Ozioma Akagha in \"\".\nAccoglienza.\nIl personaggio \u00e8 stato accolto con favore dalla critica. Alyx Vance \u00e8 apparsa pi\u00f9 volte in classifiche di riviste specializzate riguardanti i migliori personaggi femminili nei videogiochi. GamesRadar ha nominato Alyx \"Miss 2004\"."}
{"id": "1792944", "revid": "16369548", "url": "https://it.wikipedia.org/wiki?curid=1792944", "title": "Neckargemuend", "text": ""}
{"id": "1792947", "revid": "287204", "url": "https://it.wikipedia.org/wiki?curid=1792947", "title": "Pietra de\u2019 Giorgi", "text": ""}
{"id": "1792948", "revid": "15756", "url": "https://it.wikipedia.org/wiki?curid=1792948", "title": "Spadaccino (personaggio)", "text": "Spadaccino (\"Swordsman\"), \u00e8 un personaggio dei fumetti pubblicato dalla Marvel Comics, di cui diversi protagonisti hanno indossato i panni.\nBiografia dei personaggi.\nJacques Duquesne.\nJacques Duquesne \u00e8 cresciuto come un giovane privilegiato nella nazione (fittizia) del sud-est asiatico di Siancong, allora sotto il dominio francese. A differenza di suo padre e di altri residenti europei, Duquesne non aveva pregiudizi nei confronti dei nativi siancongesi e, dopo aver compiuto un atto di gentilezza per un servo indigeno, fu invitato a unirsi a una ribellione comunista contro il dominio francese. Come spadaccino in costume, Duquesne, immaginandosi un combattente per la libert\u00e0 spavaldo, aiut\u00f2 a liberare Siancong, solo per scoprire che il capo dei ribelli Wong Chu aveva ucciso suo padre. Devastato e disilluso, Duquesne lasci\u00f2 Siancong per cercare l'avventura. Non si sa nient'altro degli inizi della carriera di Duquesne, ma alla fine si un\u00ec al Carson Carnival of Travelling Wonders; sebbene il suo gioco di spada lo rendesse una delle attrazioni principali del carnevale, gradualmente scese nel gioco d'azzardo e nell'ubriachezza, il suo idealismo giovanile a lungo dietro di lui.\nAlla fine Duquesne, ormai sulla trentina o pi\u00f9, prese sotto la sua ala protettiva un giovane fuggiasco di nome Clint Barton e gli insegn\u00f2 a usare le armi da taglio, mentre un altro artista, Trick Shot, insegn\u00f2 a Barton il tiro con l'arco, in cui dimostr\u00f2 di essere un maestro. Il giovane Clint si \u00e8 imbattuto in Duquesne che aveva rubato del denaro al direttore del luna park per pagare un debito di gioco. Clint ha tentato di consegnare il suo mentore alla legge, ma \u00e8 stato inseguito da Duquesne e picchiato. Prima che Duquesne potesse sferrare il colpo fatale, Trick Shot intervenne per salvare il ragazzo. Duquesne poi fugg\u00ec dal carnevale e adott\u00f2 la sua abilit\u00e0 nella scherma per diventare un supercriminale in costume.\nAnni dopo, lo Spadaccino tent\u00f2 di unirsi ai Vendicatori (i cui membri includevano Clint Barton, ora noto come il supereroe Occhio di Falco) per sfruttare i vantaggi che derivano da un Avenger ID. Gli \u00e8 stato rifiutato l'ingresso nella squadra, in gran parte a causa delle proteste di Occhio di Falco e del fatto che era ricercato in diversi stati, e ha minacciato di uccidere Capitan America dopo averlo catturato, ma gli altri sono stati in grado di salvarlo. Dopo aver fallito la prima volta, \u00e8 stato accettato nei Vendicatori. Tuttavia, era segretamente un agente del Mandarino, che lo aveva teletrasportato nel suo castello prima che i Vendicatori potessero catturarlo, e ha creato una pseudo-immagine di Iron Man per raccomandare lo Spadaccino ai Vendicatori. Il Mandarino dot\u00f2 anche la spada dello Spadaccino di poteri extra, come sparare fulmini artificiali, sebbene avvert\u00ec lo Spadaccino se fossero mai stati puntati su di lui che si sarebbero invertiti. Poco dopo essersi unito ai Vendicatori, lo Spadaccino rivel\u00f2 le sue vere intenzioni e trad\u00ec la squadra, piazzando una bomba sui pannelli di controllo che poteva essere attivata tramite telecomando. Ben presto cambi\u00f2 idea e trad\u00ec il mandarino per salvare i Vendicatori. Nonostante il suo eroismo, lo Spadaccino lasci\u00f2 i ranghi dei Vendicatori, sapendo che il Mandarino ora sarebbe stato contro di lui.\nLo Spadaccino \u00e8 tornato ad essere un supercriminale a noleggio e ha combattuto i Vendicatori in numerose occasioni. Sotto la guida di Vedova Nera, lo Spadaccino si un\u00ec all'originale Power Man e combatt\u00e9 contro la squadra di supereroi, catturandone quasi tutti i membri. Con Power Man, ha combattuto contro Capitan America come agenti del Teschio Rosso. Lo Spadaccino partecip\u00f2 anche al tentativo del Mandarino di conquista del mondo, insieme ad altri criminali. In seguito ha combattuto di nuovo Capitan America, come membro della Brigata di Batroc, \u00e8 stato impiegato da Testa d'Uovo dove ha combattuto Occhio di Falco (nella sua persona di Golia). Insieme a Power Man, lo Spadaccino si un\u00ec al gruppo di supercriminali Lethal Legion e combatt\u00e9 contro i Vendicatori. Alla fine, lo Spadaccino si riun\u00ec brevemente ai Vendicatori in una guerra contro Ares nell'Olimpo. Pi\u00f9 tardi, ha incontrato Mantis, un'alleata dei Vendicatori, e poi si \u00e8 unito ai Vendicatori dopo essersi segretamente innamorato di lei. Successivamente ha partecipato alla guerra tra Vendicatori e Difensori.\nNella sua ultima missione, Duquesne ha aiutato i Vendicatori nel conflitto che ha coinvolto la ricerca di Kang per la \"Madonna celeste\". Per facilitare i suoi piani, Kang aveva catturato i Vendicatori presenti in quel momento - Visione, Thor, Iron Man, Mantis, Scarlet Witch e la loro ospite Agatha Harkness - ma aveva lasciato lo Spadaccino perch\u00e9 lo considerava inutile. Umiliato ma determinato a mostrare a Kang il suo vero valore, lo Spadaccino ha rintracciato i Vendicatori prigionieri alla base della piramide di Kang a Giza, dove ha incontrato Rama-Tut, l'alter ego cronologico di Kang. Con il suo aiuto e l'assistenza di Occhio di Falco, che era appena tornato da un congedo, Spadaccino riusc\u00ec a liberare i suoi compagni Vendicatori. In seguito \u00e8 stato rivelato che Mantis era in realt\u00e0 la \"Madonna celeste\". Dopo che i piani di Kang furono sventati e decise di non lasciare la Madonna a nessun altro, lo Spadaccino sacrific\u00f2 la sua vita intercettando l'esplosione di energia di Kang che era destinata a Mantis.\nMantis poco dopo spos\u00f2 il maggiore degli alieni della Terra Cotati, che era risorto e possedeva il cadavere dello Spadaccino e gli aveva infuso una parte della propria coscienza. Mantis e Spadaccino ebbero un figlio insieme chiamato Sequoia che divenne il Messia Celeste. Dopo aver combattuto contro i Vendicatori, lo Spadaccino posseduto da Cotati croll\u00f2 in polvere.\nDurante la trama della Guerra del Caos, Spadaccino \u00e8 tra gli eroi deceduti rilasciati da Plutone per difendere gli Inferi da Amatsu-Mikaboshi. Tornato sulla Terra, lo Spadaccino si unisce a una squadra di Vendicatori \"morti\", guidati da Mar-Vell, che si impegnano a proteggere i loro compagni di squadra privi di sensi dal Sinistro Mietitore. Dopo la battaglia rimasero solo lo Spadaccino e il Calabrone (Rita DeMara).\nNella \"Road to Empyre\", il pi\u00f9 anziano dei Cotati della Terra che usa ancora il corpo dello Spadaccino e Sequoia \u00e8 riapparso nell'Area Blu della Luna dopo che l'area ricca di ossigeno \u00e8 stata rivitalizzata. Chiedono l'aiuto dei Vendicatori per evitare un altro massacro di Cotati da parte dell'Alleanza Kree/Skrull. Tuttavia, emerge rapidamente che i Cotati stanno ingannando i Vendicatori e cercano di sterminare tutta la vita basata sulla \"carne\", a cominciare dall'umanit\u00e0. Lo Spadaccino viene affrontato in Wakanda dalla Pantera Nera, che lo distrugge.\nAnziano Cotati.\nL'anziano Cotati era uno dei Cotati immobili portati sulla Terra dai Sacerdoti di Pama e piantati all'interno di un tempio in Vietnam.\nDopo la loro battaglia con Kang il Conquistatore, i Vendicatori portarono il corpo di Spadaccino al tempio dove Mantis era cresciuta. L\u00ec, l'anziano Cotati fece rivivere il cadavere di Spadaccino per sposare Mantis, poich\u00e9 era la \"Madonna Celeste\" destinata. Mentre i Vendicatori viaggiavano indietro nel tempo per risolvere il mistero del passato di Mantis, i Cotati che possedevano il corpo di Spadaccino incontrarono la Bilancia e aspettarono il suo ritorno. Quando i Vendicatori tornarono, arriv\u00f2 anche Dragoluna e spieg\u00f2 alle parti coinvolte la profezia della Madonna Celeste. Mentre stava per fare la proposta a Mantis, Kang interfer\u00ec e cerc\u00f2 di rapirla. Per fortuna, Immortus salv\u00f2 Mantis e la sostitu\u00ec con un Fantasma dello Spazio. Mentre si preparavano a sposarsi, scoprirono che anche Visione aveva fatto la proposta nuziale a Scarlet Witch e fu deciso di fare un doppio matrimonio. Dopo il loro matrimonio entrambi si trasformarono in pura energia e lasciarono la Terra per accoppiarsi, mentre i loro corpi rimasero indietro, lasciando che i sacerdoti seppellissero i loro corpi. Tuttavia, mentre era su Tamal, lo Spadaccino fu espulso e non riusc\u00ec a connettersi al collettivo Cotati, perch\u00e9 i ricordi del suo ospite umano gli avevano cambiato idea, cosa che lo lasci\u00f2 arrabbiato.\nDopo aver dato alla luce un baccello che sarebbe diventato Sequoia, Mantis fu costretta ad andarsene, poich\u00e9 lo Spadaccino e i Cotati sentivano di essere pi\u00f9 adatti a crescere il loro figlio, il \"Messia Celeste\" da solo su Tamal. Dopo che lei e la sua squadra, i Vendicatori della costa occidentale, sono tornati al tempio del Vietnam, Spadaccino \u00e8 tornato nel suo corpo umano e dopo aver combattuto la squadra, ha ucciso il corpo vegetale di Mantis permettendole di tornare al suo corpo. Quando la forza vitale aliena del Cotati successivamente lasci\u00f2 la sua forma ospite, il corpo dello Spadaccino si disintegr\u00f2. Quando Mantis and\u00f2 alla ricerca di suo figlio, i Cotati e i sacerdoti di Pama andarono in una piramide dove si allearono con Kang. Dissero a Mantis e ai suoi alleati, i Fantastici Quattro e Silver Surfer di abbandonare la sua ricerca per recuperare suo figlio. Gli eroi si rifiutarono, non volendo che suo figlio crescesse fino a diventare un essere senza emozioni come gli altri Cotati, e combatterono contro i Cotati e i Preti. Quando Mantis inizi\u00f2 a combattere i Cotati con i suoi poteri psichici che aveva appreso dai Sacerdoti, i Cotati fuggirono nel loro regno di pensieri puri con il baccello, con la psiche di Mantis che lo seguiva poco dopo aver lasciato il suo corpo ancora una volta.\nPoich\u00e9 Mantis non \u00e8 riuscita a riunirsi con suo figlio, Quoi \u00e8 diventato arrogante e costantemente arrabbiato, dal momento che gli mancava l'amore materno durante la sua vita. Quando Thanos inizi\u00f2 una missione per distruggere Quoi, Mantis, insieme ai Vendicatori, and\u00f2 sul pianeta Tamal per proteggerlo dal supercattivo. Dopo che lo scagnozzo di Thanos, Raptra, \u00e8 riuscito a rapire Quoi, i Cotati e lo Spadaccino si sono rivolti ai Vendicatori poich\u00e9 credevano che fossero la ragione della sua scomparsa. Gli eroi hanno cercato di difenderli, il che ha portato lo Spadaccino a disperdersi durante il combattimento.\nQuoi alla fine torn\u00f2 a Tamal, mentre Spadaccino si riform\u00f2. Mentre suo figlio \u00e8 stato accolto nel collettivo Cotati, lo Spadaccino si \u00e8 trovato ostracizzato a causa della sua natura semi-umana. Ci\u00f2 contribu\u00ec all'odio di s\u00e9 dello Spadaccino, che si manifest\u00f2 come un crescente disprezzo per la vita animale, che lo Spadaccino considerava selvaggi predoni. Nel disperato tentativo di liberarsi del suo io umano, lo Spadaccino ingann\u00f2 Quoi per accompagnarlo al tempio dei Sacerdoti di Pama dove la sua forma originale risiedeva accanto a un bosco di Cotati, fingendo di voler semplicemente riportare la spada dello Spadaccino originale nella sua tomba. Dopo aver rivelato le sue vere intenzioni e essersi fuso con la sua forma originale nonostante il dolore di Quoi, il riposo dello Spadaccino fu interrotto quando un gruppo di lavoratori Alchemax abbatt\u00e9 il boschetto. Spadaccino si stacc\u00f2 dalla sua forma originale e uccise gli operai, inorridito dal fatto che fosse l'unico sopravvissuto del boschetto. Questo episodio indusse Quoi ad abbracciare la posizione dello Spadaccino contro la vita animale.\nLo Spadaccino aliment\u00f2 ulteriormente il ritrovato odio di Quoi per la vita animale raccontandogli del massacro dei suoi antenati per mano dei Kree nell'incidente che scaten\u00f2 la guerra Kree/Skrull. Per questo motivo, Quoi ha portato i Cotati a prendere di mira le due specie. Quoi e lo Spadaccino svilupparono un fiore potenziatore di potere chiamato Fiore della Morte, in grado di estendere la portata dei poteri di controllo delle piante dei Cotati. La loro sperimentazione del Fiore della Morte nel territorio di Skrull e Kree ha allertato entrambi gli imperi, spingendoli a mettere da parte le loro differenze e stabilire l'Alleanza, che \u00e8 stata guidata dalla sua figura di riferimento, Hulkling. Le forze di Cotati convergono nell'Area Blu della Luna, dove coltivano un giardino per piantare un Fiore della Morte. Con l'Alleanza che accelera verso la Terra, i Cotati si sono rivolti ai Vendicatori, usando la loro finzione pacifista per guadagnare la loro fiducia e ottenere la loro protezione dall'Alleanza. L'intervento dei Vendicatori e dei Fantastici Quattro quando arriv\u00f2 l'Alleanza diede ai Cotati abbastanza tempo per far sbocciare il Fiore della Morte, il che diede a Quoi abbastanza potere da paralizzare la flotta da guerra dell'Alleanza e lanciare un'invasione sulla Terra.\nI Cotati concentrarono le loro forze militari in Wakanda, poich\u00e9 il loro obiettivo finale era piantare un Fiore della Morte nel suo terreno arricchito di Vibranio per aumentare i poteri di Quoi a un livello cosmico. Una volta che le difese di Wakanda furono violate, lo Spadaccino e Quoi arrivarono per piantare il tulipano. Furono rapidamente intercettati da un contingente di eroi della Terra e dalle forze dell'Alleanza. La svolta nelle sorti della battaglia spinse lo Spadaccino a tenere Quoi puntato sulla spada nel tentativo di scappare, mostrando la sua vera malvagit\u00e0, scioccando i soldati di Cotati. Lo Spadaccino \u00e8 stato pugnalato da Pantera Nera usando la Star-Sword di Hulkling, e poi impalato nel Fiore della Morte, distruggendo entrambi.\nAltre versioni del personaggio.\nPhilip Jarvert (Terra-921).\n\u00c8 il terzo Spadaccino della Terra 921, inizialmente membro dei Raccoglitori di Proctor (una serie di doppi dimensionali di vari eroi provenienti da terre distrutte dalle varie controparti di Sersi), assieme alla compagna Magdalene si oppone al gruppo e viene ferito da Anti-Visione. Ripresosi, per un periodo abbastanza lungo opera nei Vendicatori abitando in un'elegante abitazione messagli a disposizione da Iron Man. Sopravvissuto all'apparente distruzione del gruppo durante gli eventi di Onslaught, opera come vigilante indipendente assieme a Magdalene. Compiuta un'ulteriore missione assieme a un nutrito gruppo di Vendicatori (quelli appena ritornati dal Rinasciverso e tutti gli altri ex-elementi ancora attivi) infine \"migra\" con Magdalene nel Multiverso, non sentendo la Terra-616 come sua patria.\nSpadaccina.\nLa Spadaccina appare come membro della squadra di supereroi europea conosciuta come Euroforce. In seguito si scopre che \u00e8 Marjorie, la figlia parigina illegittima dello Spadaccino.\nSpadaccino Malvagio.\nIn seguito appare un nuovo spadaccino, che brandisce una katana in lega di vibranio e afferma di aver ereditato il mantello di Jacques Duquesne. Tenta di estorcere denaro alla citt\u00e0 di Sauga River minacciando di inondarla, ma viene sconfitto da Capitan America.\nAltre versioni.\nMarvel Zombi.\nUno Spadaccino zombificato viene visto attaccare e divorare Magneto. Dopo la sconfitta di Magneto, Spadaccino fa un altro cameo. Ha quindi tentato, senza successo, di uccidere i Fantastici Quattro dell'Universo Finale, finendo con lui temporaneamente accecato da Ultimate Invisible Woman. E tent\u00f2 anche di uccidere Silver Surfer, anche se senza successo; \u00e8 stato ucciso quando \u00e8 stato letteralmente fatto a pezzi dall'energia del Potere Cosmico.\nHeroes Reborn.\nUna versione dello Spadaccino appare come un nativo del mondo \"Heroes Reborn\", creato da Franklin Richards. Lui e il suo mondo sono stati creati dopo che i Vendicatori sono \"morti\" combattendo contro Onslaught. Questa versione di Spadaccino brandiva la Lama d'Ebano del Cavaliere Nero. Quando i Vendicatori incontrarono e combatterono contro Kang e Mantis, Swordsman sembrava ricordare la sua vita precedente nonostante fosse un costrutto creato da Franklin. Questa versione in seguito ha adottato le sembianze di Deadpool.\nHouse of M.\nNella realt\u00e0 House of M, lo Spadaccino era un membro dell'organizzazione criminale Dragons di Shang-Chi, insieme a Colleen Wing, Mantis, Zaran e Machete. \u00c8 stato ucciso da Bullseye quando i Dragons sono caduti in un'imboscata dagli assassini di Kingpin.\nAltri media.\nTelevisione.\nUna versione del personaggio, interpretato dall'attore statunitense Tony Dalton, \u00e8 apparso nella serie televisiva su Occhio di Falco in sviluppo per la piattaforma Disney+. In tale trasposizione, l'alter ego dell'eroe mascherato \u00e8 Jack Duquesne, come confermato in un articolo del sito web della rivista Variety.\nVideogiochi.\nLo Spadaccino compare come personaggio sbloccabile e giocabile all'interno di LEGO Marvel's Avengers."}
{"id": "1792949", "revid": "287204", "url": "https://it.wikipedia.org/wiki?curid=1792949", "title": "Rocca de\u2019 Giorgi", "text": ""}
{"id": "1792950", "revid": "113757", "url": "https://it.wikipedia.org/wiki?curid=1792950", "title": "San Damiano Al Colle", "text": ""}
{"id": "1792952", "revid": "838137", "url": "https://it.wikipedia.org/wiki?curid=1792952", "title": "Canali standard", "text": "In informatica i canali standard (o \"standard streams\"), in tutti i moderni sistemi operativi, rappresentano i dispositivi logici di input e di output che collegano un programma con l'ambiente operativo in cui esso viene eseguito (tipicamente un terminale testuale) e che sono connessi automaticamente al suo avvio.\nQuesti canali predefiniti sono disponibili nei sistemi operativi Unix e Unix-like, negli ambienti d'esecuzione del linguaggio C e C++ e nei loro derivativi.\nI tre canali di input/output predefiniti sono detti standard input, standard output e standard error (talvolta abbreviati rispettivamente in stdin, stdout e stderr).\nStoria.\nNella maggior parte dei sistemi operativi antecedenti Unix, i programmi dovevano creare in maniera esplicita i collegamenti ai dati di input e di output. Per molti di tali sistemi ci\u00f2 poteva costituire una vera e propria sfida di abilit\u00e0 di programmazione, per via della complessit\u00e0 dei dettagli tecnici necessari per ottenere ad esempio la configurazione dell'ambiente di esecuzione, o per accedere ad una tabella di file locali, o per determinare l'insieme di dati su cui operare e per gestire distintamente i casi specifici per schede e nastri perforati, nastri magnetici, dischi, stampanti e terminali interattivi.\nUnix fu fonte di innovazioni radicali, inclusa l'astrazione delle periferiche di input/output: ci\u00f2 liber\u00f2 i programmi dall'onere di dover conoscere o gestire il tipo di periferiche con cui stavano comunicando. I sistemi operativi predecessori obbligavano il programmatore ad effettuare operazioni di lettura e scrittura in blocchi di dati, spesso con semantiche dei dati e del controllo delle periferiche che non erano ortogonali. Unix elimin\u00f2 tale complessit\u00e0 introducendo il concetto di \"flusso di dati\", ovvero sequenze ordinate di byte che potevano essere lette fino al loro esaurimento. Un programma aveva inoltre la possibilit\u00e0 di effettuare scritture di quantit\u00e0 arbitrarie di dati, senza dover dichiarare in anticipo le dimensioni totali ed il modo in cui raggrupparli.\nUn'altra innovazione di Unix fu quella di mettere a disposizione automaticamente dei canali di input e di output predefiniti: nel tipico caso di un programma che acquisisce dati in input e li elabora per poi produrre i risultati in output, il programma (ed il programmatore) non ha bisogno di fare alcunch\u00e9 per preparare i canali di input e di output; i sistemi operativi predecessori di Unix, al contrario, richiedevano solitamente di preparare delle istruzioni\u2014spesso complesse\u2014espresse in Job Control Language, o comunque demandavano al programma un onere equivalente.\nDato che Unix forniva i canali standard, gli ambienti d'esecuzione del linguaggio C dovettero offrire supporto in tal senso, col risultato che oggi gran parte di essi (e dei discendenti del linguaggio C) forniscono funzionalit\u00e0 equivalenti indipendentemente dal sistema operativo.\nDescrizione.\nStandard input (stdin).\nLo \"standard input\" \u00e8 un canale da cui giunge un flusso di dati (spesso testuali) in ingresso ad un programma. Il programma li trasferisce effettuando operazioni di \"lettura\". Non tutti i programmi necessitano di dati in input: ad esempio i comandi ls o dir (che mostrano il contenuto delle directory) svolgono il loro compito senza bisogno di leggere dati in input.\nIl flusso di input, salvo casi di redirezione, proviene dal terminale (es. dall'utente tramite tastiera) da cui il programma \u00e8 stato avviato.\nIl descrittore di file associato allo \"standard input\" \u00e8 quello con indice 0; la variabile del linguaggio C corrispondente, definita in \"&lt;stdio.h&gt;\", \u00e8 FILE* stdin; analogamente, la variabile del linguaggio C++ definita in \"&lt;iostream&gt;\" \u00e8 std::cin.\nStandard output (stdout).\nLo \"standard output\" \u00e8 il canale su cui un programma scrive i suoi dati in output. Il programma trasferisce i dati effettuando operazioni di \"scrittura\". Non tutti i programmi producono output: ad esempio il comando mv (che cambia il nome di un file o di una directory) normalmente non produce dati in output.\nIl flusso di output, salvo casi di redirezione, \u00e8 diretto al terminale da cui il programma \u00e8 stato avviato (es. a monitor o console a favore dell'utente).\nIl descrittore di file associato allo \"standard output\" \u00e8 quello con indice 1; la variabile del linguaggio C corrispondente, definita in \"&lt;stdio.h&gt;\", \u00e8 FILE* stdout; analogamente, la variabile del linguaggio C++, definita in \"&lt;iostream&gt;\", \u00e8 std::cout.\nStandard error (stderr).\nLo \"standard error\" \u00e8 un altro canale di output, tipicamente usato dai programmi per i messaggi d'errore o di diagnostica. Esso \u00e8 un canale indipendente dallo \"standard output\", e se ne pu\u00f2 effettuare la redirezione separatamente dagli altri. La sua destinazione \u00e8 solitamente il terminale da cui il programma \u00e8 stato avviato, in modo da rendere massime le possibilit\u00e0 di essere visto anche quando lo \"standard output\" \u00e8 diretto altrove: ad esempio, nel caso di una pipeline software, l'output di un programma \u00e8 fornito come input al programma successivo, ma i suoi messaggi d'errore sono ancora visualizzati sul terminale.\n\u00c8 accettabile e normale che lo \"standard output\" e lo \"standard error\" abbiano la stessa destinazione, come nel caso del terminale testuale: i messaggi compaiono nello stesso ordine in cui il programma li scrive, salvo quando sono in uso dei buffer (ad esempio quando lo \"standard error\" non ha \"buffer\" e lo \"standard output\" ha un \"buffer\" di linea: in questo caso i dati scritti sullo \"standard error\" in un secondo momento possono apparire prima dei dati scritti su \"standard output\" in un primo momento, in quanto il \"buffer\" dello \"standard output\" potrebbe non essere ancora stato riempito).\nIl descrittore di file associato allo \"standard error\" \u00e8 quello con indice 2; la variabile del linguaggio C corrispondente, definita in \"&lt;stdio.h&gt;\", \u00e8 FILE* stderr; nel linguaggio C++ \"&lt;iostream&gt;\" definisce due variabili associate a questo canale: std::cerr e std::clog, delle quali la prima non ha \"buffer\" mentre la seconda usa \"buffer\" analoghi agli altri canali del C++.\nLa maggior parte delle shell testuali permettono di effettuare la redirezione dello \"standard output\" e dello \"standard error\" verso lo stesso file con la sintassi\n &gt;&amp; \"nome_file\"\nequivalente di:\n &amp;&gt; \"nome_file\"\nLa Bourne shell ed i suoi derivativi permettono di indirizzare lo \"standard error\" alla stessa destinazione dello \"standard output\" con la sintassi\n 2&gt; &amp;1\nCronologia.\nAnni 1950: Fortran.\nFortran forn\u00ec l'equivalente dei descrittori di file Unix, codice_1 per lo \"standard input\" e codice_2 per lo \"standard output\".\n! FORTRAN 77 example\n PROGRAM MAIN\n READ(UNIT=5,*)NUMBER\n WRITE(UNIT=6,'(F5.3)')' NUMBER IS: ',NUMBER\n END\n1960: ALGOL 60.\nALGOL 60 fu criticato poich\u00e9 non forniva un meccanismo standard d'accesso ai file.\n1968: ALGOL 68.\nCon il termine \"transput\" si faceva complessivamente riferimento alle funzionalit\u00e0 di input e di output dell'ALGOL 68. Koster coordin\u00f2 la definizione dello standard \"transput\". Tale standard includeva: codice_3, codice_4, codice_5 e codice_6.\nEsempio: \nAnni 1970: C e Unix.\nNel linguaggio C i canali codice_7, codice_8 e codice_9 furono associati rispettivamente ai descrittori di file Unix 0, 1 e 2.\nAnni 1980: C++.\nNel C++ i canali standard furono associati rispettivamente agli oggetti codice_10, codice_11 e codice_12.\nAnni 1990: Java.\nIn Java e nei linguaggi aderenti a tale piattaforma i canali standard sono riferiti a: (per stdin), (per stdout), e (per stderr). A titolo d'esempio si pu\u00f2 usare l'oggetto BufferedReader della classe :\npublic static void main(String args[]) {\n try {\n BufferedReader br = \n new BufferedReader(new InputStreamReader(System.in));\n String s = br.readLine();\n double number = Double.parseDouble(s);\n System.out.println(\"Number is:\" + number);\n } catch (Exception e) {\n System.err.println(\"Error:\" + e.getMessage());\nOppure \u00e8 possibile usare la classe , appartenente al package java.util\n public static void main(String[] args) {\n Scanner sc = new Scanner(System.in);\n while(sc.hasNextLine()) {\n String line = sc.nextLine();\n double number = Double.parseDouble(line);\n System.out.println(\"Number is: \" + number);\nAnni 2000: .NET.\nNel C sharp ed altri linguaggi del .NET Framework i canali standard divennero accessibili via codice_13 (per lo \"standard input\" e lo \"standard output\") e codice_14 (per lo \"standard error\")\n// C# example\npublic static int Main()\n double number;\n string s;\n try\n s = System.Console.ReadLine();\n number = double.Parse(s);\n System.Console.WriteLine(\"Number is: {0:F3}\", number);\n return 0;\n catch (System.FormatException e)\n // if Parse() threw an exception\n System.Console.Error.WriteLine(\"No number was entered!\");\n return 1;\n' Visual Basic .NET example\nPublic Function Main() As Integer\n Dim number As Double\n Dim s As String\n Try\n s = System.Console.ReadLine()\n number = CDbl(s)\n System.Console.WriteLine(\"Number is: {0:F3}\", number)\n Return 0\n Catch e As System.InvalidCastException\n ' if Parse() threw an exception\n System.Console.Error.WriteLine(\"No number was entered!\")\n Return 1\n End Try\nEnd Function\nGUI.\nLe interfacce grafiche fanno raramente uso dei canali standard, e di conseguenza con esse la redirezione e le pipeline software non sono n\u00e9 pratiche n\u00e9 utili. Le azioni di \"taglia\", \"copia\" e \"incolla\" tra applicazioni diverse sono probabilmente ci\u00f2 che meglio approssima il concetto dei canali standard, ma visto che esse vanno effettuate manualmente, il doverne effettuare un gran numero non risulta essere particolarmente efficiente. Un'eccezione a quanto detto pu\u00f2 essere Dynamic window manager, che legge dallo \"standard input\" messaggi di stato da visualizzare.\nAlcuni programmi con interfaccia grafica, prevalentemente nei sistemi Unix e Unix-like, usano tuttora lo \"standard error\" per scrivere i loro messaggi diagnostici."}
{"id": "1792954", "revid": "267317", "url": "https://it.wikipedia.org/wiki?curid=1792954", "title": "Standard input", "text": ""}
{"id": "1792956", "revid": "1793900", "url": "https://it.wikipedia.org/wiki?curid=1792956", "title": "Croce di Teodolinda", "text": "La croce di Teodolinda o croce di Adaloaldo \u00e8 una croce pettorale, in cristallo di rocca appartenuto alla regina longobarda Teodolinda. Reca incisa a niello una minuscola \"Crocefissione\" di stile bizantino siriaco.\n\u00c8 anche detta Croce di San Gregorio Magno: sembra infatti corrispondere alla croce (\"stauroteca)\" che fu donata da papa Gregorio Magno alla regina nel 603 in occasione del battesimo del figlio Adaloaldo. \nLa croce \u00e8 stata indossata da papa Paolo VI durante il suo viaggio in Terrasanta nel gennaio 1963, durante il primo anno del suo pontificato.\nL'oggetto \u00e8 esposto nel Museo del Tesoro del Duomo di Monza."}
{"id": "1792957", "revid": "267317", "url": "https://it.wikipedia.org/wiki?curid=1792957", "title": "Standard output", "text": ""}
{"id": "1792958", "revid": "113757", "url": "https://it.wikipedia.org/wiki?curid=1792958", "title": "Molino Dei Torti", "text": ""}
{"id": "1792959", "revid": "267317", "url": "https://it.wikipedia.org/wiki?curid=1792959", "title": "Standard error", "text": ""}
{"id": "1792960", "revid": "287204", "url": "https://it.wikipedia.org/wiki?curid=1792960", "title": "Silvano d\u2019Orba", "text": ""}
{"id": "1792966", "revid": "261839", "url": "https://it.wikipedia.org/wiki?curid=1792966", "title": "Sistemi di valutazione", "text": ""}
{"id": "1792967", "revid": "1654832", "url": "https://it.wikipedia.org/wiki?curid=1792967", "title": "Il postino suona sempre due volte (romanzo)", "text": "Il postino suona sempre due volte (\"The Postman Always Rings Twice\") \u00e8 un romanzo di James M. Cain pubblicato nel 1934.\nIl libro \u00e8 stato tradotto in ventisei lingue.\nTrama.\nNarrato in prima persona, il romanzo si incentra sull'incontro tra Frank Chambers, giramondo e avventuriero di professione che giunge un giorno alla \"Taverna delle due Querce\", e Cora, moglie del titolare dell'esercizio commerciale, donna dalla travolgente sensualit\u00e0. Costei presto si accorge degli sguardi di Frank il quale decide, quindi, di fermarsi alla taverna accettando il lavoro di aiutante offertogli. I due, diventati amanti, progettano di uccidere il marito di Cora, un greco di nome Pappadakis dall'aspetto repellente che viene colpito alla testa dalla moglie mentre \u00e8 nella vasca da bagno. A causa di un corto circuito egli non muore ma perde i sensi e riporta una ferita in testa. A questo punto Frank si allontana dal luogo vedendo che la donna, presa dai rimorsi, ha abbandonato l'intenzione di lasciare il marito. Ma, richiamato dall'attrazione fatale per Cora, dopo un breve periodo di tempo in cui riprende i suoi traffici da giocatore d'azzardo, decide di rivederla. Si riaccende la passione fra i due che di nuovo progettano l'omicidio, anche perch\u00e9 il greco vuole assolutamente un figlio da Cora la quale, invece, aborrisce la sola idea. Questa volta l'omicidio riesce, anche se per una pura casualit\u00e0 Frank non rimane a sua volta ucciso all'interno dell'autovettura nella quale hanno simulato un incidente stradale; e i due colpevoli si trovano, grazie all'opera di un intrigante avvocato e agli astrusi maneggi delle compagnie di assicurazione, assolti e in libert\u00e0.\nFrank e Cora, gravemente provati dalle vicende che hanno minato il loro rapporto, si separano per un breve periodo di tempo perch\u00e9 la donna deve accorrere al capezzale della madre, gravemente malata. Nel frattempo Frank ha una breve e casuale relazione, in linea con la sua natura di \"hobo\" che preferisce vivere sulla strada piuttosto che inseguire uno stile di vita borghese, cosa che Cora gli rinfaccia pi\u00f9 volte. Dopo una crisi aggravata da pesanti minacce, decidono di tornare insieme, ma il rimorso li tormenta e li mette l'uno contro l'altra, bench\u00e9 la grande affinit\u00e0 elettiva tra i due e il loro desiderio di sposarsi e di avere un bambino li induca a vincere i nuovi contrasti. Il finale risulta per\u00f2 crudo: Cora muore in un incidente d'auto prima di partorire e Frank, riuscito a sopravvivere, viene questa volta accusato d'omicidio \u2013 anche se non \u00e8 chiara la sua colpevolezza \u2013 e condannato a morte. Ancora una volta, per\u00f2, Frank, sull'orlo del baratro, si aggrappa disperatamente all'amore vissuto e chiede una preghiera per s\u00e9 e per la donna che ha amato e ama ancora e che spera presto di ritrovare.\nContenuto letterario.\nIl romanzo fu pubblicato nel 1934 a New York e fu oggetto di ispirazione per autori quali Cesare Pavese (in \"Paesi tuoi\", 1941) o Albert Camus (in \"Lo straniero\", 1942). Il grande successo diede al suo autore la fama di essere uno dei maestri di quella scuola del \"noir\" e del giallo d'azione \"hard-boiled\" a cui appartengono Dashiell Hammett e Raymond Chandler. Lo stile asciutto e la prosa cruda, nonch\u00e9 l'atmosfera ancora sconvolta dagli strascichi della Grande depressione e la lontananza dalle chimere del sogno americano, lo avvicinano al realismo di Charles Bukowski e di John Fante. Nella trama del giallo si insinua comunque l'elegia dell'eterno contrasto tra la fondamentale tendenza dell'uomo verso il male e il barlume di una salvezza che non pu\u00f2 che provenire da una dolorosa redenzione che riscatti ci\u00f2 che di buono ha espresso la relazione.\nTrasposizioni cinematografiche.\nIl romanzo ha fatto da soggetto o ispirato diversi film:"}
{"id": "1792969", "revid": "767487", "url": "https://it.wikipedia.org/wiki?curid=1792969", "title": "Lipps Inc.", "text": "I Lipps Inc. sono stati un gruppo musicale di musica disco elettronica statunitense, famoso per il singolo \"Funkytown\" del 1980.\nStoria del gruppo.\nIl gruppo \u00e8 stato fondato a Minneapolis da Steven Greenberg, che ha scritto la musica e l'ha prodotta, suonatore di vari strumenti importanti. Il leader del gruppo era Cynthia Johnson, mentre gli altri componenti sono mutati spesso, e tra loro si annovera il chitarrista David Rivkin.\nRaggiunsero il massimo successo negli anni ottanta. Il loro album di debutto \"Mouth to Mouth\" usc\u00ec nei primi mesi del 1980, ottenendo un disco di platino.\nI loro singoli successivi ebbero minore successo: \"Hot 100\" arriv\u00f2 al 64\u00ba posto in classifica con \"Rock It\", mentre \"How Long?\" nel 1981 si posizion\u00f2 4\u00b0 nelle classifiche dance americane. Il gruppo pubblic\u00f2 il suo ultimo album, \"4\", nel 1983, dopodich\u00e9 sparirono dalle scene fino al 1992, quando venne pubblicata la raccolta \"Funkyworld: The best of Lipps Inc.\", per poi sciogliersi definitivamente."}
{"id": "1792970", "revid": "767487", "url": "https://it.wikipedia.org/wiki?curid=1792970", "title": "Ti voglio bene Eugenio", "text": "Ti voglio bene Eugenio \u00e8 un film del 2001 diretto da Francisco Jos\u00e9 Fernandez, con Giancarlo Giannini e Giuliana De Sio, girato a Foggia e Lucera, in Puglia.\nTrama.\nUn uomo Down \u00e8 amato da due ragazzine, una delle due muore perch\u00e9 malata da tempo e l'altra parte, per tornare poi verso l'et\u00e0 di 40 anni. I due ritrovano i loro ricordi e il loro amore.\nProduzione.\nIl film \u00e8 girato in Puglia, in particolare nella Citt\u00e0 di Foggia. Si riconoscono i giardini ed il porticato della Villa Comunale, la cupola del palazzo dell'Acquedotto Pugliese. Altra location \u00e8 Lucera."}
{"id": "1792975", "revid": "73843", "url": "https://it.wikipedia.org/wiki?curid=1792975", "title": "Oskar Luts", "text": "Biografia.\nOskar Luts nacque il 7 gennaio 1887 (26 dicembre 1886 secondo il calendario giuliano) in una famiglia medio borghese dell'Estonia centro-orientale. Frequent\u00f2 la scuola rurale di \u00c4nkk\u00fcla nel 1894, e poi la scuola parrocchiale di Palamuse (\"St. Bartholom\u00e4i\", allora, nella contea di J\u00f5geva oggi) negli anni 1895-1899. Tra il 1899 e il 1902 frequent\u00f2 invece le scuole tecniche di Dorpat. Nel 1903 Luts inizi\u00f2 a lavorare come apprendista farmacista a Dorpat e Narva. Dopo aver passato gli esami di apprendistato in farmacia inizi\u00f2 a lavorare a Reval (1903). Lavor\u00f2 come farmacista anche durante il servizio militare a San Pietroburgo (1909 - 1911) e poi continu\u00f2 gli studi in questo campo all'universit\u00e0.\nQuando cominci\u00f2 la Prima guerra mondiale Oskar Luts fu mobilitato. In quel periodo lavor\u00f2 come farmacista militare tra Pskov, Varsavia, Dvinsk, Vilnius e Vitebsk (1915-1918), dove si spos\u00f2.\nOskar Luts fu congedato dall'esercito per motivi di salute nell'autunno 1918 tornando poi a Tartu (ex-Dorpat), dalla sua famiglia, lo stesso anno. Inizi\u00f2 a lavorare in una farmacia. Nel periodo 1919-1920 lavor\u00f2 alla Biblioteca Universitaria e come gestore di un negozio. Nel 1922 inizi\u00f2 la sua carriera di scrittore professionista.\nA partire dal 1936 Luts visse nella sua casa di Riia tanav.\nNel 1945 divenne il primo scrittore Estone a ricevere il titolo di Scrittore Nazionale della Repubblica Socialista Sovietica Estone.\nOskar Luts \u00e8 sepolto nel cimitero di Ropka-Tamme.\nLa casa in cui visse a partire dal 1936 divenne un museo nel 1964.\nAd Oskar Luts sono stati dedicati edifici e strade come il liceo Oskar Luts di Palamuse a J\u0151geva.\nOpere.\nIl periodo anteriore alla Prima guerra mondiale \u00e8 stato il pi\u00f9 felice per la creativit\u00e0 di Luts che scrisse svariate commedie e il suo primo e pi\u00f9 famoso romanzo \"Kevade\" (Primavera) (prima parte 1912, seconda parte 1913), che dipinge la vita scolastica dei giovani estoni. Gli stessi personaggi sono ripresi nel successivo romanzo \"Suvi\" (Estate) (prima parte 1918, seconda parte 1919), anch'esso molto popolare.\nI successivi racconti dello stesso ciclo, \"Tootsi pulm\" (Nozze di Toots), \"Argip\u00e4ev\" (Giorno feriale) e il romanzo \"S\u00fcgis\" (Autunno, prima parte - 1938), furono scritti per soddisfare il pubblico. Inoltre dopo la Prima guerra mondiale le sue opere divennero meno umoristiche e pi\u00f9 tetre. \"S\u00fcgis\" non ebbe molto successo, e sembra rispecchiare solo vagamente i primi successi. La seconda parte di \"S\u00fcgis\" rimase soltanto un manoscritto per decenni, e l'intero romanzo fu edito soltanto nel 1988.\nDai suoi romanzi furono prodotti anche dei film, in particolare da \"Kevade\", \"Suvi\" e \"S\u00fcgis\", prodotti da Arvo Kruusement.\nOskar Luts scrisse anche alcuni libri per bambini: \"Nukitsamees\" (L'uomo con le corna), da cui fu pure prodotto un film la cui colonna sonora scritta da Olav Ehala divenne popolare come il film stesso, e \"Inderlin\" (Inderlin). Entrambi i lavori sono del 1920.\nAltri lavori di Luts toccano il filone sentimentale-naturalistico: la vita degli studenti \u00e8 illustrata in \"Andrese eluk\u00e4ik\" (Vita di Andres) (1923), \"\u00d5pilane Valter\" (L'alunno Valter) (1927) e \"V\u00e4ino Lehtmetsa noorp\u00f5lv\" (La giovinezza di V\u00e4ino Lehtmets) (1935).\nLa prosa melodrammatica e moraleggiante trova invece espressione in \"Iiling\" (Iiling) (1924), \"Olga Nukrus\" (Olga Nukrus) (1926), \"Udu\" (Nebbia) (1928) e \"Pankrott\" (Bancarotta) (1929). Elementi tragicomici e grotteschi compaiono invece in: \"Tagahoovis\" (Il cortile posteriore) (1933) e \"Vaikne nurgake\" (L'angolo silenzioso) (1934).\nTra il 1930 e il 1941 Luts redasse i 13 volumi delle sue Memorie.\nOskar Luts \u00e8 noto, come commediografo, per il suo \"Kapsapea\" (Il cavolo) da cui \u00e8 stato ricavato un cartone animato: un enorme cavolo che cresce nel giardino di una famigliola estone desta scalpore negli Stati Uniti, nell'Unione Sovietica e in Cina. Un'altra opera \u00e8 \"\u00dclemiste vanake\" (Il vecchietto di \u00dclemiste) (1919).\nLuts scrisse pure numerosi articoli piuttosto mordaci.\nLe opere di Oskar Luts non sono state tradotte in italiano."}
{"id": "1792978", "revid": "2519", "url": "https://it.wikipedia.org/wiki?curid=1792978", "title": "Oasi Isola Bianca", "text": "L'oasi Lipu Isola Bianca \u00e8 un'area di protezione della fauna situata nel comune di Ferrara.\nDescrizione.\nIstituita nel 1991, comprende l'Isola Bianca e dei terreni golenali del fiume Po, con una superficie totale di 360 ettari.\nFlora.\nPresenza di sambuchi, salici, querce, luppoli, farnia, gelso, robinia, pioppo nero, olmo, salice bianco. Particolare importanza riveste il monumentale pioppo bianco di Francolino. Posto nella golena, \u00e8 alto 22 metri, ha un diametro di 140\u00a0cm e tutelato dal DPGR n.550/90.\nFauna.\nIl simbolo dell'oasi \u00e8 il picchio rosso maggiore, di cui si trovano presenze all'interno dell'area. Altri volatili presenti sono il cormorano, il martin pescatore, il picchio verde, il basettino, la cannaiola, il rigogolo e il cavaliere d'Italia. Negli anatidi che frequentano l'isola si collocano solo due specie: il moriglione e l'immancabile germano reale. Come per gli anatidi, anche gli svassi sono due specie, lo svasso maggiore e il tuffetto.\nNella garzaia nidificano quattro specie di aironi: la garzetta, l'airone cenerino, la nitticora e la sgarza ciuffetto.\nTra i Rapaci vanno ricordati, nei diurni, la Poiana comune, lo Sparviere eurasiatico e il Gheppio, mentre solo una specie compare tra i rapaci notturni: l'assiolo.\nDi anfibi si trova traccia della rana verde, della rana agile, della raganella, del rospo e del rospo smeraldino e tra i rettili la biscia dal collare e il ramarro. Nell'oasi vivono inoltre diverse testuggini palustri."}
{"id": "1792981", "revid": "729019", "url": "https://it.wikipedia.org/wiki?curid=1792981", "title": "S-Bahn di Norimberga", "text": "La S-Bahn di Norimberga () \u00e8 un sistema di trasporto ferroviario suburbano gestito dalla Deutsche Bahn.\nStoria.\nProdromi.\nNel 1969 la Deutsche Bundesbahn istitu\u00ec un servizio di treni locali cadenzati su alcune linee convergenti sul nodo di Norimberga.\nNel 1970 si inizi\u00f2 con la progettazione di una rete di S-Bahn; la progettazione fu conclusa nel 1975.\nIl 2 novembre 1981 venne firmato un accordo di finanziamento e si diede inizio alla fase operativa.\nLa linea S\u00a01.\nI lavori di costruzione della prima linea di S-Bahn, da Norimberga Centrale a Lauf (link Pegnitz) ebbero inizio il 1\u00ba ottobre 1983; fu necessario raddoppiare il binario della linea e aggiungere le nuove fermate di Norimberga-D\u00fcrrenhof, Norimberga-Ostring, Norimberga-Rehhof, R\u00f6thenbach-Steinberg, R\u00f6thenbach-Seespitze e Lauf Ovest.\nLa prima linea della S-Bahn di Norimberga, numerata S\u00a01, entr\u00f2 in servizio il 26 settembre 1987 fra Norimberga Centrale e Lauf (link Pegnitz); nella stessa data entr\u00f2 in vigore anche il nuovo consorzio trasportistico VGN.\nInizialmente la S\u00a01 faceva capolinea ai binari 18 e 19 della stazione centrale, molto distanti dalla metropolitana e dai mezzi di trasporto urbano di superficie; il 29 settembre 1990,con il completamento dei lavori alla radice est della stazione la S-Bahn venne spostata ai binari 2 e 3, con la contemporanea attivazione della nuova fermata di Norimberga-D\u00fcrrenhof.\nLa linea S\u00a02.\nI lavori di costruzione della seconda linea, da Norimberga Centrale ad Altdorf, ebbero inizio nel 1984, e compresero il parziale raddoppio della linea e l'aggiunta delle nuove fermate di Moosbach e Altdorf Ovest; la S\u00a02 entr\u00f2 in servizio il 30 maggio 1992."}
{"id": "1792983", "revid": "94350344", "url": "https://it.wikipedia.org/wiki?curid=1792983", "title": "Pistolese", "text": "Il pistolese \u00e8 un robusto pugnale, con lama a sezione romboidale, di varia misura (lungo anche 60 centimetri compreso il manico), in uso dalla seconda met\u00e0 del quattrocento fino a tutto il Cinquecento.\nQuando inizi\u00f2 ad essere codificato il duello di spada, il pistolese venne impugnato con la sinistra, con lo scopo di parare i colpi dell'avversario.\nNelle sue versioni pi\u00f9 lunghe poteva essere considerato una vera e propria daga, atta a colpire, per\u00f2, soprattutto di punta ed in questo caso potrebbe essere considerato o confuso con lo sfondagiaco."}
{"id": "1792985", "revid": "486946", "url": "https://it.wikipedia.org/wiki?curid=1792985", "title": "Elder Cotati", "text": ""}
{"id": "1792986", "revid": "149727", "url": "https://it.wikipedia.org/wiki?curid=1792986", "title": "Lauf a.d.Pegnitz", "text": ""}
{"id": "1792988", "revid": "287204", "url": "https://it.wikipedia.org/wiki?curid=1792988", "title": "Serenata (romanzo)", "text": "Serenata (\"Serenade\") \u00e8 un romanzo noir di James M. Cain pubblicato nel 1937.\nHa ispirato il film omonimo del 1956 diretto da Anthony Mann.\nTrama.\nUn bel baritono si \u00e8 rifugiato in Messico per nascondere un inconfessabile segreto. L'atmosfera \u00e8 torrida: in un locale debitamente malfamato avviene l'incontro fatale con una giovane prostituta di sangue indio. La vicenda \u00e8 intrisa di eros, resa con scarne scene e dialoghi. La situazione si fa subito tesa, pericolosa, e li induce prima a spingersi verso l'interno, poi a rientrare clandestinamente negli Stati Uniti, dove il protagonista ridar\u00e0 la scalata al successo. Ma quel segreto inconfessabile torner\u00e0 a offuscarne la carriera sino alla soluzione finale, tragica nella sua necessit\u00e0, adombrata gi\u00e0 nelle prime scene."}
{"id": "1792990", "revid": "339392", "url": "https://it.wikipedia.org/wiki?curid=1792990", "title": "Cosmodromo di Vostochny", "text": ""}
{"id": "1792993", "revid": "770634", "url": "https://it.wikipedia.org/wiki?curid=1792993", "title": "Distretto di Akola", "text": "Il distretto di Akola \u00e8 un distretto del Maharashtra, in India, di 1.629.305 abitanti. \u00c8 situato nella divisione di Amravati e il suo capoluogo \u00e8 Akola."}
{"id": "1792994", "revid": "770634", "url": "https://it.wikipedia.org/wiki?curid=1792994", "title": "Distretto di Amravati", "text": "Il distretto di Amravati \u00e8 un distretto del Maharashtra, in India, di 2.606.063 abitanti. \u00c8 situato nella divisione di Amravati e il suo capoluogo \u00e8 Amravati.\nNel distretto si trova il Parco nazionale di Gugamal."}
{"id": "1792996", "revid": "770634", "url": "https://it.wikipedia.org/wiki?curid=1792996", "title": "Distretto di Buldhana", "text": "Il distretto di Buldhana \u00e8 un distretto del Maharashtra, in India, di 2.226.328 abitanti. \u00c8 situato nella divisione di Amravati e il suo capoluogo \u00e8 Buldhana."}
{"id": "1792997", "revid": "287204", "url": "https://it.wikipedia.org/wiki?curid=1792997", "title": "Capecitabina", "text": "La capecitabina \u00e8 un agente chemioterapico utilizzato nel trattamento del carcinoma della mammella metastatico e nel carcinoma del colon-retto metastatico. Nel tumore del colon-retto \u00e8 utilizzata anche come terapia adiuvante, qualora il carcinoma sia classificato allo \"stadio III\" o \"stadio C di Dukes\". \u00c8 un profarmaco, enzimaticamente convertito a 5-fluorouracile, che inibisce la sintesi del DNA e rallenta la crescita del tessuto tumorale. La via di attivazione della capecitabina segue un \"pathway\" di tre passaggi enzimatici e due metaboliti intermedi, la 5'-deossi-5-fluorocitidina (5'-DFCR) e la 5'-deossi-5-fluorouridina (5'-DFUR), a formare il 5-fluorouracile (5-FU). La capecitabina \u00e8 disponibile sul mercato con il nome commerciale di Xeloda (Roche), o come prodotto generico.\nLa sua assunzione pu\u00f2 causare come effetto collaterale la cosiddetta \"sindrome mani-piedi\", con desquamazione delle estremit\u00e0 e comparsa di dolorose vesciche. La sindrome mani-piedi pu\u00f2 portare alla cancellazione delle impronte digitali."}
{"id": "1793000", "revid": "770634", "url": "https://it.wikipedia.org/wiki?curid=1793000", "title": "Distretto di Washim", "text": "Il distretto di Washim \u00e8 un distretto del Maharashtra, in India, di 1.019.725 abitanti. \u00c8 situato nella divisione di Amravati e il suo capoluogo \u00e8 Washim."}
{"id": "1793005", "revid": "770634", "url": "https://it.wikipedia.org/wiki?curid=1793005", "title": "Distretto di Yavatmal", "text": "Il distretto di Yavatmal \u00e8 un distretto del Maharashtra, in India, di 2.460.482 abitanti. \u00c8 situato nella divisione di Amravati e il suo capoluogo \u00e8 Yavatmal."}
{"id": "1793008", "revid": "242434", "url": "https://it.wikipedia.org/wiki?curid=1793008", "title": "Palizzato", "text": ""}
{"id": "1793009", "revid": "242434", "url": "https://it.wikipedia.org/wiki?curid=1793009", "title": "Palificato", "text": ""}
{"id": "1793010", "revid": "770634", "url": "https://it.wikipedia.org/wiki?curid=1793010", "title": "Distretto di Mumbai City", "text": "Il distretto di Mumbai City \u00e8 un distretto del Maharashtra, in India, di 3.326.837 abitanti.\n\u00c8 situato nella divisione del Konkan ed il suo capoluogo \u00e8 Mumbai."}
{"id": "1793011", "revid": "99520135", "url": "https://it.wikipedia.org/wiki?curid=1793011", "title": "O.M.A.C.", "text": "One-Man Army Corps (\"OMAC\") \u00e8 un fumetto creato da Jack Kirby e pubblicato dalla DC Comics. Ambientato nel futuro prossimo (\"il mondo che sta per arrivare\"), OMAC \u00e8 un signor nessuno detto Buddy Blank trasformato da un satellite dotato di intelligenza artificiale, detto \"Fratello Occhio\", nel superpotente OMAC.\nOMAC lavora per l'Agenzia per la Pace Globale, un gruppo di persone senza faccia che svolge un ruolo di polizia per il mondo intero tramite l'uso di armi pacifiste."}
{"id": "1793013", "revid": "770634", "url": "https://it.wikipedia.org/wiki?curid=1793013", "title": "Distretto suburbano di Mumbai", "text": "Il distretto suburbano di Mumbai \u00e8 un distretto del Maharashtra, in India, di 8.587.561 abitanti. \u00c8 situato nella divisione del Konkan e il suo capoluogo \u00e8 Bandra."}
{"id": "1793015", "revid": "770634", "url": "https://it.wikipedia.org/wiki?curid=1793015", "title": "Distretto di Raigad", "text": "Il distretto di Raigad \u00e8 un distretto del Maharashtra, in India, di 2.205.972 abitanti. \u00c8 situato nella divisione del Konkan e il suo capoluogo \u00e8 Alibag."}
{"id": "1793017", "revid": "770634", "url": "https://it.wikipedia.org/wiki?curid=1793017", "title": "Distretto di Ratnagiri", "text": "Il distretto di Ratnagiri \u00e8 un distretto del Maharashtra, in India, di 1.696.482 abitanti. \u00c8 situato nella divisione del Konkan e il suo capoluogo \u00e8 Ratnagiri."}
{"id": "1793018", "revid": "1543377", "url": "https://it.wikipedia.org/wiki?curid=1793018", "title": "Grave Peril", "text": "Grave Peril \u00e8 un romanzo fantasy contemporaneo giallo scritto da Jim Butcher. \u00c8 il terzo romanzo nella serie The Dresden Files, che segue le avventure del personaggio di Harry Dresden, l'unico mago professionista nella Chicago dei giorni nostri."}
{"id": "1793021", "revid": "19933", "url": "https://it.wikipedia.org/wiki?curid=1793021", "title": "Vesi", "text": ""}
{"id": "1793022", "revid": "770634", "url": "https://it.wikipedia.org/wiki?curid=1793022", "title": "Distretto di Sindhudurg", "text": "Il distretto di Sindhudurg \u00e8 un distretto del Maharashtra, in India, di 861.672 abitanti. \u00c8 situato nella divisione del Konkan e il suo capoluogo \u00e8 Sindhudurg Nagari."}
{"id": "1793024", "revid": "770634", "url": "https://it.wikipedia.org/wiki?curid=1793024", "title": "Distretto di Thane", "text": "Il distretto di Thane \u00e8 un distretto del Maharashtra, in India, di 8.128.833 abitanti. \u00c8 situato nella divisione del Konkan e il suo capoluogo \u00e8 Thane."}
{"id": "1793025", "revid": "124303249", "url": "https://it.wikipedia.org/wiki?curid=1793025", "title": "Quadrello (pugnale)", "text": "Il quadrello \u00e8 un tipo di pugnale, usato nel medioevo, avente una lama a sezione quadrangolare e punta acutissima. Generalmente realizzato in ferro, molti quadrelli possono anche essere costituiti di acciaio o bronzo\n\u00c8 simile allo stiletto (che ha per\u00f2 la lama generalmente a sezione triangolare). Anche il quadrello \u00e8 considerato dalla vigente legislazione sulle armi bianche, come \"arma propria\", la cui destinazione naturale \u00e8 cio\u00e8 l'offesa alla persona. Per il suo acquisto \u00e8 necessario quindi un apposito \"nulla osta\" che pu\u00f2 essere concesso dalla Questura di appartenenza. Il possesso deve poi essere denunciato."}
{"id": "1793026", "revid": "466539", "url": "https://it.wikipedia.org/wiki?curid=1793026", "title": "Mildred Pierce (romanzo)", "text": "Mildred Pierce (\"Mildred Pierce\") \u00e8 un romanzo hardboiled del 1941 dello scrittore statunitense James M. Cain. Fu adattato per il cinema da Michael Curtiz nel 1945, con Joan Crawford, e in una miniserie televisiva di Todd Haynes nel 2011, interpretata da Kate Winslet.\nTrama.\nAmbientato a Glendale, California degli anni '30, il libro racconta la vita di Mildred Pierce, una casalinga della classe media che divorzia da un marito infedele e disoccupato. Ella combatte duramente per mantenere la propria posizione sociale e le sue due figlie, Veda e Ray, durante la Grande depressione. Dimostra un attaccamento eccessivo, quasi morboso, nei confronti della figlia maggiore Veda. Inizia a lavorare come cameriera in un ristorante; la sua voglia di emergere la spinger\u00e0 a una scalata verso il successo diventando proprietaria di ristoranti. Compie tuttavia scelte sbagliate sul piano professionale e privato, che condurranno a conseguenze disastrose e strazianti. Madre e figlia diverranno rivali: si troveranno a lottare per lo stesso uomo.\nPersonaggi principali.\nMildred Pierce \u00e8 la protagonista del libro. La cosa che caratterizza di pi\u00f9 Mildred \u00e8 l'orgoglio. Ha due figlie, Veda e Ray, avute dal matrimonio con Bert Pierce. Si sposa una seconda volta con Monty e una terza con lo stesso Bert.\nVeda \u00e8 l'antagonista del libro. Veda \u00e8 la figlia tanto amata di Mildred e Bert ed \u00e8 la sorella di Ray. Lei odia sua madre e fa di tutto per andarsene da Glendale per trasferirsi a New York.\nSnob e presuntuoso, Monty \u00e8 il secondo marito di Mildred.\n\u00c8 il primo e terzo marito di Mildred. Padre di Veda e Ray, tradisce sua moglie con una conoscente. Nonostante ci\u00f2, Bert si presenta come un uomo buono e molto generoso.\n\u00c8 la fidata amica e vicina di Mildred. Diventa il gestore del ristorante sulla spiaggia di Mildred.\nIda diventa amica di Mildred quando quest'ultima inizia a lavorare con lei nel suo ristorante. Diventa il gestore del locale a Beverly Hills di Mildred.\nHa una relazione con Mildred quando quest'ultima si separa dal marito. \u00c8 anche il suo consigliere finanziario ma le gioca un brutto tranello diversi anni dopo, quando la donna si sposa con Monty.\n\u00c8 la figlia minore di Mildred e Bert e sorella di Veda. Muore all'et\u00e0 di 6 anni per una grave polmonite.\nNarrazione.\nTemi.\nI temi principali sono il comportamento con i figli e le scelte private. Mildred vizia troppo sua figlia Veda, dandole tutto, e sar\u00e0 proprio questo a farla maturare in cattiveria e a farle aumentare l'odio che prova verso la madre. D'altro canto, anche le scelte in piano privato porteranno Mildred a \"cambiare\" sua figlia.\nAnalisi del finale.\nAlla fine del libro Mildred perde tutti i contatti con Veda non solo perch\u00e9 quest'ultima si \u00e8 trasferita con Monty a New York ma anche perch\u00e9 ha scoperto il tranello della figlia. Quindi Mildred rimane sola con Bert, che gli promette che si faranno forza da soli. \u00c8 presumibile per\u00f2 che Mildred ritorni da sua figlia per un perdono che non arriver\u00e0 mai, lasciando Bert da solo per la seconda volta e per colpa di una persona che non le vuole bene, a differenza dell'uomo che invece la ama con tutto il cuore e che ha solo lei.\nAdattamenti.\nCinema.\nNel 1945 usc\u00ec \"Il romanzo di Mildred\", diretto dal celebre regista di \"Casablanca\" Michael Curtiz ed interpretato da Joan Crawford, al suo primo lavoro con la Warner Bros. dopo essere stata licenziata dalla MGM. Il film si rivel\u00f2 un successo e venne nominato a 6 premi Oscar, tra cui quello per il Miglior film, vincendo quello per la Miglior attrice, l'unico vinto dall'attrice.\nDifferenze tra il libro e il film.\nLa differenza pi\u00f9 grande che c'\u00e8 tra libro e film \u00e8 la sotto trama: nel film, infatti, Monty muore all'inizio e solo attraverso flashback si scopre la storia riportata nel libro. Ci\u00f2 ha aumentato l'aspetto noir gi\u00e0 presente nel libro. Altre differenze sono:\nIl Morandini.\n\"Il Morandini\" d\u00e0 al film 3 stelle su 5. Commenta: \u00abCasalinga sciattona si separa dal marito e, per soddisfare le ambizioni della figlia viziata (Blyth), lavora come cameriera finch\u00e9 diventa proprietaria di una catena di ristoranti. Si risposa con un aristocratico (Scott) di bella presenza, facile da governare. Chi uccide il secondo marito? 6 nomination, 1 Oscar per J. Crawford sopra le righe. Dal romanzo (1941) di James Cain, un melodramma nero in forma di ritratto di donna ambiziosa, aggressiva ma vulnerabile. Bravi attori alle prese con personaggi poco credibili. Ottima fotografia.\u00bb\nTelevisione.\nNel 2011 \u00e8 uscito Mildred Pierce, miniserie televisiva diretta dal regista di Lontano dal Paradiso Todd Haynes ed interpretata da Kate Winslet. La miniserie \u00e8 stata un successo sia di pubblico sia di critica, che ha elogiato ogni particolare: dalla regia alla scenografia, dal montaggio al sonoro, dalla colonna sonora alla fotografia, da Kate Winslet al resto del cast. La miniserie \u00e8 stata nominata a 21 Emmy Awards, gli Oscar della televisione, vincendone 5, tra cui quello per la Miglior attrice. Inoltre Kate Winslet ha vinto il suo terzo Golden Globe e SAG Award.\nDifferenze tra il libro e la miniserie.\nLa miniserie \u00e8 molto fedele al libro, riportandone a volte frasi o interi dialoghi, pertanto grandi differenze non ci sono, rispettando gli accenti mel\u00f2."}
{"id": "1793027", "revid": "26601", "url": "https://it.wikipedia.org/wiki?curid=1793027", "title": "Jos\u00e8 Rujano Guillen", "text": ""}
{"id": "1793028", "revid": "899609", "url": "https://it.wikipedia.org/wiki?curid=1793028", "title": "Flevo", "text": ""}
{"id": "1793030", "revid": "729019", "url": "https://it.wikipedia.org/wiki?curid=1793030", "title": "Clinodattilia", "text": "La clinodattilia \u00e8 la curvatura permanente (laterale o mediale) di uno o pi\u00f9 dita.\nEziologia.\n\u00c8 generalmente prodotta da uno spostamento nell'allineamento della superficie articolare interfalangea; si osserva pi\u00f9 comunemente nel mignolo.\nNella sindrome di Down \u00e8 caratterizzata da piegamento verso il 4\u00b0 dito della falange distale del 5\u00b0 dito.\n\u00c8 inoltre un sintomo minore della Sindrome di Klinefelter"}
{"id": "1793031", "revid": "6893", "url": "https://it.wikipedia.org/wiki?curid=1793031", "title": "Omac", "text": ""}
{"id": "1793032", "revid": "88740", "url": "https://it.wikipedia.org/wiki?curid=1793032", "title": "Musashi (romanzo)", "text": "Musashi \u00e8 un libro che narra le vicende di Miyamoto Musashi, il samurai pi\u00f9 famoso del Giappone. Scritto da Eiji Yoshikawa, uno tra i pi\u00f9 prolifici e pi\u00f9 amati scrittori giapponesi, nonch\u00e9 figlio di un samurai, \u00e8 un lungo romanzo storico uscito a puntate, per la prima volta, in Giappone fra il 1935 e il 1939 sull\"'Asahi Shimbun\", il giornale pi\u00f9 prestigioso e pi\u00f9 diffuso in territorio nipponico. \u00c8 stato poi pubblicato in volume (841 pagine) non meno di quattordici volte e ne sono stati ricavati sette film, adattamenti teatrali e trasposizioni televisive. \u00c8 stato tradotto in 21 lingue.\nTrama.\nIl libro \u00e8 diviso a sua volta in sette \"sottolibri\" i cui nomi sono qui riportati:\nAgli albori del 1600, in un Giappone nel pieno dell'et\u00e0 feudale, il giovanissimo Musashi Miyamoto sogna di percorrere \u201cla via del samurai\u201d. Rinuncia cos\u00ec a tutti i suoi averi per intraprendere un lungo e solitario addestramento. Percorrer\u00e0 una strada irta di pericoli in continua lotta con le sue debolezze e, dopo numerose peripezie, diverr\u00e0 il pi\u00f9 grande eroe guerriero del suo paese. Da notare che la versione italiana ha subito diversi tagli rispetto alla versione inglese, tali da renderne alcuni passi incoerenti."}
{"id": "1793033", "revid": "16370452", "url": "https://it.wikipedia.org/wiki?curid=1793033", "title": "Street Fighter 3", "text": ""}
{"id": "1793036", "revid": "1573940", "url": "https://it.wikipedia.org/wiki?curid=1793036", "title": "Limnodromus semipalmatus", "text": "Il piro piro pettorossiccio asiatico (Limnodromus semipalmatus, ) \u00e8 un uccello della famiglia degli Scolopacidae.\nSistematica.\n\"Limnodromus semipalmatus\" non ha sottospecie, \u00e8 monotipico.\nDistribuzione e habitat.\nQuesto piro-piro vive in Asia, dalla Russia all'Indonesia (nidifica in particolare tra la Siberia e la Mongolia e il nord della Cina) e dall'India alla Malaysia, in Australia e Papua Nuova Guinea. Meno frequente in Giappone e Corea, di passo in Yemen, Kenya e Emirati Arabi Uniti."}
{"id": "1793038", "revid": "16370515", "url": "https://it.wikipedia.org/wiki?curid=1793038", "title": "OMAC", "text": ""}
{"id": "1793039", "revid": "16370521", "url": "https://it.wikipedia.org/wiki?curid=1793039", "title": "One-Man Army Corps", "text": ""}
{"id": "1793041", "revid": "216538", "url": "https://it.wikipedia.org/wiki?curid=1793041", "title": "Blu vertigo", "text": ""}
{"id": "1793043", "revid": "1543377", "url": "https://it.wikipedia.org/wiki?curid=1793043", "title": "Cantone di Lim\u00f3n", "text": " \nIl cantone di Lim\u00f3n \u00e8 un cantone della Costa Rica facente parte della provincia omonima.\nGeografia antropica.\nSuddivisioni amministrative.\nIl cantone \u00e8 suddiviso in 4 distretti:\nEconomia.\nL'economia \u00e8 trainata dal sistema portuale del capoluogo, attraverso il quale transita quasi il 90% delle importazioni ed esportazioni per e dal Costa Rica. \nSvolge un ruolo importante anche la raffineria di petrolio della \"Recope\", alle porte di Puerto Lim\u00f3n. Altre industrie sono quelle della carta e quelle che producono gli imballaggi per le banane di cui il cantone \u00e8 esportatore a livello internazionale. I collegamenti sono assicurati da un importante terminal di autobus che ha sede in citt\u00e0 e dall'aeroporto, uno dei principali del paese. L'emittente radiofonica \"Radio Casin\u00f2\" \u00e8 una delle pi\u00f9 quotate dell'intera nazione."}
{"id": "1793045", "revid": "1652134", "url": "https://it.wikipedia.org/wiki?curid=1793045", "title": "Julie Clary", "text": "Biografia.\nDalla nascita alla giovent\u00f9.\nJulie nacque a Marsiglia, figlia di Fran\u00e7ois Clary (1725-1794), un ricco produttore e commerciante di sete di Marsiglia, e della sua seconda moglie Fran\u00e7oise Rose Somis (1737-1815).\nA causa della rivoluzione, giunta a Marsiglia nel 1791, la famiglia Clary si trasfer\u00ec nella propriet\u00e0 Rous, subito fuori Marsiglia. L\u00ec Julie conobbe Fran\u00e7ois F\u00e9lix Rous, cugino acquisito di sua sorella Rose. Inizi\u00f2 tra i due una relazione che dur\u00f2 fino al 1792, quando F\u00e9lix Rous, tenente delle guardie della regina Maria Antonietta, sub\u00ec un incidente e venne dichiarato morto.\nSua sorella D\u00e9sir\u00e9e Clary, di sei anni pi\u00f9 giovane di Julie, fu per brevissimo tempo, nel 1795, fidanzata di Napoleone Bonaparte. Divenne regina di Svezia e Norvegia (con il nome di \"Desideria\") quando suo marito, il maresciallo Bernadotte, fu incoronato Carlo XIV Giovanni di Svezia (Carlo III Giovanni di Norvegia). Suo fratello Nicholas Joseph Clary fu creato I Conte Clary e spos\u00f2 Anne Jeanne Rouyer.\nIl 1\u00ba agosto 1794 a Cuges (dipartimento di Bouches-du-Rh\u00f4ne) spos\u00f2 Giuseppe Bonaparte, fratello maggiore di Napoleone, che divenne in seguito re di Napoli e poi re di Spagna.\nNel 1796 Giuseppe prese parte con Napoleone alla prima campagna d'Italia. L'anno seguente, durante la Prima Repubblica francese, lui e Julie vennero nominati diplomatici, prima alla corte dei duchi di Parma e poi a Roma, lasciando la citt\u00e0 solo dopo i disordini del 28 dicembre 1797 e l'assassinio del generale Duphot. Tornati in Francia, Giuseppe fu membro del Consiglio dei Cinquecento, l'organo legislativo inferiore all'epoca del Direttorio, nel 1798. In preparazione del colpo di Stato del 18 brumaio, tent\u00f2 di riconciliare Napoleone con il generale Bernadotte, facendolo sposare con la sorella di sua moglie, D\u00e9sir\u00e9e Clary. Fu in questo periodo che acquist\u00f2 la propriet\u00e0 di Mortefontaine.\nDurante le guerre napoleoniche svolse il compito di inviato per conto di suo fratello e firm\u00f2 trattati con gli Stati Uniti, l'Austria, la Gran Bretagna e lo Stato Pontificio tra i quali il trattato di Mortefontaine (1800), la pace di Luneville (1801) e la pace di Amiens (1802).\nVita da regina.\nNel 1806 suo marito fu creato re di Napoli e quindi Julie divenne regina di Napoli, ma rimase per due anni a Parigi, alla corte del cognato imperatore Napoleone I. Nell'aprile 1808 Julie fu inviata a Napoli per aiutare il marito a sedare delle piccole rivolte e per tenere la \"reggenza del regno\" fino all'arrivo di Gioacchino Murat e della cognata Carolina, nuovi sovrani di Napoli. Nel 1808, infatti, Giuseppe fu creato re di Spagna e Julie divenne regina di Spagna. Tuttavia, non visse mai in Spagna, preferendo vivere a Mortefontaine, nel dipartimento dell'Oise, o a Parigi. Era tenuta informata a Vichy e a Plombi\u00e8res circa le relazioni adultere del marito con la nativa cubana-caraibica contessa vedova di Jaruco, Teresa de Montalvo, e con Maria del Pilar Acedo, marchesa di Montehermoso.\nDopo la caduta di Napoleone.\nDopo la sconfitta dell'esercito napoleonico francese nella battaglia di Vitoria il 21 giugno 1813 e l'ingresso delle truppe alleate a Parigi nel 1814, Julie acquist\u00f2 il castello di Prangins in Svizzera, vicino al lago Lemano, dove Giuseppe e le due bambine andarono, in attesa di Julie, rimasta in Francia per la morte della madre. A Parigi, in quel periodo, Julie venne arrestata e portata davanti al nuovo re, Luigi XVIII, e allo zar di Russia, Alessandro I.\nSolo per l'intervento del cognato, Jean Baptiste Bernadotte, diventato in quel periodo principe ereditario svedese, riusc\u00ec ad essere liberata e a preparare, insieme alla cognata Hortense Bonaparte, il ritorno del cognato, esiliato all'isola d'Elba.\nDopo la battaglia di Waterloo e la caduta di Napoleone, Giuseppe Bonaparte acquist\u00f2 un immobile nello Stato di New York, nei pressi del fiume Delaware, con il ricavato della vendita dei dipinti spagnoli presi dai palazzi, castelli, monasteri e palazzi comunali saccheggiati a Madrid.\nUltimi anni.\nJulie and\u00f2 con le figlie a Francoforte, dove rimase per circa sei anni, separata dal marito trasferitosi negli Stati Uniti. In seguito si trasfer\u00ec a Bruxelles e poi a Firenze, in Italia, presso il Palazzo Serristori, vicino alla residenza del cognato Camillo Borghese. \u00c8 stata descritta come affascinante nei suoi salotti, maestosa alle Tuileries, tranquilla, dignitosa, ottima amazzone, pacifica e generalmente ben voluta nelle varie corti dove si era recata e amata moltissimo dai parigini e napoletani pi\u00f9 bisognosi. La duchessa di Abrantes, Laura Junot, nel suo memoriale scrisse che \"nessun uomo bisognoso, parigino e napoletano, ha mai dimenticato la benevolenza dei suoi atti verso il prossimo e nessun soldato francese ha dimenticato le sue balsamiche cure al castello degli Invalides, dopo le campagne militari di Napoleone.\"\nDurante questo periodo si separ\u00f2 dalla sorella Desir\u00e9e che, in quanto regina svedese, si trasfer\u00ec in Svezia.\nNel 1840 Giuseppe raggiunse Julie a Firenze. Nonostante gli adulteri, lei si riferiva a Giuseppe come \"il mio caro marito\".\nGiuseppe Bonaparte mor\u00ec tra le sue braccia il 28 luglio 1844, all'et\u00e0 di settantasei anni. Julie mor\u00ec otto mesi dopo, il 7 aprile 1845, all'et\u00e0 di settantatr\u00e9 anni. Furono sepolti fianco a fianco nella basilica di Santa Croce a Firenze.\nDiciassette anni dopo, nel 1862, l'auto-proclamato imperatore francese Napoleone III port\u00f2 i resti di Giuseppe Bonaparte in Francia e li inum\u00f2 alla destra del fratello minore, l'imperatore Napoleone I.\nI resti di Julie sono ancora presso la basilica di Santa Croce a Firenze, accanto a quelli di sua figlia, Charlotte, che era morta a Sarzana il 3 marzo 1839, all'et\u00e0 di trentasette anni, nel dare alla luce un bambino nato morto.\nDiscendenza.\nJulie e Giuseppe Bonaparte ebbero tre figlie femmine:"}
{"id": "1793047", "revid": "6923", "url": "https://it.wikipedia.org/wiki?curid=1793047", "title": "Severstal'", "text": "Il gruppo Severstal (, italiano letterale\u201cacciaio del Nord\u201d) \u00e8 un gruppo siderurgico russo, uno dei pi\u00f9 grandi al mondo.\nStoria.\nOrigini: il polo siderurgico di \u010cerepovec.\nLe origini di Severstal' risalgono al polo siderurgico della citt\u00e0 di \u010cerepovec, situata in posizione strategica sulla ferrovia San Pietroburgo-Ekaterinburg e lungo l'idrovia Volga - mar Baltico. Negli anni '30 furono scoperti giacimenti di ferro nella penisola di Kola e di carbone lungo il fiume Pe\u010dora: data la loro localizzazione a latitudini estreme, fu scelto di localizzare gli impianti per il loro sfruttamento a \u010cerepovec, data la localizzazione favorevole per il trasporto delle materie prime e la distanza non eccessiva da Mosca e San Pietroburgo. La costruzione dell'impianto fu progettata nel 1940 e l'altoforno entr\u00f2 in funzione nel 1955.\nIl polo di \u010cerepovec era tecnologicamente uno dei pi\u00f9 avanzati dell'URSS.\nMorda\u0161ov e la nascita di Severstal'.\nDopo la dissoluzione dell'URSS il polo di \u010cerepovec attravers\u00f2 un periodo di incertezza e di transizione all'economia di mercato e la sua produzione diminu\u00ec del 20% rispetto ai livelli pre-1989. Nel 1992 l'allora ventiseienne Aleksej Morda\u0161ov, ingegnere nativo di \u010cerepovec, fu nominato direttore finanziario del complesso siderurgico. Nel 1993 l'acciaieria di stato fu convertita in societ\u00e0 per azioni (con il nuovo nome di \"Severstal\"), il cui capitale fu distribuito tra i dipendenti. Morda\u0161ov rastrell\u00f2 queste azioni e divenne progressivamente il maggior azionista di Severstal'.\nRistrutturazione ed espansione internazionale.\nCon Morda\u0161ov direttore generale (1994) Severstal' fu ristrutturata ed organizzata sul modello delle grandi compagnie occidentali, scorporando molte attivit\u00e0 di supporto (es. manutenzione, catering\u2026) e riducendo il personale. Nel 2000 fu acquisito il costruttore automobilistico Ul'janovskij Avtomobil'nyj Zavod (UAZ) e nel 2003 la prima azienda estera, l'americana Rouge Steel, gi\u00e0 di propriet\u00e0 della Ford. Oltre a ci\u00f2, in Russia Severstal' si assicur\u00f2 anche ingenti riserve minerarie. Nel 2005 rilev\u00f2 dalla famiglia del fondatore l'italiana Lucchini (in particolare lo stabilimento siderurgico di Piombino) e si propose come acquirente di Arcelor, poi fusa con Mittal Steel per dare vita a Arcelor Mittal. Nel 2008 ha rilevato proprio da Arcelor Mittal l'impianto di Sparrow Point negli USA. Aleksej Morda\u0161ov \u00e8 considerato uno degli uomini pi\u00f9 ricchi di Russia.\nStruttura.\nNel 2002 il gruppo Severstal' \u00e8 stato suddiviso in tre entit\u00e0 societarie:"}
{"id": "1793048", "revid": "7", "url": "https://it.wikipedia.org/wiki?curid=1793048", "title": "Xerxes", "text": ""}
{"id": "1793049", "revid": "1513947", "url": "https://it.wikipedia.org/wiki?curid=1793049", "title": "Responsabilit\u00e0 amministrativa", "text": "In diritto, la responsabilit\u00e0 amministrativa \u00e8 un tipo di responsabilit\u00e0 patrimoniale prevista dagli ordinamenti giuridici che si pone in capo ad agenti della pubblica amministrazione (dipendenti e funzionari pubblici ma anche altri soggetti che svolgono compiti per la p.a.) per un danno alle casse erariali. Le misure sono tendenzialmente di tipo risarcitorio, di tipo sanzionatorio in alcuni casi.\nIn Italia.\nIl principio della responsabilit\u00e0 del dipendente pubblico \u00e8 anzitutto statuito dall'art. 28 della Costituzione della Repubblica Italiana, che recita:\nEsistono diverse e pi\u00f9 specifiche fonti, come il Decreto del Presidente della Repubblica 10 gennaio 1957 n. 3 che configurano una diversificazione tra la responsabilit\u00e0 del dipendente e quella della pubblica amministrazione.\nPresupposti.\nGli elementi della responsabilit\u00e0 amministrativo-contabile sono il danno, l'antigiuridicit\u00e0 della condotta, e il dolo o la colpa grave. Non solo un'attivit\u00e0 posta in essere in assoluta carenza di potere ma anche la mera illegittimit\u00e0 della condotta integra l'elemento dell'antigiuridicit\u00e0 (Corte dei Conti, sez. 2a giurisdizionale centrale, n. 44 del 12 febbraio 2003).\nIl danno deve essere cagionato dal dipendente nell'esercizio delle sue funzioni a seguito di una condotta illegittima. Si tratta sicuramente di un danno patrimoniale ma in seguito alla giurisprudenza costituzionale si aggiunge anche il danno non patrimoniale, risarcibile a condizione che sia stato leso un diritto costituzionalmente garantito. Tra questi ricordiamo il danno all'immagine della pubblica amministrazione.\nIl danno alle casse erariali pu\u00f2 essere diretto o indiretto: o perch\u00e9 il dipendente ha danneggiato direttamente lo Stato o perch\u00e9 ha costretto lo Stato a risarcire un altro cittadino a causa di un errore del dipendente pubblico.\nCaratteristiche.\n\u00c8 da notare che a differenza delle responsabilit\u00e0 aquiliana ex art 2043, nel caso della responsabilit\u00e0 amministrativa i giudici hanno limitato la responsabilit\u00e0 ai soli casi di dolo (intenzione di causare un danno allo Stato) o di colpa grave (cio\u00e8 di una negligenza grave anzi gravissima) per cui un dipendente pubblico che causa un danno erariale (cio\u00e8 danno alle casse dello Stato) ma che lo fa con una negligenza minima non incorre nella responsabilit\u00e0 amministrativa.\nGiudizio.\nIl giudizio sulla responsabilit\u00e0 amministrativa \u00e8 di competenza della Corte dei conti. \u00c8 una responsabilit\u00e0 perseguita d'ufficio (questo spiega anche la legittimit\u00e0 della limitazione al dolo e colpa grave). La Corte dei Conti ha un ulteriore potere di attenuazione della responsabilit\u00e0 del agente, potere riduttivo, la valutazione di tutta una serie di circostanze attenuanti.\nFra la citazione in giudizio da parte del Procuratore Regionale e la pronuncia in primo grado passano raramente pi\u00f9 di sei mesi. La proposizione dell'appello alle tre Sezioni Centrali aggiunge circa un anno alla durata complessiva, come risulta dai dati annualmente forniti dal Procuratore Generale della Corte dei conti in sede di inaugurazione dell'anno giudiziario.\nImpegni di spesa per l'acquisto di beni e servizi.\nIn caso di impegni di spesa irregolarmente assunti nell'acquisizione di beni e servizi degli enti locali, il rapporto negoziale intercorre direttamente tra amministratore o funzionario che ha consentito la fornitura e controparte privata. L'amministratore o funzionario rispondono col loro patrimonio personale, realizzandosi la scissione dell'immedesimazione organica tra agente e P.A., sicch\u00e9 l'ente resta estraneo a impegni di spesa irregolarmente assunti (Corte di Cassazione, sez. 3a civile, n. 11969 del 25 novembre 1998)."}
{"id": "1793056", "revid": "6923", "url": "https://it.wikipedia.org/wiki?curid=1793056", "title": "Recope", "text": "La Recope \u00e8 una compagnia petrolifera della Costa Rica fondata nel 1961. Il suo nome per esteso \u00e8 \"Refinadora Costarricense de Petr\u00f3leo\".\nLa Recope inizi\u00f2 la costruzione del suo impianto per la raffinazione del petrolio nel 1963, nel sito di Mo\u00edn (in provincia di Lim\u00f3n, nell'est del paese) e quattro anni pi\u00f9 tardi questo venne completato. L'opera venne accompagnata dalla costruzione di un oleodotto che mette in collegamento la raffineria a San Jos\u00e9, attraverso il terminale di distribuzione di Ochomogo (in provincia di Cartago).\nLa capacit\u00e0 di raffinamento \u00e8 pari a 25.000 barili giornalieri e l'area occupata dal sito di produzione equivale a 68 ettari. La produzione soddisfa il consumo nazionale di benzine."}
{"id": "1793060", "revid": "287204", "url": "https://it.wikipedia.org/wiki?curid=1793060", "title": "Elvis (NBC-TV Special)", "text": "Elvis (NBC TV Special) \u00e8 un album di Elvis Presley, pubblicato dalla RCA Victor Records in formato mono, n\u00b0 catalogo LPM 4088, nel novembre 1968. Il disco \u00e8 la colonna sonora del celebre speciale televisivo dedicatogli dalla NBC che segn\u00f2 il suo pieno ritorno sulla scena musicale dopo gli anni passati a girare film.\nIl doppio CD \"Memories\" (1999) contiene lo show originale pi\u00f9 altre performance fino ad allora inedite.\nLo show.\nConosciuto anche come \"The '68 Comeback Special\", questo programma Tv, registrato nel giugno del 1968 e trasmesso dalla NBC il 3 dicembre dello stesso anno, segna il grande ritorno di Elvis Presley sulle scene musicali dopo 7 anni.\nAnche se lo show non era un vero e proprio concerto dal vivo (bisogner\u00e0 aspettare l'anno seguente con gli ingaggi a Las Vegas), Presley era attorniato comunque da un pubblico in carne ed ossa e visse questo evento con immensa tensione e paura di non piacere al suo pubblico (che da casa lo avrebbe seguito), abituato com'era a cantare e ad esibirsi di fronte ad una cinepresa. Il \"Comeback\" era stato all'inizio pensato dal manager di Elvis, il Col. Tom Parker, come un semplice programma natalizio in cui Presley avrebbe dovuto cantare alcune canzoni di Natale. Tuttavia Elvis riusc\u00ec a far prevalere, per una volta tanto, la sua volont\u00e0 divenendo pi\u00f9 caparbio del vecchio manager e pi\u00f9 coraggioso che mai cogliendo una sfida che l'Elvis uomo e artista bramava e aspettava da tempo di intraprendere. Con la regia di Steve Binder, famoso per aver diretto show musicali per la NBC, il \"Comeback\" vide la luce come il momento della rivalsa di Presley; come il momento per dimostrare al mondo intero e a una generazione di giovani che quasi non lo conoscevano, che il \"Re\" era tornato.\nFasciato dalla tasta ai piedi da un abito di pelle nera (creato dal costumista Bill Belew), abbronzato e in perfetta forma fisica, Presley cant\u00f2 le sue canzoni su un palco simile a un ring accompagnato dai suoi musicisti di sempre (Scotty Moore e D. J. Fontana in prima linea), con una grinta e una presenza scenica senza eguali. C'\u00e8 da dire che il suono risulta un po' soffocato da momenti in cui gli arrangiamenti dei brani sono troppo \"televisivi\", dominati da un'orchestrazione troppo elaborata e ridondante. Quindi i brani migliori sono quelli registrati dal vivo da Elvis e la sua band, \"One Night\", \"Trying To Get To You\", \"Baby, What Do You Want Me To Do\", \"Lawdy Miss Clawdy\", \"Blue Christmas\".\nStruttura dello spettacolo: Show di apertura con il medley \"Trouble/Guitar Man\", Sit-down show, Stand-up show, Gospel medley, Sequenza di \"Guitar Man\", Show di chiusura con la canzone \"If I Can Dream\".\nL'NBC TV Special originale e tutte le prove dei vari show sono contenuti nella Deluxe Edition DVD."}
{"id": "1793075", "revid": "767487", "url": "https://it.wikipedia.org/wiki?curid=1793075", "title": "Best (film)", "text": "Best \u00e8 un film del 2000 diretto da Mary McGuckian e interpretato da John Lynch, nel ruolo del leggendario calciatore George Best.\nTrama.\nLa notoriet\u00e0 e il denaro travolgono il giovane campione che si lascia cadere progressivamente in una spirale di abuso di alcool, gioco d'azzardo e di notti folli che condizionano pesantemente sia i suoi rapporti sociali, sia quelli con il nuovo allenatore Tommy Docherty, ed infine con la sua societ\u00e0 di appartenenza che, nonostante i successi, tollera sempre meno la sua condotta.\nBest, nonostante i tentativi di ricondurlo ad una vita meno sregolata da parte dei compagni di squadra e del vecchio allenatore Matt Busby, si lascer\u00e0 sempre pi\u00f9 andare fino al punto di non riuscire pi\u00f9 a gestire la sua dipendenza dall'alcool e, dopo l'addio al Manchester United seguito dal girovagare in varie squadre di tre continenti (Europa, Stati Uniti ed Australia), sar\u00e0 arrestato dalla polizia per guida in stato di ebbrezza ed imprigionato per scontare una condanna di quattro mesi.\nRiferimenti.\nIl film narra dell'ascesa e della caduta del calciatore nordirlandese George Best: dal trasferimento ancora in giovane et\u00e0, nonostante l'incertezza del padre, a Manchester in Inghilterra nel settore giovanile del Manchester United alla definitiva consacrazione con la vittoria della Coppa dei Campioni e l'assegnazione del Pallone d'oro nel 1968.\nGeorge Best era ancora in vita all'epoca del film, anche se aveva gi\u00e0 subito un trapianto di fegato, e compare nei fotogrammi di chiusura dei titoli di coda. Le sue disavventure al di fuori dei campi di calcio e della trama del film si concluderanno tragicamente con la sua prematura morte per cirrosi epatica il 25 novembre 2005 all'et\u00e0 di 59 anni.\nCuriosit\u00e0.\nPatsy Kensit, che interpreta Anna, \u00e8 stata una dei coinquilini di una edizione del Grande Fratello UK insieme a Callum Best, il figlio della vita reale di George Best.\nDistribuzione.\nIl film ebbe la sua prima assoluta a Belfast (citt\u00e0 natale di Best) il 1\u00ba maggio 2000; venne distribuito nelle sale cinematografiche britanniche dalla Optimum Releasing il 12 maggio successivo.\nIn Italia usc\u00ec in alcune sale il 10 maggio 2002, distribuito dalla Fandango; poco tempo dopo fu distribuito per il mercato dell'home video.\nFu trasmesso il televisione per la prima volta il 3 maggio 2000 sulla rete nazionale giapponese."}
{"id": "1793081", "revid": "104265", "url": "https://it.wikipedia.org/wiki?curid=1793081", "title": "EXtended Graphics Array", "text": "La eXtended Graphics Array (XGA) \u00e8 uno standard video introdotto dalla IBM nel 1990.\nAttualmente il termine XGA \u00e8 utilizzato essenzialmente per riferirsi alla risoluzione di 1024\u00d7768 pixel.\nXGA.\nLa versione originale dell XGA era un potenziamento della VGA con l'introduzione di due nuove risoluzioni:\noltre a queste due nuove risoluzioni la XGA offriva anche l'accelerazione hardware per \"funzioni fisse\" in 2D standard come il disegno della linea, il riempimento di colore e il Bit blit. Questo permetteva di scaricare la CPU del PC e velocizzava le applicazioni di CAD, cos\u00ec come introdotto con la IBM 8514 tre anni prima. L'accelerazione hardware introdotta dalla XGA fu, in ogni modo, pi\u00f9 veloce di quella presente sull'IBM 8514, con un set di funzioni pi\u00f9 ampio e il supporto per la modalit\u00e0 high color a colori.\nXGA-2.\nSuccessivamente l'IBM ha introdotto la XGA-2 che supportava la modalit\u00e0 true color per la risoluzione 640\u00d7480, il supporto della modalit\u00e0 high color per la risoluzione di 1024\u00d7768 con una frequenza d'aggiornamento pi\u00f9 alta e nuove accelerazioni grafiche."}
{"id": "1793083", "revid": "196390", "url": "https://it.wikipedia.org/wiki?curid=1793083", "title": "XGA-2", "text": ""}
{"id": "1793084", "revid": "2039709", "url": "https://it.wikipedia.org/wiki?curid=1793084", "title": "Tipo morfologico (gatto)", "text": "Secondo la zootecnia le variazioni nella morfologia degli animali, e quindi anche dei gatti, vengono classificate secondo tre parametri:\nLe informazioni circa taglia, profilo e proporzioni di una razza sono sempre riportate negli standard di razza.\nTaglia.\nQuando si parla di variazioni nella taglia del gatto, si intendono variazioni misurabili dei volumi e del peso. A seconda di questi parametri si hanno razze grandi (ipermetriche), medie (eumetriche) o di piccole (ipometriche)\nNei gatti domestici, a differenza dei cani, le variazioni volumetriche sono relativamente poco importanti, e a parte alcune eccezioni, la maggior parte delle razze rientra nella taglia media. Per questo motivo si tende a separare le taglie medio-grandi dalle medie.\nSono razze grandi (lista non esaustiva):\nSono razze medio-grandi (lista non esaustiva):\nSono razze medie (lista non esaustiva):\nProfilo.\nQuando si parla di variazione del profilo, si parla del profilo del cranio nel complesso e di come le linee della muso, della testa e del naso si collegano. Idealmente esistono tre tipologie: \nOvviamente tra queste tipologie ideali si collocano molti gradi intermedi.\nStruttura.\nLa struttura \u00e8 data dalle proporzioni del gatto ovvero dal rapporto tra le varie parti dell'animale (Lunghezza e spessore delle zampe e della coda, circonferenza e forma del torace, testa). Principalmente le razze sono divise secondo la struttura in tre macro-gruppi:"}
{"id": "1793085", "revid": "216538", "url": "https://it.wikipedia.org/wiki?curid=1793085", "title": "Teletrasbordo", "text": ""}
{"id": "1793091", "revid": "1543377", "url": "https://it.wikipedia.org/wiki?curid=1793091", "title": "Lago Alaotra", "text": "Il lago Alaotra \u00e8 il maggiore lago del Madagascar.\nSi trova nell'altipiano nord-orientale, nella provincia di Toamasina, a soli 7\u00a0km da Ambatondrazaka, al centro di una area con un'alta concentrazione di risaie.\nNel 2003 \u00e8 stata dichiarata zona umida di importanza internazionale secondo la Convenzione di Ramsar.\nIn passato il lago era circondato da una fitta foresta tropicale, oggi interamente rasa al suolo per lasciare spazio alle risaie. La deforestazione facilita l'erosione del suolo con conseguente immissione nelle acque del lago di tonnellate di terra rossa che ne stanno riducendo progressivamente l'estensione.\nLa vegetazione palustre che attualmente circonda il lago, rappresentata in prevalenza da papiri (\"Cyperus madagascariensis\") e canne (\"Phragmites australis\"), rappresenta l'unico habitat dell'\"Hapalemur alaotrensis\", un lemure in pericolo critico di estinzione, e di due specie di uccelli, \"Tachybaptus rufolavatus\" e \"Aythya innotata\", anch'esse criticamente minacciate."}
{"id": "1793094", "revid": "767487", "url": "https://it.wikipedia.org/wiki?curid=1793094", "title": "Arenaria melanocephala", "text": "Il voltapietre testa nera (Arenaria melanocephala, Vigors 1829) \u00e8 un uccello della famiglia degli Scolopacidae.\nSistematica.\n\"Arenaria melanocephala\" non ha sottospecie, \u00e8 monotipica.\nDistribuzione e habitat.\nQuesto uccello, endemico dell'Alaska, vive anche sulla costa occidentale del Canada e degli Stati Uniti, d'inverno migra in Messico, e raggiunge anche l'Ecuador e le Isole Galapagos."}
{"id": "1793095", "revid": "1543377", "url": "https://it.wikipedia.org/wiki?curid=1793095", "title": "Antonio e Michele", "text": "Antonio e Michele \u00e8 un duo comico formato dai due attori Antonio D'Ausilio e Michele Caputo.\nStoria del duo.\nAmbedue nati a Napoli, Antonio ha sempre vissuto nel quartiere di Ponticelli, mentre Michele Caputo \u00e8 originario di Portici.\nIl loro esordio a livello nazionale (dopo alcuni anni di gavetta a livello locale) \u00e8 del 1997 con la trasmissione \"Pippo Chennedy Show\": Caputo aveva la parte di Anthony, il valletto tossicomane (personaggio gi\u00e0 presentato a \"TeleGaribaldi\" con il nome di \"Marittiello\") che aveva il compito di assistere Serena Dandini nella trasmissione; D'Ausilio invece era Silvia, una ragazza della Napoli-bene sempre impegnata con le sue comitive del mattino, del pomeriggio e della sera, e che chiama le sue amiche con vari diminutivi, intercalando i suoi racconti con la frase-tormentone \"Non esiste proprio!\".\nDopo il \"Pippo Chennedy Show\", il duo Antonio e Michele \u00e8 riapparso nella trasmissione di Rai 2 \"L'ottavo nano\", come testimonial della Telecom, sponsor del programma.\nDal 2002 al 2004 hanno lavorato a Radio Kiss Kiss nel programma \"Pelo e Contropelo\".\nDal 2003 sono presenti nel \"cast\" di \"Zelig Circus\" (in seguito solo \"Zelig\"), programma in cui hanno presentato alcuni loro \"sketch\" basati su due personaggi, uno (Caputo) che tenta di spiegare alcune cose all'altro (D'Ausilio), un po' tardo di comprendonio (con la \"gag\" del cervello di Caputo che, per la difficolt\u00e0 di farsi capire da D'Ausilio, si ingrippa...).\nHanno cominciato la loro carriera a livello regionale nella trasmissione napoletana \"TeleGaribaldi\" trasmessa su Canale 9.\nMichele Caputo ha partecipato ad un episodio della quarta serie della fiction \"Distretto di Polizia\" (\"Paura all'asilo\"), in cui interpretava un agente della narcotici.\nNel 2012 partecipano come attori al film \"Bar Sport\", tratto dall'omonimo romanzo di Stefano Benni per la regia di Massimo Martelli con Claudio Bisio e Teo Teocoli, con il ruolo dei Fratelli Di Bella.\nMichele Caputo nel 2013 \u00e8 stato in tourn\u00e9e con lo spettacolo teatrale da lui scritto e interpretato \"\"Anche l'occhio vuole la sua parte\" con Maurizio Casagrande che \u00e8 sia attore che regista.\nAntonio D'Ausilio ha preso parte, nel 2013, alla fiction sulla vita di Domenico Modugno trasmessa dalla Rai.\nMichele Caputo \u00e8 attualmente il direttore artistico del laboratorio per nuovi comici \"komikamente\"\" che si tiene al teatro Diana di Napoli; l'uomo IKEA interpretato da Chicco Paglionico a Zelig nel 2013 \u00e8 nato proprio nel suo lab.\nNel 2017 Michele \u00e8 Salvatore Piscopo nel terzo episodio della serie RAI \"I bastardi di Pizzofalcone\"."}
{"id": "1793098", "revid": "1851848", "url": "https://it.wikipedia.org/wiki?curid=1793098", "title": "Sonya Caleffi", "text": "Biografia.\nA quindici anni incomincia a soffrire di depressione e di anoressia nervosa, ma a scuola rimane una ragazza molto tranquilla, con buon profitto. La madre afferma spesso di non avere motivi per cui vivere e Sonya, negli anni successivi, dichiarer\u00e0 che quell'atteggiamento materno avr\u00e0 condizionato molto negativamente la sua adolescenza e la sua et\u00e0 adulta.\nTra il 1990 e il 1993 frequenta corsi di infermiera professionale all'Ospedale Valduce di Como. Nel 1993 si sposa con un falegname di Cernobbio dopo 6 mesi di fidanzamento, ma i continui litigi la portano a divorziare dopo appena un anno. Successivamente conosce un radiologo e va a convivere con lui a Tavernerio, dove finito il lavoro vive in uno stato di reclusione in casa.\nDal 1993 al 2000 lavora all'Ospedale Valduce di Como nei reparti di chirurgia generale, endoscopia e pronto soccorso. Dal 2000 al 2001 lavora al pronto soccorso dell'ospedale Sant'Anna di Como. Nell'ottobre 2001 torna per un mese all'Ospedale Valduce di Como. Dal 2 al 13 novembre lavora alla casa di riposo e clinica Le Betulle di Appiano Gentile. Nel 2002 lavora in due diversi periodi alla casa di riposo di Albese con Cassano, anche nel reparto di psichiatria. Il 4 agosto 2002 tenta di suicidarsi con la sua auto, lanciandosi contro un muro a Salita Cappuccini a Como. Poi tenta il suicidio per altre tre volte tra il 2002 e il 2004 (in una di queste occasioni si taglia superficialmente ad entrambe le tempie). Tra il settembre e il novembre 2003 lavora al reparto di medicina generale dell'ospedale Sant'Anna, dove si verificano per causa sua 8 decessi di malati terminali, uccisi a causa dell'iniezione di aria e quindi di embolia. Da settembre all'8 novembre 2004 lavora all'Ospedale Manzoni di Lecco, dove avrebbe provocato la morte di 18 persone. Viene scoperta dalla direttrice medica del presidio che informa la Procura.\nL'arresto.\nIl 15 dicembre 2004 viene arrestata, ma confessa solo 6 omicidi, 4 accertati e 2 sospetti. La Polizia durante la perquisizione a casa sua trova libri che parlano di bulimia, anoressia nervosa, morte e i suoi romanzi pi\u00f9 letti sono \"Donne invisibili\" di Fabiola De Clercq, \"Sprecata\" di Marya Hornbacher, \"La morte \u00e8 amica\" di Marie de Hennezel e soprattutto \"Veronika decide di morire\" di Paulo Coelho. Nella casa della donna vengono anche ritrovati taccuini nei quali erano stati annotati i quadri clinici e, talvolta, i decessi di alcuni pazienti affidati alla Caleffi in ospedale. L'amministrazione ospedaliera di Lecco intanto apre le indagini. Il 17 dicembre 2004 lascia il carcere Bassone di Como e la procura le accerta solo un caso di morte. Il 18 dicembre 2004 viene trasferita al settimo piano dell'ospedale Sant'Anna di Como nel reparto detenuti. L'11 febbraio 2005 viene trasferita all'Opg di Castiglione delle Stiviere (MN), il 10 marzo 2005 ritira la confessione fatta a dicembre e tre mesi dopo afferma di ricordare di non avere ucciso nessuno. Dal 2006 lavora come telefonista al carcere di San Vittore.\nIl processo e le sentenze.\nIl 14 dicembre 2007 viene condannata per 5 omicidi (di Maria Cristina, Biagio La Rosa, Teresa Lietti, Ferdinando Negri ed Elisa Colomba Riva) e 2 tentati omicidi (di Giuseppe Sacchi e Francesco Ticli) a scontare 20 anni di reclusione nel carcere di San Vittore suscitando rabbia da parte delle famiglie delle vittime. Il 3 marzo 2008 la Corte d'assise d'appello di Milano le conferma la condanna di primo grado a 20 anni di reclusione, anche se il procuratore generale aveva chiesto l'ergastolo, ma il rito abbreviato ha ridotto la condanna.\nIl 10 maggio 2008 compare per la prima volta davanti alle telecamere di Rai 3 sul programma \"Storie maledette\" intervistata dalla giornalista Franca Leosini al carcere di San Vittore riflettendo sugli anni bui della sua vita.\nIl 25 ottobre 2018, dopo aver scontato 14 anni di carcere, viene liberata."}
{"id": "1793102", "revid": "2130303", "url": "https://it.wikipedia.org/wiki?curid=1793102", "title": "Santuario della Beata Vergine Addolorata (Santa Brigida)", "text": "Il santuario della Beata Vergine Addolorata di Santa Brigida si trova nel territorio dell'omonimo comune, in provincia di Bergamo.\nStoria.\nSi tratta di un edificio ecclesiale romanico risalente all'XI secolo circa: non si hanno atti storici certi sulla sua datazione, forse sorto sopra un edificio pagano di origine celtica precedente il primo millennio ad opera di monaci benedettini Nel Trecento la chiesa era una delle sette cappellanie dipendente da Primaluna in Valsassina come risulterebbe da un atto notarile rogato il 7 aprile 1368 \nLa chiesa si stacc\u00f2 nel XIV secolo da quella di San Pietro di Primaluna in Valsassina diventando la pi\u00f9 antica in Val Averara.\nL'edificio fu consacrato dal vescovo suffraganeo di Stefano Nardini della diocesi di Milano il 7 agosto 1468.\nIl santuario, che ha una struttura architettonica molto semplice a navata unica, \u00e8 stato ristrutturato e ampliato nel corso dei secoli con interventi goticizzanti.\nDescrizione.\nSono presenti alcuni affreschi quattrocenteschi di buona fattura ancora leggibili. La copertura a capanna con travi in legno decorato a vista.\nAnche questo edificio costituisce un ulteriore esempio, seppure minore, dell'architettura romanica bergamasca. L'interno a navata unica, \u00e8 diviso in cinque campate da arconi a sesto acuto con piccoli pilastri in pietra. Il presbiterio \u00e8 preceduto da due balaustre in marmo policromo."}
{"id": "1793107", "revid": "228587", "url": "https://it.wikipedia.org/wiki?curid=1793107", "title": "Santuario dell'Addolorata di Santa Brigida", "text": ""}
{"id": "1793108", "revid": "122939180", "url": "https://it.wikipedia.org/wiki?curid=1793108", "title": "Sistema pratico degli ingegneri", "text": "Il Sistema pratico degli ingegneri, o sistema tecnico (abbreviato come \"S.T.\") usa come grandezze fondamentali la lunghezza, la forza, il tempo e la temperatura. \nNacque dal tentativo di declinare in campo tecnico il sistema metrico decimale, sostituendo i diversi sistemi di misura tecnici regionali precedenti all'unit\u00e0 d'Italia, che avevano una origine pratica, come tutti i sistemi tecnici tradizionali. Sta attualmente venendo progressivamente sostituito dal Sistema Internazionale, che rappresenta un sistema ancora vivo e in evoluzione.\nDescrizione.\nIl sistema tecnico italiano ha derivato all'occorrenza unit\u00e0 di misura dal sistema metrico decimale, per sostituire delle unit\u00e0 pratiche locali corrispondenti. Nelle unit\u00e0 metriche i calcoli risultano alleggeriti da molti fattori di conversione che affliggono i calcoli nelle unit\u00e0 tecniche locali. \nIn Italia, gran parte delle unit\u00e0 tecniche vengono quindi fortunatamente dal sistema metrico decimale, risalente alla rivoluzione francese, mentre per esempio negli Stati Uniti purtroppo il sistema tecnico adottato \u00e8 un insieme di unit\u00e0 consuetudinarie, rimaste molto simili a quelle del vecchio sistema imperiale britannico, precedente all'approccio illuministico della rivoluzione francese. Di fatto anzi, le unit\u00e0 consuete statunitensi sono sostanzialmente simili ad unit\u00e0 romane o germaniche. Per gli americani, come per questi popoli antichi, in effetti \u00e8 molto meno naturale effettuare calcoli con le grandezze fisiche, perch\u00e9 le conversioni tra le loro unit\u00e0 pratiche sono molto pi\u00f9 complicate. Per la maggior parte di loro \u00e8 innaturale ragionare nelle unit\u00e0 del Sistema Internazionale, in cui invece le conversioni sono immediate.\nIn effetti, un sistema tecnico non ha purtroppo mai carattere di \"neutralit\u00e0\". Per questo motivo conviene dove possibile adottare il Sistema Internazionale, scegliendo opportunamente i prefissi per adattare l'ordine di grandezza della misura, o addirittura un \"sistema naturale\", in cui non siano presenti costanti dimensionali. In effetti, in fisica \u00e8 comune l'impiego di sistemi naturali soprattutto quando la difficolt\u00e0 e il coinvolgimento di branche molto diverse \u00e8 alto: questo permette di concentrarsi sulle grandezza fisica effettive, eliminando tutte le costanti e i dettagli ininfluenti. Grazie a questo metodo, le conversioni tra le unit\u00e0 di misura, e la distinzione di matrice storica tra grandezze che in realt\u00e0 sono poi risultate omogenee possono essere effettuate con astuzia solo al momento del calcolo dei valori delle grandezze per il caso pratico considerato.\nUna equazione formulata in un particolare sistema tecnico ha sempre carattere di formula dimensionale: per depurarla si utilizzano tecniche di analisi dimensionale.\nIl limite del sistema tecnico sta infatti nella diversit\u00e0 delle convenzioni che sono state adottate indipendentemente in Stati e culture diverse, che non comunicavano tra loro. Il Sistema Internazionale ha invece tra i suoi obbiettivi dichiarati quello di essere neutrale, riferendosi a costanti fisiche universali: l'idea nacque nell'ambito dell'illuminismo e fu applicata per la prima volta durante la rivoluzione francese. Per esempio, la ricerca rivoluzionaria di misurare con accuratezza la circonferenza terrestre ha avuto proprio l'intento di definire una unit\u00e0 di misura di lunghezza (il futuro \"metro\") che fosse per la prima volta \"condivisibile\" da tutti gli uomini. Le unit\u00e0 tecniche tradizionali, come il \"pollice\", \"piede\", \"ora\", \"libbra\", \"lira\", \"libbra per pollice quadro\", sono invece sempre state invece ad un particolare Stato e cultura, e quando vengono diffuse ad altri contesti evidenziano subito il loro carattere \"altro\". Spesso possono richiamare anche connotati titpici del colonialismo e dell'imperialismo, nei loro riferimenti sottintesi.\nIn Italia e in altri Paesi dell'Unione europea, il sistema tecnico \u00e8 comunque fortunatamente basato sul sistema decimale: impiega il metro o il centimetro come unit\u00e0 di lunghezza, il chilogrammo-forza o chilogrammo-peso come unit\u00e0 di forza, e la caloria come unit\u00e0 di misura del calore.\nIl S.T. \u00e8 stato usato fino al secondo dopoguerra dagli ingegneri e dai tecnici in edilizia, meccanica e impianti termici. Era spesso incompleto, poich\u00e9 riferito alle sole grandezze meccaniche e termiche, mancando ad esempio le unit\u00e0 per la misura per le applicazioni elettriche.\nLe \"Norme Tecniche\" per l'esecuzione delle opere in acciaio e cemento armato, emanate periodicamente dal ministero italiano del Lavori Pubblici, costituiscono un interessante osservatorio sulla progressiva sostituzione del Sistema Tecnico con il Sistema Internazionale. Fino ai primi anni '80 del ventesimo secolo furono infatti formulate esclusivamente mediante le unit\u00e0 del Sistema Tecnico. Dal 1985 al 1992 utilizzarono quelle del Sistema Internazionale, riportando comunque, mediante opportuni artifici tipografici (parentesi, corsivi), l'esposizione dei contenuti anche nelle unit\u00e0 del Sistema Tecnico. Le prime Norme Tecniche formulate solo mediante le unit\u00e0 del Sistema Internazionale furono quelle emanate con il D.M. 9 gennaio 1996. Da allora, pur con qualche resistenza, gli ingegneri e architetti italiani utilizzano (o dovrebbero utilizzare) esclusivamente unit\u00e0 del Sistema Internazionale.\nUnit\u00e0 base.\nNon essendo stato formalmente definito da un organismo di regolamentazione, il sistema tecnico corrente non definisce le unit\u00e0, ma prende le definizioni di organizzazioni internazionali, in particolare la Conferenza Generale dei Pesi e delle Misure (CGPM). Ci possono essere variazioni a seconda tempo, luogo e le esigenze di una particolare area. Tuttavia, vi \u00e8 un notevole accordo nel considerare come fondamentali il metro, il chilogrammo-forza e secondo.\nLunghezza.\nCome unit\u00e0 di lunghezza viene impiegato normalmente il metro ma, quando risulta poco pratico poich\u00e9 troppo grande, si ripiega sul centimetro. La definizione \u00e8 quella data dal CGPM.\nForza.\nL'unit\u00e0 di forza \u00e8 il chilogrammo-forza o chilogrammo-peso (s\u00edmboli kgf o kgp e kp, dall'inglese \"kilopond\"), definito come il peso di una massa di 1\u00a0kg (SI) in condizioni di gravit\u00e0 normale (\"g\" = alla latitudine di 45\u00b0 e al livello del mare), perci\u00f2 \u00e8 indipendente dal valore della gravit\u00e0 locale.\nLa norma ISO 80000 nell'appendice C, dove riporta le equivalenze con le unit\u00e0 deprecate, definisce 1\u00a0kgf = , e afferma che se si usa il chilogrammo peso o forza il simbolo deve essere distinguibile da quello che indica la massa di 1\u00a0kg.\nTempo.\nL'unit\u00e0 di misura del tempo \u00e8 il secondo, simbolo s, medesima definizione del S.I. Comunque vi si affiancano anche minuti (= 60 s, simbolo min) ed ore (= 60 min, simbolo h) secondo le necessit\u00e0.\nTemperatura.\nL'unit\u00e0 di misura della temperatura preferita \u00e8 il grado Celsius (simbolo \u00b0C), mentre nel sistema internazionale (S.I.) l'unit\u00e0 di misura della temperatura \u00e8 il Kelvin (simbolo K). Lo zero della scala Kelvin corrisponde a -273,15 \u00b0C e si chiama zero assoluto. Esso corrisponde alla temperatura alla quale teoricamente si dovrebbe annullare l'agitazione termica delle particelle costituenti la materia.\nUnit\u00e0 derivate.\nLe altre unit\u00e0 del sistema tecnico (velocit\u00e0, massa, lavoro etc.) si derivano dalle precedenti mediante leggi fisiche, in tal caso si parla di unit\u00e0 derivate.\nMassa.\nL'unit\u00e0 di massa deriva dalla 2\u00aa legge di Newton, siccome \"Forza\" = Massa \u00d7 \"Accelerazione\", ununit\u00e0 tecnica di massa,\" indicata come UTM o u.t.m\"'., \u00e8 definita come la massa che accelera di 1\u00a0m/s2 quando le viene applicata una forza di 1 chilogrammo-forza, siccome formula_1 allora:\nNei paesi di lingua inglese \u00e8 indicata anche come hyl o \"metric slug\" (mug), mentre nei paesi di lingua tedesca \u00e8 anche nota come TME.\nEnergia e lavoro.\nIl lavoro e l'energia meccanica si misurano con il chilogrammetro (simbolo kgm), cio\u00e8 il chilogrammo-forza per metro. Un chilogrammetro \u00e8 il lavoro necessario per applicare una forza di un chilogrammo-peso per uno spostamento di un metro nella stessa direzione della forza. In pratica corrisponde al lavoro necessario a sollevare di un metro un corpo che pesa un chilogrammo-peso: 1 kgm = 1\u00a0kgf \u00d7 1 m\nNel sistema tecnico il calore \u00e8 trattato come una grandezza indipendente dall'energia meccanica e quindi si utilizza un'unit\u00e0 apposita. L'unit\u00e0 di misura usata \u00e8 la caloria (simbolo cal), ma quando risulta poco pratica, poich\u00e9 troppo piccola si preferisce la pi\u00f9 comoda chilocaloria (simbolo kcal). Se \u00e8 necessario indicare una quantit\u00e0 di calore ancora pi\u00f9 grande si usa la \"termia\" (simbolo th) pari a un milione di calorie che di fatto coincide con la megacaloria (simbolo Mcal). Tale distinzione non \u00e8 pi\u00f9 ritenuta necessaria dal CGPM e il chilogrammetro non \u00e8 pi\u00f9 adoperato.\nPotenza.\nPer la potenza si usano 2 diverse unit\u00e0, a seconda del campo di applicazione distinguendo tra potenza meccanica e calorifica.\nSi usa il cavallo vapore (simbolo CV): 1 CV = 75 kgm/s = (75\u00b7\"g\") W = \nSi utilizza la caloria all'ora (cal/h) o, pi\u00f9 frequentemente, la chilocaloria all'ora (kcal/h): 1 kcal/h = 1000 cal/h = \nAnche la termia all'ora (th/h), essendo la termia pari a 1 Mcal, allora: 1 th/h = 1 Mcal/h = .\nPressione e sforzo.\nLa pressione veniva solitamente espressa in atmosfere tecniche, ovvero in at=kgf/cm2 (kilogrammo-forza al centimetro quadrato). Successivamente si pass\u00f2 al bar, perch\u00e9 \u00e8 un multiplo in base dieci del Pascal: questo elimina alcuni errori nella conversione. La conversione corrisponde al valore di accelerazione di gravit\u00e0 standard nel SI (gn = 9,80665 m\u00b7s-2):\n1 at = 1 kgf/cm2 = 0.980665 bar\nNegli impianti idrici e di irrigazione era molto usato anche il metro di colonna d'acqua (mca o mH2O) ovvero la pressione esercitata alla base di una colonna d'acqua alta 1 metro, a tale unit\u00e0 si affianca il sottomultiplo millimetro di colonna d'acqua (mm c.a. o mmH2O) associato in genere alle perdite di carico:\nEsistono due scale di misura che utilizzano l'atmosfera tecnica:\nIn altri campi tecnici si utilizza il millimetro di mercurio detto anche torricelli (simboli mmHg e torr, rispettivamente) che corrisponde alla pressione alla base di una colonna di mercurio alta 1\u00a0mm: 1 torr = 13,595 mmH2O = 133,3 Pa.\nNel campo della meccanica dei corpi le tensioni interne e i moduli di elasticit\u00e0 venivano misurate in kgf/mm2, di ci\u00f2 rimane un residuo nella definizione della durezza Vickers e Brinell i cui valori corrispondono formalmente a tale unit\u00e0; risulta che 1 kgf/mm2 = = circa 10 MPa, allo stesso modo una \"tonnellata-forza al millimetro quadrato\" (tf/mm2) corrisponde a . Ad esempio il modulo di elasticit\u00e0 a trazione dell'acciaio nel S.T. \u00e8 pari a = ovvero circa .\nUso.\nFino a che il S.I. non \u00e8 stato adottato, il sistema tecnico si \u00e8 sviluppato dalla necessit\u00e0 di avere unit\u00e0 adeguate ai fenomeni ordinari (unit\u00e0 pratiche) a differenza del sistema centesimale imperante nella fisica teorica (unit\u00e0 assolute).\nIl sistema tecnico di unit\u00e0 \u00e8 stato usato principalmente in ingegneria. Anche se ancora usato occasionalmente, attualmente \u00e8 caduto in disuso dopo l'adozione del sistema Internazionale di unit\u00e0 come unico sistema legale di unit\u00e0 in quasi tutte le nazioni.\nMassa o peso?\nNel linguaggio comune spesso i concetti di massa e peso vengono confusi, ma si tratta di concetti fisici diversi. La massa \u00e8 una propriet\u00e0 del corpo che esprime il coefficiente di proporzionalit\u00e0 tra la forza applicata e l'accelerazione subita, indipendentemente dal contesto di misura. La massa si misura con il chilogrammo-massa (indicato in questa sede kgm per sottolineare che si tratta di una misura di massa) cos\u00ec come definito nel S.I.\nIl peso \u00e8 una grandezza che misura la forza con cui un corpo \u00e8 attratto da un altro corpo di riferimento, la Terra ad esempio, e dipende strettamente dal valore locale dell'accelerazione di gravit\u00e0. Ad esempio, sulla Terra una persona ha un peso diverso da quello che avrebbe sulla Luna, peserebbe all'incirca \u2159 poich\u00e9 il valore locale di accelerazione gravitazionale \u00e8 circa \u2159 di quello terrestre.\nCi\u00f2 che contribuisce ad alimentare la confusione \u00e8 che nella vita di tutti i giorni massa e peso vengono misurati in chilogrammi. In realt\u00e0 quando si esprime il peso in chilogrammi si fa riferimento al chilogrammo-peso (kgp) cio\u00e8 la forza che la Terra esercita su una massa di un chilogrammo. Quindi una persona che ha una massa di 78\u00a0kgm pesa sulla Terra 78\u00a0kgp (\u2248 ) e sulla Luna 13\u00a0kgp (= \u2159\u00b778, circa ) pur essendo la sua massa invariata (sempre 78\u00a0kgm)."}
{"id": "1793110", "revid": "729019", "url": "https://it.wikipedia.org/wiki?curid=1793110", "title": "Sak-ti", "text": "Lo Sak-ti (in sanscrito \"shakti\") \u00e8 un pugnale-coltello rituale del Tibet.\nIl termine \"shakti\" \u00e8 pi\u00f9 propriamente relativo a una lancia e il pugnale \"shakti\" deriva dalla punta alla quale viene attaccata una corta impugnatura decorata con tre piume. Il pugnale risultante, ha una lama triangolare e il numero tre dei lati del metallo, unito al numero tre delle piume, ha un significato rituale per le religioni tibetane. Alcune divinit\u00e0 del locale pantheon sono infatti rappresentate con il pugnale shakti nella mano destra per simboleggiare la vittoria contro tre regni o contro l'ignoranza, il desiderio e l'avversione."}
{"id": "1793117", "revid": "1573940", "url": "https://it.wikipedia.org/wiki?curid=1793117", "title": "Limosa fedoa", "text": "La pittima marmoreggiata (Limosa fedoa ) \u00e8 un uccello della famiglia degli Scolopacidae.\nDescrizione.\nGli adulti hanno lunghe zampe parzialmente plumate nella parte superiore e di colore grigio-bluastro, e un lungo becco di colore rosato con la punta scura. Il collo, il petto e il ventre sono marron chiaro con striature scure, mentre il dorso \u00e8 pi\u00f9 scuro e chiazzato. In volo le ali appaiono di un caldo color cannella.\nBiologia.\nSi procacciano il nutrimento scandagliando i tratti fangosi delle paludi o lungo le coste alla ricerca di piccoli crostacei, ma non disdegnano occasionalmente anche piccoli ciuffi di piante acquatiche. Nelle zone a bassa vegetazione si cibano anche di insetti che catturano a vista.\nDistribuzione e habitat.\nQuesta pittima vive in tutto il Nord America, dall'Alaska ai Caraibi, e nel Sud America occidentale, dal Venezuela al Cile. \u00c8 accidentale in Argentina, Grenada e Giamaica.\nSistematica.\n\"Limosa fedoa\" ha due sottospecie:"}
{"id": "1793118", "revid": "47767", "url": "https://it.wikipedia.org/wiki?curid=1793118", "title": "Robert Knox", "text": "Poco prima della sua morte avvenuta a 18 anni, ha interpretato Marcus Belby nel sesto episodio della saga letteral-cinematografica di Harry Potter, \"Harry Potter e il principe mezzosangue\", e avrebbe dovuto far parte anche del settimo e penultimo capitolo, \"Harry Potter e i Doni della Morte - Parte 1\". \u00c8 morto a causa di una coltellata che l'ha raggiunto mentre interveniva nel proteggere suo fratello minore da una rissa.\nBiografia.\nIl suo primo ruolo accreditato \u00e8 stato nella serie TV di ITV \"The Bill\", \u00e8 apparso nel reality show di Channel 4 \"Trust Me I'm a Teenager\" e ha partecipato alla serie commedia di BBC \"After You've Gone\". Nel 2004 ha avuto anche una parte nel film \"King Arthur\" e nella serie TV \"Trevor\"."}
{"id": "1793125", "revid": "125760734", "url": "https://it.wikipedia.org/wiki?curid=1793125", "title": "Osteoma", "text": "Per osteoma in campo medico, si intende una forma di tumore delle ossa di tipo benigno che si forma pi\u00f9 frequentemente nelle ossa del cranio.\nEpidemiologia.\nColpisce entrambi i sessi in et\u00e0 adulta.\nSintomatologia.\nI sintomi e i segni clinici presentano tumefazione.\nTrattamento.\nL'eventuale trattamento \u00e8 soltanto di tipo chirurgico; vi si ricorre quando il tumore presenti crescita."}
{"id": "1793127", "revid": "1573940", "url": "https://it.wikipedia.org/wiki?curid=1793127", "title": "Hapalemur alaotrensis", "text": "Lapalemure del lago Alotra (\"Hapalemur alaotrensis\" ) \u00e8 un lemure endemico delle aree circostanti il Lago Alaotra, nel Madagascar nord-orientale. In lingua malgascia \u00e8 chiamato \"bandro\".\nDescrizione.\n\u00c8 un lemure di media taglia che raggiunge i 40\u00a0cm di lunghezza, e pesa mediamente 1,1 - 1,4\u00a0kg. I maschi sono leggermente pi\u00f9 grandi delle femmine.\nLa densa pelliccia lanosa \u00e8 di colore dal grigio al bruno sul dorso, bianco crema sul ventre e sul collo.\nHa grandi occhi di colore arancione.\nBiologia.\nSono animali sociali, che vivono in piccoli gruppi da 2 a 9 individui.\nHanno abitudini prevalentemente diurne.\nLa loro dieta \u00e8 estremamente specializzata e si basa per oltre il 90% su germogli e foglie di papiro (\"Cyperus madagascariensis\") e, in misura minore, di canne della specie \"Phragmites australis\".\nDistribuzione e habitat.\nL'areale di questa specie \u00e8 ristretto ad alcune aree che circondano il Lago Alaotra, nel Madagascar nord-orientale.\nIl suo habitat \u00e8 rappresentato dalla fascia di vegetazione ripariale a canneto che circonda il lago.\nConservazione.\nLa \"IUCN red list\", considerata la ristrettezza del suo areale e la scarsa numerosit\u00e0 della popolazione, considera \"Hapalemur alaotrensis\" una specie in pericolo critico di estinzione."}
{"id": "1793129", "revid": "19933", "url": "https://it.wikipedia.org/wiki?curid=1793129", "title": "Isola d'Irlanda", "text": ""}
{"id": "1793130", "revid": "1573940", "url": "https://it.wikipedia.org/wiki?curid=1793130", "title": "Limosa haemastica", "text": "La pittima dell'Hudson (Limosa haemastica ) \u00e8 un grosso uccello trampoliere della famiglia degli Scolopacidi.\nDescrizione.\nLa pittima dell'Hudson misura 37\u201342\u00a0cm di lunghezza. Il becco, rosa, \u00e8 di lunghezza pari o superiore a 8\u00a0cm. Pesa 195-358 g. Le zampe, piuttosto lunghe, sono nere. Il petto e i fianchi sono fittamente striati, e l'addome \u00e8 ricoperto da bei motivi ondulati. Il groppone \u00e8 bianco. La coda, nera, \u00e8 marcata da strisce bianche. Le regioni superiori sono screziate di marrone. La livrea estiva del maschio presenta il petto e il ventre di colore marrone scuro. Le femmine sono di colore pi\u00f9 scuro. In inverno il piumaggio della parte posteriore e del petto di ambo i sessi \u00e8 grigio brillante. In volo, sono ben visibili delle strisce nere sotto le copritrici delle ali. Il richiamo risuona come una sorta di melodico \"tawit\".\nDistribuzione e habitat.\nIl territorio di nidificazione della pittima dell'Hudson comprende l'Alaska meridionale (ad esempio la zona dello stretto di Cook), probabilmente anche l'Alaska occidentale (come la zona dello stretto di Kotzebue e della baia di Norton) e il bacino del Mackenzie, le regioni nord-occidentali della Columbia Britannica e le coste della baia di Hudson. In primavera migra verso le Grandi Pianure. I territori di svernamento si trovano nella Terra del Fuoco e nelle isole Falkland; ogni autunno, migliaia di esemplari si riuniscono nella baia di James, per poi volare senza mai fermarsi fino al Sudamerica. Predilige le spiagge e gli stagni della prateria. Trascorre l'estate nella tundra artica.\nBiologia.\nDurante il periodo invernale le pittime dell'Hudson vivono in piccoli stormi, composti solamente da raggruppamenti formati al massimo da 30 esemplari. Negli altri periodi dell'anno, tuttavia, questi uccelli sono solitari; nidificano sul terreno e i maschi combattono tra loro per i propri territori. Il nido \u00e8 ben nascosto nelle zone paludose. La femmina depone generalmente quattro uova. Entrambi i genitori si prendono cura dei pulcini, che sono molto precoci e imparano a procacciarsi il cibo da soli poco tempo dopo la nascita. All'et\u00e0 di un mese volano via. Questi trampolieri vanno in cerca di cibo, costituito da insetti e crostacei, nelle acque poco profonde.\nConservazione.\nNel XIX secolo la pittima dell'Hudson era ancora un uccello molto comune, ma in seguito alla caccia incontrollata essa si ridusse cos\u00ec tanto di numero da scomparire, negli anni '20, da molte zone del suo areale. La popolazione attuale, tuttavia, si \u00e8 stabilizzata intorno alle 50.000 coppie. Indipendentemente da ci\u00f2, il prosciugamento delle zone umide, il disturbo antropico e l'inquinamento costituiscono ancora dei fattori di minaccia per la specie, dal momento che circa l'80% dell'intera popolazione si riproduce solamente in poche aree."}
{"id": "1793137", "revid": "2194416", "url": "https://it.wikipedia.org/wiki?curid=1793137", "title": "Corte d'assise d'appello", "text": "La corte d'assise d'appello, in alcuni ordinamenti giuridici di civil law, quali quelli della Francia e dell'Italia, \u00e8 il giudice competente in appello per i processi penali rientranti in primo grado nella competenza della corte d'assise.\nNel mondo.\nItalia.\nIn Italia la corte d'assise d'appello giudica a seguito di impugnazione delle sentenze emesse in primo grado dalla corte d'assise oppure dal giudice dell'udienza preliminare che abbia giudicato nelle forme del giudizio abbreviato su delitti la cui cognizione \u00e8 normalmente devoluta alla corte d'assise. Contro le sue sentenze \u00e8 dato ricorso alla Corte Suprema di Cassazione.\nLa corte d'assise d'appello \u00e8 costituita da due giudici togati e sei giudici popolari. La sua circoscrizione coincide con quella della corte d'appello, di cui pu\u00f2 essere considerata una sezione specializzata.\nSvizzera.\nCon l'entrata in vigore del Codice di diritto processuale svizzero il 1\u00ba gennaio 2011, solo il Cantone Ticino ha mantenuto l'istituto delle Assise. Nel Cantone Ticino la Corte di appello e di revisione penale (sezione di tre giudici del Tribunale di appello del Cantone Ticino) giudica gli appelli e le domande di revisione contro le sentenze emesse dalle Assise criminali. Contro le sue sentenze \u00e8 dato ricorso in materia penale al Tribunale federale svizzero con sede a Losanna.\nIn questi casi la Corte di appello e di revisione penale \u00e8 costituita da tre giudici del Tribunale di appello e quattro assessori giurati di appello (pi\u00f9 due assessori-giurati a titolo di supplenti). La sua giurisdizione si estende all'intero Cantone Ticino"}
{"id": "1793144", "revid": "112186196", "url": "https://it.wikipedia.org/wiki?curid=1793144", "title": "15P/Finlay", "text": "La Cometa Finlay, formalmente 15P/Finlay, \u00e8 una cometa periodica del Sistema solare, appartenente alla famiglia cometaria di Giove, scoperta da William Henry Finlay dall'Osservatorio del Capo il 26 settembre 1886.\nLa prima orbita parabolica fu calcolata nel 1886 e furono trovate alcune similarit\u00e0 con quella della cometa allora perduta C/1844 Q1 (de Vico) del 1844. Lewis Boss del \"Dudley Observatory\" di Schenectady raffin\u00f2 l'orbita tenendo conto delle perturbazioni planetarie, giungendo alla conclusione che le due comete non potessero essere lo stesso oggetto.\nIl ritorno del 1899 non fu osservato, mentre quello del 1906 fu particolarmente fortunato. La cometa transit\u00f2 a 0,27\u00a0UA dalla Terra raggiungendo la sesta magnitudine. Nel 1910 un incontro ravvicinato con Giove (0,45\u00a0UA) alter\u00f2 l'orbita, incrementando leggermente il periodo orbitale. Ci\u00f2 determin\u00f2 che nel 1919 la cometa si present\u00f2 in anticipo rispetto alle previsione e fu classificata come una \"nuova\" cometa, scoperta da T. Sasaki dell'Osservatorio di Kyoto il 25 ottobre.\nLa magnitudine della cometa \u00e8 diminuita dopo il 1926 ed \u00e8 solo dal 1953 che la cometa \u00e8 stata osservata ad ogni suo ritorno.\nNel 1993 e nel 2004 sono avvenuti incontri ravvicinati tra la cometa e Giove che hanno ridotto la distanza dal Sole raggiunta al perielio. Sono attese quindi apparizioni che mediamente mostreranno un incremento nella magnitudine raggiunta dalla cometa.\nAttivit\u00e0 meteorica correlata.\nSi \u00e8 ipotizzato che il meteorite di Murchison possa essere correlato con la cometa Finlay.\n\u00c8 stato previsto che gli incontri tra la Terra e la cometa possano originare sciami meteorici nel periodo compreso tra il 2001 ed il 2050, negli anni corrispondenti al passaggio al perielio della cometa.\nA seguito di due outburst accaduti tra la fine 2014 e l'inizio del 2015 alcuni ricercatori hanno formulato la previsione di una possibile pioggia meteorica il 6-7 ottobre 2021 con radiante nella costellazione australe dell'Ara, con uno ZHR di 5\u201350 e velocit\u00e0 delle meteore di 10,7 km/s ."}
{"id": "1793148", "revid": "1718925", "url": "https://it.wikipedia.org/wiki?curid=1793148", "title": "La signora Frola e il signor Ponza, suo genero", "text": "La signora Frola e il signor Ponza, suo genero \u00e8 una novella di Luigi Pirandello pubblicata nel 1917 nella raccolta \"E domani, luned\u00ec...\".\nTutta la novella \u00e8 intesa a sostenere la tesi che la verit\u00e0 \u00e8 nascosta nei cuori dei personaggi, elemento ricorrente in varie opere di Pirandello. Infatti, sia la signora Frola sia il genero si esprimono con argomentazioni assennate e fondate; dunque, se uno dei due dice la verit\u00e0, l'altro dev'essere per forza pazzo.\nQuesta tesi viene poi calata in un pettegolo e angusto mondo di provincia, nei cui paesi tutti conoscono tutti e ogni stranezza diventa il problema dell'intera popolazione.\nTutte le donne che compaiono in \"Cos\u00ec \u00e8 (se vi pare)\", trasposizione teatrale della novella, non possono accettare questo concetto, che invece viene sostenuto da Lamberto Laudisi, personaggio appunto inserito da Pirandello per dar voce alle sue idee, anche con un dialogo con la sua immagine allo specchio. Sar\u00e0 proprio lui, che sostiene che ognuno ha una propria verit\u00e0, ad aver ragione alla fine, quando la giovane donna dir\u00e0: \u00abper me, io sono colei che mi si crede\u00bb.\nLa considerazione della signora Frola e del signor Ponza della pazzia dell'altro non \u00e8 maligna ma pietosa: ognuno \u00e8 dispiaciuto per l'altro e, secondo la propria verit\u00e0, fa di tutto per aiutarlo. Ci\u00f2 \u00e8 dovuto al fatto che entrambi credono di possedere la vera realt\u00e0, che per\u00f2, secondo l'idea di Pirandello, non \u00e8 unica e quindi nessuno potr\u00e0 mai esserne padrone.\nIntrisa, soprattutto la rappresentazione teatrale, di una morale: bisogna sempre rispettare il pensiero e il dolore di ognuno.\nDalla novella al teatro.\n\"La signora Frola e il signor Ponza, suo genero\" viene poi ripresa nel dramma \"Cos\u00ec \u00e8 (se vi pare)\", esempio di passaggio dalla novella al teatro.\nIl racconto e la sua trasposizione teatrale hanno una trama di fondo in comune e i personaggi principali sono gli stessi, ma lo sviluppo della narrazione si differenzia, soprattutto nella seconda parte della rappresentazione. Per prima cosa i commenti del narratore vengono assegnati a un personaggio principale del teatro, Lamberto Laudisi, per altro non presente nella novella, e i dialoghi fra i personaggi che conoscono entrambi i punti di vista sono molto pi\u00f9 frequenti in \"Cos\u00ec \u00e8 (se vi pare)\", anche se riprendono sempre idee e pensieri gi\u00e0 espressi nel racconto originale.\nNella seconda parte della rappresentazione si trovano anche due incontri tra la signora Frola e il genero, il primo programmato dalle signore di Valdana e il secondo involontario, che non sono presenti nella novella. Il finale di \"Cos\u00ec \u00e8 (se vi pare)\", inoltre, \u00e8 caratterizzato dalla comparsa in scena della prima o seconda moglie del signor Ponza, personaggio che, invece, ha un ruolo marginale in \"La signora Frola e il signor Ponza, suo genero\"."}
{"id": "1793154", "revid": "54193", "url": "https://it.wikipedia.org/wiki?curid=1793154", "title": "Antigono I", "text": ""}
{"id": "1793205", "revid": "124311943", "url": "https://it.wikipedia.org/wiki?curid=1793205", "title": "Limosa lapponica", "text": "La pittima minore (Limosa lapponica, Linnaeus 1758) \u00e8 un uccello della famiglia degli Scolopacidae.\n\u00c8 considerato l'uccello migratore che compie il tragitto pi\u00f9 lungo senza effettuare soste: fino a 11.680\u00a0km dall'Alaska alla Nuova Zelanda (e viceversa). Questa distanza \u00e8 anche la maggiore coperta da qualsiasi animale senza alimentarsi lungo il tragitto.\nSistematica.\n\"Limosa lapponica\" ha tre/cinque sottospecie:\nDistribuzione e habitat.\nQuesta pittima ha un vastissimo areale: vive in tutta l\u2019Europa settentrionale, in tutta l'Asia, in gran parte dell'Oceania e dell'Africa, in Alaska, nel Canada settentrionale e occidentale, negli Stati Uniti d'America occidentali, in Messico e in Brasile. \u00c8 accidentale in alcuni stati interni dell'Africa come Mali, Zimbabwe e Repubblica Democratica del Congo, negli stati balcanici, su Malta, Mauritius, Riunione, Isole Vergini americane e su molte isole dell'Oceano Atlantico."}
{"id": "1793216", "revid": "83531", "url": "https://it.wikipedia.org/wiki?curid=1793216", "title": "Santa Morte", "text": "Nostra Signora della Santa Morte (in lingua originale Nuestra Se\u00f1ora de la Santa Muerte), o semplicemente Santa Morte (\"Santa Muerte\"), \u00e8 una divinit\u00e0 messicana di origini pre-colombiane, il cui culto si \u00e8 diffuso in maniera significativa\u2014riemergendo \"come un fiume carsico\"\u2014a partire dagli anni 2000, coinvolgendo oggi tra i 10 e i 12 milioni di adepti in Messico e nelle altre aree ispanofone dell'America Latina. \nDeriva dalla dea azteca della morte Mictecacihuatl, abbigliata nello stile delle donne dell'Europa medievale, come le statue delle sante della religione cattolica.\nLa Santa Muerte appare generalmente come una figura scheletrica femminile, vestita con una lunga veste con in mano uno o pi\u00f9 oggetti, di solito una falce e un globo. La sua veste pu\u00f2 essere di vari colori, poich\u00e9 le immagini della figura variano ampiamente da devoto a devoto e in base alla funzione del rito che le \u00e8 tributato. \nPoich\u00e9 il culto della Santa Muerte era clandestino fino al XX secolo, la maggior parte delle preghiere e altri riti sono stati tradizionalmente celebrati privatamente . Dall'inizio del XXI secolo, specialmente a Citt\u00e0 del Messico sono nate nuove organizzazioni religiose rendendo quindi pubblico questo culto .\nNomi.\nIl nome spagnolo della divinit\u00e0, \"Santa Muerte\", pu\u00f2 essere tradotto \"Santa Morte\". Una variante di questo \u00e8 \"Sant\u00edsima Muerte\", che \u00e8 tradotto come \"Morte Santissima\", e i devoti spesso la chiamano \"Sant\u00edsima Muerte\" durante i loro rituali. \nLa Santa Muerte \u00e8 anche conosciuta con una grande variet\u00e0 di altri epiteti: la Signora Scheletrica (\"la Flaquita\" o \"la Flaca\"), la Signora Ossuta (\"la Huesuda\"), la Dama Potente (\"la Dama Poderosa\"), la Signora Bianca (\"la Se\u00f1ora Blanca\"), la Signora Nera (\"la Se\u00f1ora Negra\"), la Bella Fanciulla (\"la Ni\u00f1a Bonita\"), la Signora delle Ombre (\"la Se\u00f1ora de las Sombras\"), la Bella Signora Sebastiana (\"la Do\u00f1a Bella Sebastiana\").\nStoria.\nLe origini della Nostra Signora della Santa Morte affondano con tutta probabilit\u00e0 nel culto azteco a Mictecacihuatl, dea della morte, dell'oltretomba e della rinascita. Sono possibili anche influenze dalla religione yoruba di origine africana, pure diffusa in Sudamerica. L'iconografia della Santa Muerte \u00e8 invece un adattamento degli abiti femminili tradizionali dell'Europa medievale, stile comune alle statue delle sante cattoliche diffuso in Sudamerica con la cultura dei conquistatori ispanici.\nNarrazione popolare dell'apparizione negli anni 1960.\nUna leggenda popolare, tramandata oralmente, narra dell'apparizione della \"Madonna Morte\" di fronte a un popolano della zona di Veracruz negli anni 1960, chiedendo a questi di diffonderne il culto, spiegando che in virt\u00f9 dei sacrifici fatti dall'intero popolo messicano ella concedeva loro speciale grazia e protezione. Un culto \"popolare\" quindi, non \"organizzato\", senza \"ministri\" n\u00e9 \"chiesa\" almeno fino al 2002.\nCaratteristiche del culto.\nNostra Signora della Santa Morte in vari colori.\nSono diffuse versioni della Santa Morte con abito di colore diverso: \"nera\", \"rossa\", \"verde\", \"bianca\", \"gialla\" e \"dorata\". A volte anche argentea, blu-celeste, o viola. A seconda dei suoi diversi colori \u00e8 considerata portatrice di poteri di diversa efficacia. Per esempio: rossa per l'amore; verde per il lavoro o problemi giuridico-legali; gialla per il denaro, e cos\u00ec via.\nVarianti classiche ed esoteriche.\nOltre a quella dei \"colori\", sembra esista anche un altro tipo di distinzione. La Santissima (come amano chiamarla i suoi devoti) avrebbe due tipi principali di rappresentazioni: quella classica, con bilancia, falce e a volte globo in mano, e quella esoterica, con la clessidra e la marionetta, a rappresentanza simbolica del suo ruolo fatidico nel conteggio del tempo umano e della vita in generale.\nLuoghi di culto.\nIl principale luogo di culto si trova a Tepito, considerato uno fra i quartieri pi\u00f9 pericolosi di Citt\u00e0 del Messico. Attorno all'altare della \"Santa\" vengono lasciate numerose offerte, in particolare gioielli preziosi, soldi, frutti, caramelle, sigarette e birra. Il culto della \"Santa Morte\" accetta apertamente l'aborto, l'uso del preservativo, ammette travestiti e transessuali nella sua chiesa e molti LGBT messicani la pregano affinch\u00e9 li protegga dall'omofobia e dall'intolleranza.\nPericolosit\u00e0 del culto.\nSecondo la credenza popolare, invocarla o votarsi ad essa senza un valido motivo, sarebbe considerato un atto estremamente pericoloso se compiuto in maniera superficiale ed effimera. Si pensa che il castigo per un simile gesto, cos\u00ec come per una promessa fatta non mantenutale, verrebbe ad essere la morte, non propria, ma di una persona cara. Si crede che la Santa Muerte sia estremamente gelosa.\nAssociazione con i narcotrafficanti.\nUno degli aspetti per il quale il governo messicano sembri si trovi pi\u00f9 in difficolt\u00e0 all'accettazione ufficiale e formale di questa religione-culto riguarda la presunta fede e appartenenza di singoli membri, a volte anche importanti, al campo delinquenziale e del narcotraffico."}
{"id": "1793219", "revid": "1869172", "url": "https://it.wikipedia.org/wiki?curid=1793219", "title": "The Best of Mandy Moore", "text": "The Best of Mandy Moore \u00e8 il primo Greatest Hits della cantante statunitense Mandy Moore uscito nel 2004."}
{"id": "1793223", "revid": "1632387", "url": "https://it.wikipedia.org/wiki?curid=1793223", "title": "The Goddess Temple", "text": "The Goddess Temple \u00e8 l'album di debutto della band italiana Arachnes, pubblicato nel 1998.\nTracce.\nNel 2001 viene ristampato The Goddess Temple, l'album di debutto della band italiana, in digipack con copertina diversa e quattro bonus tracks (un inedito, due estratti da Parallel Worlds, l'uno l'intro dell'altro, ed un brano preso dall'edizione brasiliana del gi\u00e0 citato album: la cover di Flash Of The Blade degli Iron Maiden)"}
{"id": "1793225", "revid": "110157", "url": "https://it.wikipedia.org/wiki?curid=1793225", "title": "Wild Hope", "text": "Wild Hope \u00e8 il settimo album della cantante statunitense Mandy Moore, uscito nel 2007.\n\u00c8 il primo album della cantante ad essere scritto da lei stessa.\nNella settimana d'uscita l'album vende oltre 25.000 copie.\nDall'uscita ad oggi l'album vende circa 220.000 copie.\nL'album rispecchia l'evoluzione artistica della cantante e riceve critiche positive.\nIl primo singolo \u00e8 \"Extraordinary\", che mostra la stessa Moore con sonorit\u00e0 pi\u00f9 mature a differenza dei suoi precedenti singoli.\nIl singolo riscuote un discreto successo negli USA e viene anche inserito nella colonna sonora del film \"Georgia rule\".\nIl disco viene descritto come un ritorno da parte della Moore nel mondo della musica, dopo un'assenza prolungata di circa quattro anni a causa della carriera cinematografica dell'artista.\nIl secondo singolo \u00e8 \"Nothing That you are\", con sonorit\u00e0 pi\u00f9 vicine al Rock-Country-Pop, non riscuote alcun successo in America.\nLa stessa cantante ha dichiarato di aver scritto la canzone per la fine della sua relazione con il tennista statunitense Andy Roddick, una storia d'amore durata altre due anni."}
{"id": "1793226", "revid": "36426", "url": "https://it.wikipedia.org/wiki?curid=1793226", "title": "Otto di Guardia e Balia", "text": "Gli Otto di Guardia e Bal\u00eca, o anche i Signori Otto, erano un'antica magistratura fiorentina che attendeva agli affari criminali e di polizia della Repubblica di Firenze prima e del granducato poi.\nStoria.\nGi\u00e0 nel 1353 era stata data \"bal\u00eca\" a otto cittadini perch\u00e9 trovassero il modo di reprimere e punire gli episodi criminali, soprattutto quelli violenti, che avvenivano in citt\u00e0. Gli otto saggi stabilirono che si dovessero nominare quattro ufficiali di polizia ma forestieri, cio\u00e8 che fossero originari di luoghi posti ad almeno quaranta miglia dalla citt\u00e0 di Firenze, e affidare a ciascuno di loro un notaio e cinquanta famigli, sbirri, che in uniforme avrebbero dovuto pattugliare la citt\u00e0 e piantonare le chiese per evitare che i rei vi si rifugiassero e chiedessero diritto d'asilo.\nL'istituzione della magistratura degli \"Otto di Balia\" vera e propria avvenne nel 1376 quando Firenze era impegnata nella Guerra degli Otto Santi e l'ordine pubblico divenne una priorit\u00e0 assoluta. Gli Otto, con mandato giudiziario o \"bal\u00eca\", si riunivano in Santa Maria Novella insieme ad altri sedici consiglieri per discutere ed adottare ordinanze in tema di sicurezza ma non poterono nulla per evitare lo scoppio del tumulto dei Ciompi che travolse anche loro perch\u00e9 \u00abtroppo licenziosamente governandosi e volendo impor leggi alla Signoria, essendo Gonfaloniere Michele di Lando, non potendo patire tanta audacia, avendo comandato che uscissero di palagio, e non essendo ubbidito, due di essi fieramente con la spada percosse, e gi\u00f9 per la scala perseguit\u00f2 e fece metter prigioni; e da Francesco di Chele rigattiere, che nel gonfalonierato successe fu tolta loro ogni autorit\u00e0\u00bb.\nAl loro posto, il 2 settembre 1378, furono ricostituiti non gli Otto di Balia ma gli \"Otto di Guardia\", con semplice mandato di polizia giudiziaria, che dovevano sorvegliare la citt\u00e0 e il contado e prevenire che avvenissero nuove ruberie e nuovi disordini. Solo il 18 settembre del 1380, con Carlo di Durazzo che, in marcia su Napoli, si era fermato ad Arezzo, temendo che potesse allearsi con gli esuli ghibellini e attaccare Firenze, furono creati gli \"Otto di Guardia e di Balia\", riunendo in una istituzione sola tutta la gestione dell'ordine pubblico della Repubblica per renderne maggiore la rapidit\u00e0 d'intervento e poter gestire meglio l'emergenza. Rimasero tali anche dopo lo scampato pericolo. Da allora i magistrati degli Otto, tutti elettivi, restavano in carica quattro mesi e dovevano essere riconfermati al principio del terzo mese dalla nuova Signoria entrante.\nPoi, nel corso del tempo, da semplici questori e prefetti, con l'abolizione dei tribunali delle Arti e di varie corti criminali minori, gli Otto furono incaricati non solo di reprimere ma anche di giudicare rei e reati divenendo dunque la pi\u00f9 importante magistratura giudiziaria di Firenze.\nPer questo, nonostante il declino delle istituzioni comunali e la rapida ascesa delle signorie, gli Otto di Balia e di Guardia furono una delle istituzioni della Repubblica che maggiormente si opposero al crescente assolutismo dei Medici, come conferma, anche se molto tra le righe per ovvie ragioni, Francesco Guicciardini. \nDecadenza.\nCosimo I, memore di quello che era successo sotto Lorenzo, nel 1532 ridusse la loro giurisdizione alla sola Firenze e rispettivo territorio, nonostante rimanessero di loro esclusiva competenza tutti i reati contro lo Stato e contro la famiglia Medici pi\u00f9 gli affari ebraici. Mantenne altres\u00ec quella che ormai era diventata una farsa ovvero l'elettivit\u00e0 dei magistrati ma volle che i loro nomi venissero estratti a sorte, dall'apposito ufficio della Segreteria delle Tratte [a sorte], tra i cittadini eleggibili cio\u00e8 coloro che facevano parte del Senato dei Quarantotto e del Consiglio dei Duecento, tanto ormai questi fossili delle istituzioni republicane erano tutti saldamente controllati dai suoi partigiani. Naturalmente ogni nominativo richiedeva la sua approvazione. E ancora, per tenerli maggiormente sotto controllo, li trasfer\u00ec al Bargello visto che ormai, sotto la sua signoria, del podest\u00e0 non ce n'era pi\u00f9 bisogno.\nCiononostante gli Otto davano ancora qualche segno di resistenza e allora il granduca nel 1558 li licenzi\u00f2 tutti e impose alcuni criteri per la nomina dei magistrati. Perch\u00e9 prima per entrare negli Otto, a parte l'et\u00e0 minima di 30 anni, non veniva richiesto nient'altro, neppure una rudimentale conoscenza giuridica o una elementare esperienza legale. Cosimo invece stabil\u00ec che i nuovi magistrati, pur potendo essere anche totalmente digiuni di giurisprudenza, dovevano per\u00f2 quantomeno essere uomini della massima fedelt\u00e0 alla corona e dotati di una buona dose di servilismo e assenza di scrupoli. E infatti emblematico, in questo senso, \u00e8 il caso delle prime infornate dei nuovi Otto, primo tra tutti quello di Lorenzo Corboli.\nPer questo, anche se pi\u00f9 di due secoli dopo, nel 1777 Pietro Leopoldo li sciolse sostituendoli con un pi\u00f9 giudiziariamente competente Supremo Tribunale di Giustizia, mentre i compiti di polizia vennero affidati ai Capitani di Parte Guelfa.\nLapidi.\nA Firenze, ma anche in altre citt\u00e0 toscane, \u00e8 facile trovare ancora lapidi con le varie delibere all'ordine pubblico dei Signori Otto, risalenti soprattutto al Sei e al Settecento. Vi si leggono numerosi divieti, soprattutto nei pressi di chiese e monasteri, dove vietavano rumori e giochi dei fanciulli per preservarne la quiete e il decoro.\nColpisce in queste lapidi innanzitutto la diffusione, che testimonia il notevole grado di alfabetizzazione della popolazione, e la severit\u00e0 delle pene \"rigorose\", che dovevano avere un carattere anche intimidatorio. Le pene erano quasi sempre subordinate a un impreciso \"arbitrio dei magistrati\", oppure erano specificate. Per infrazioni che oggi sembrerebbero minime, come gli schiamazzi o i giochi dei bambini, si rischiava, per chi non poteva pagare gli scudi della multa, la cattura o anche la tortura dei tratti di fune, che consisteva nel legare al malcapitato le mani dietro la schiena e poi di appenderlo per i polsi a una carruccola che lo issava per un certo numero di \"tratti\" provocando danni anche permanenti alle articolazioni delle braccia.\nTra le targhe fiorentine pi\u00f9 curiose ci sono:"}
{"id": "1793227", "revid": "110157", "url": "https://it.wikipedia.org/wiki?curid=1793227", "title": "Candy (album Mandy Moore)", "text": "Candy \u00e8 il sesto album della cantante statunitense Mandy Moore, uscito nel 2005."}
{"id": "1793230", "revid": "1632387", "url": "https://it.wikipedia.org/wiki?curid=1793230", "title": "The Rock Vol.60", "text": "The Rock Vol.60 \u00e8 un album della band progressive italiana Arachnes, pubblicato nel 1999. Il disco \u00e8 un'edizione speciale, versione strumentale di The Goddess Temple, utilizzata solamente per televisione e cinema."}
{"id": "1793231", "revid": "110157", "url": "https://it.wikipedia.org/wiki?curid=1793231", "title": "Coverage", "text": "Coverage \u00e8 il quarto album della cantante statunitense Mandy Moore, uscito nel 2003.\nL'album in questione presenta canzoni \"Remake\" degli anni 70-80.\nNella settimana di lancio si posiziona al 14# posto della Billboard Hot 200 vendendo pi\u00f9 di 54.000 copie. \nIl single di lancio \u00e8 \"Have a little faith in me\". \u00c8 il primo album di Mandy Moore a non ricevere nessun premio, a differenza dei primi tre. \nNel mondo intero vende poco pi\u00f9 di 600.000 copie dall'uscita senza riuscire a riscuotere il successo dei tre album precedenti."}
{"id": "1793233", "revid": "287204", "url": "https://it.wikipedia.org/wiki?curid=1793233", "title": "Metamorphosis (Arachnes)", "text": "Metamorphosis \u00e8 un extended play degli italiani Arachnes, pubblicato nel 1998."}
{"id": "1793235", "revid": "767487", "url": "https://it.wikipedia.org/wiki?curid=1793235", "title": "Mandy Moore (album)", "text": "Mandy Moore \u00e8 il terzo album della cantante statunitense Mandy Moore, uscito nel 2001.\nQuest'album vende pi\u00f9 di un milione di copie nel mondo venendo premiato con il disco d'oro in America e ben quattro dischi di platino in Asia. \nDa questo album furono estratti diversi singoli: \"In My Pocket\", un pezzo dal suono indie a met\u00e0 via tra il teen-pop e la dance, \"Crush\", una dolce ballata, \"Cry\"; gli ultimi singoli furono \"Saturate Me\" e \"17\".\nIl singolo \"In My Pocket\" allontan\u00f2 l'immagine della lolita adottata dalla cantante fino a poco tempo prima, lasciando spazio ad un lato pi\u00f9 sexy della stessa; venne premiato con il disco d'oro in Australia. Nemmeno \"Crush\" riscosse particolari consensi, ad eccezione di Australia ed Asia; il video, invece, fu molto popolare nella trasmissione americana TRL. Il singolo \"Cry\" riscuote un notevole successo in Asia e rimane una della canzoni pi\u00f9 significative nella carriera della Moore poich\u00e9 venne anche inserita nella colonna sonora del film \"I passi dell'amore\" in cui lei stessa recitava."}
{"id": "1793236", "revid": "287204", "url": "https://it.wikipedia.org/wiki?curid=1793236", "title": "Coenocorypha aucklandica", "text": "Il beccaccino subantartico (Coenocorypha aucklandica, Gray 1845) \u00e8 un uccello della famiglia degli Scolopacidae.\nSistematica.\n\"Coenocorypha aucklandica\" ha sei sottospecie:\nDistribuzione e habitat.\nQuesto uccello \u00e8 endemico della Nuova Zelanda, ma le sottospecie \"C. aucklandica barrierensis\", che abitava l'Isola del Nord, e \"C. aucklandica iredalei\", che abitava l'Isola del Sud, sono estinte. \"C. aucklandica aucklandica\" vive nelle Isole Auckland; \"C. aucklandica huegeli\" vive nelle Isole Snares; \"C. aucklandica meinertzhagenae\" nelle Isole Antipodi; e \"C. aucklandica\" subsp., scoperta nel 1997, nelle Isole Campbell."}
{"id": "1793237", "revid": "767487", "url": "https://it.wikipedia.org/wiki?curid=1793237", "title": "I Wanna Be with You (album Mandy Moore)", "text": "I Wanna Be with You \u00e8 il secondo album della cantante statunitense Mandy Moore, uscito nel 2000.\nViene premiato con il \"Disco D'oro\" vendendo 800.000 copie solo negli Stati Uniti e pi\u00f9 di due milioni nel mondo intero.\nIl singolo che venne lanciato a livello mondiale \u00e8 \"I Wanna Be With You\" che ottenne buone critiche, colonna sonora del film \"Center Stage\" e venne certificato Disco d'oro in Australia.\nAll'interno dell'album in questione sono presenti le \"Hits\" dell'album \"So Real\" oltre alle nuove canzoni e remix."}
{"id": "1793238", "revid": "287204", "url": "https://it.wikipedia.org/wiki?curid=1793238", "title": "Parallel Worlds", "text": "Parallel Worlds \u00e8 il terzo studio album della band progressive italiana Arachnes, pubblicato nel 2001."}
{"id": "1793240", "revid": "1305772", "url": "https://it.wikipedia.org/wiki?curid=1793240", "title": "Sor Capanna", "text": "Personaggio popolare sia della Roma umbertina sia di quella del primo '900, soleva commentare gli avvenimenti d'attualit\u00e0 improvvisando delle strofette dalla caratteristica melodia, composte da cinque endecasillabi due ottonari e un quinario in rima met\u00e0 alternata e met\u00e0 baciata \"(ABAB ccdD)\", accompagnandosi con la chitarra. La sua produzione, per le caratteristiche di immediatezza e di forte presa emotiva sul pubblico, god\u00e9 e continua a godere di notevole fortuna, sia in ambito schiettamente musicale, con le interpretazioni di Ettore Petrolini, Romolo Balzani, Claudio Villa o Alvaro Amici, sia in ambito politico, per via delle strumentalizzazioni che ne furono fatte nel corso del tempo dalle pi\u00f9 diverse parti politiche, dagli squadristi ai sessantottini.\nBiografia.\nFiglio di Luigi Capanna, \"pastarellaro\", e di Maria Rezzonico, sigaraia presso la fabbrica dei tabacchi di piazza Mastai, Pietro nacque al civico 47 di via Luciano Manara nel rione di Trastevere, dove in giovent\u00f9 esercit\u00f2 vari mestieri: fu prima banchista di macellaio, poi ceraiolo alla Lungara. Dopo alcuni anni per\u00f2 la vampa della caldaia in ebollizione gli procur\u00f2 una grave congiuntivite, che lo rese quasi cieco e lo costrinse a portare degli enormi occhiali affumicati (empirico rimedio praticato in quei tempi) e ad abbandonare il suo lavoro.\nSi mise a fare il posteggiatore nelle osterie: la facile vena poetica e lo spiccato senso del ridicolo gli consentivano di improvvisare sferzanti satire sulla spicciola quotidianit\u00e0 come sui mutamenti di costume in atto nella societ\u00e0 dell'epoca, o sui politici pi\u00f9 in vista. Altre volte si appostava dinanzi all'osteria, o ad una bottega, verso le quali sarebbero state dirette le sue pepate \"botte\", riguardanti il gestore, la \"qualit\u00e0\" dei suoi prodotti, o il loro prezzo: riprendeva cos\u00ec una tradizione che era stata gi\u00e0 di \"Ghetanaccio\".\nCominci\u00f2 ad essere richiesto anche in piccoli teatri, come l'Alcazar di via dei Coronari, popolare caff\u00e8-concerto a un passo dalla malfamata via di Panico, territorio dove allora spadroneggiavano i bulli di quartiere, in cui il sor Capanna fece il suo debutto sulle scene. Si present\u00f2 al pubblico accompagnato da un caratterista comico romanesco noto come \"Ciancaribella\", che gli faceva da spalla.\nDivent\u00f2 molto popolare. Come riferiva nel 1914 sulla \"Rassegna contemporanea\" il futurista Giuseppe Zucca:\nDecise cos\u00ec di formare una sua compagnia itinerante. Con questa si esibiva indossando le vesti di un Rugantino \"pasquinesco, faceto, satirico, piuttosto nipote di Cassandrino, che fratello di Marco Pepe\", con parrucca, feluca e scarpe di copale. Girava per Roma su di un carro, che gli fungeva da palcoscenico ambulante, trainato da un malandato cavallo. Sul carro montavano, insieme con lui, sua moglie Augusta Sabbadini, nelle vesti di una corpulenta e greve Nina che gli rispondeva e lo accompagnava nel canto, e dal resto della sua compagnia: Cesare Palombini, detto \"Caruso\", Giovanni Giovannini, detto \"er Comparetto\" e Gallo Galli, \"Galletto\", che li accompagnavano suonando il mandolino e l'organetto. Teresa Palombini, scherzosamente presentata come la \"Tetrazzini\", e Francesca Pappagallo, la \"Bellincioni\" facevano da coriste.\nQuesto apparato non venne tuttavia impiegato sempre dal \"sor Capanna\", che invece lo adoperava soprattutto in tempo di carnevale; di solito girava a piedi, vestendo alla borghese, con giacca, cravatta e l'immancabile bombetta. Durante l'esecuzione, un aiutante, munito di bacchetta, indicava su un tabellone al pubblico il disegno che illustrava il brano in questione.\nGli argomenti preferiti erano il costo della vita, la condizione femminile, la disoccupazione, la guerra (di Libia, ma anche la prima guerra mondiale con le sue vicende di arricchimenti e imboscamenti), l'attualit\u00e0:\nMor\u00ec in una corsia del policlinico Umberto I a soli cinquantasei anni. Il comune di Roma gli ha dedicato una piazza (piazza Sor Capanna), sulla via Casilina, all'altezza del quartiere di Torre Spaccata.\nIl rapporto con Petrolini.\nParecchi dei suoi \"stornelli\", che avevano grande seguito popolare, servirono di ispirazione ad altri cantastorie e artisti di tabarin e di teatro:\nTra gli ammiratori del sor Capanna non vi erano soltanto \"comicattoli di secondo e terzo ordine\". Lo stesso Ettore Petrolini, che chiamava Pietro Capanna \"il mio maestro\", realizz\u00f2 una sua fortunata macchietta (quella del \"Sor Capanna\" appunto) incentrandola sul grande cantastorie romano. Sull'onda del successo di questa macchietta, se ne realizz\u00f2 anche un'incisione discografica, che propag\u00f2 cos\u00ec la fama del personaggio fuori dai confini locali e valse a Petrolini un certo guadagno. Il Sor Capanna, che ne era ovviamente al corrente data la profonda amicizia tra i due, anzich\u00e9 accusarlo di plagio prendeva la cosa con paterna bonomia:\nDei numerosi stornelli che Petrolini compose alla maniera del sor Capanna, il pi\u00f9 noto venne improvvisato dallo stesso Petrolini in seguito ad un episodio verificatosi al Teatro Sala Umberto di Roma quando, com'era allora d'abitudine, l'orchestra inton\u00f2 la \"Marcia Reale\" prima dell'inizio dello spettacolo ed il pubblico presente in sala si alz\u00f2 in piedi in segno di rispetto, ad eccezione di un ospite di riguardo, il principe Tasca di Cut\u00f2, deputato di tendenza socialista, che rimase ostentatamente seduto.\nDurante l'intervallo della rappresentazione, Petrolini apparve sul palco truccato in modo da sembrare il Sor Capanna, con giacca, cappello e occhiali scuri, ed imbracciando una chitarra inton\u00f2 alla maniera dello scomparso poeta le seguenti rime:\n\"Appena che son\u00f2 l'inno reale\"\n\"la gente der teatro s'arz\u00f2 'n piede\"\n\"soltanto Giovannino lo speziale\"\n\"essendo socialista rest\u00f2 a s\u00e9de\"\n\"Tutti dissero \"Alla porta!\"\"\n\"Lui rispose \"Che m'importa!\"\n\"\u00c8 con piacere,\"\n\"conservo li princ\u00ecpi nel sedere.\"\"\nLo stornello caus\u00f2 un incredibile scoppio d'ilarit\u00e0 nel pubblico, che chiese e ottenne ripetuti bis, e la fuga strategica dal teatro dello sbeffeggiato nobiluomo."}
{"id": "1793241", "revid": "767487", "url": "https://it.wikipedia.org/wiki?curid=1793241", "title": "Coenocorypha pusilla", "text": "Il beccaccino delle Chatham (Coenocorypha pusilla, Buller 1869) \u00e8 un uccello della famiglia degli Scolopacidae.\nSistematica.\n\"Coenocorypha pusilla\" non ha sottospecie, \u00e8 monotipica.\nDistribuzione e habitat.\nQuesto uccello vive esclusivamente su quattro piccole isole dell'arcipelago delle Chatham."}
{"id": "1793242", "revid": "1714743", "url": "https://it.wikipedia.org/wiki?curid=1793242", "title": "Enrico d'Orl\u00e9ans (1867-1901)", "text": "Biografia.\nFiglio maggiore di Roberto d'Orl\u00e9ans, duca di Chartres, Enrico nacque ad Ham nel 1867.\nNel 1889, dietro invito di suo padre che gli pag\u00f2 le spese, inizi\u00f2 un viaggio attraverso la Siberia con destinazione il Tonchino in compagnia di Gabriel Bonvalot (1853-1933). Nel corso dei loro viaggi attraversarono la catena montuosa del Tibet ed i risultati delle loro osservazioni, presentate alla Societ\u00e0 Geografica di Parigi (e pi\u00f9 tardi incorporate nel \"De Paris au Tonkin \u00e0 travers le Tibet inconnu\", pubblicato nel 1892), gli fecero guadagnare la medaglia d'oro di quella societ\u00e0.\nNel 1892 Enrico fece un breve viaggio di esplorazione in Africa orientale, visitando il Madagascar e procedendo successivamente verso il Tonchino. Da questo punto, stabilitosi nell'Assam, riusc\u00ec a scoprire il fiume Irrawaddy, un risultato che gli valse un'altra medaglia della Societ\u00e0 Geografica di Parigi e la croce della Legion d'onore. Nel 1897 visit\u00f2 l'Abissinia e le divergenze politiche derivanti da questo viaggio portarono ad un duello contro Vittorio Emanuele di Savoia-Aosta, conte di Torino, duello vinto da Vittorio Emanuele.\nMor\u00ec a Saigon il 9 agosto 1901."}
{"id": "1793248", "revid": "1305772", "url": "https://it.wikipedia.org/wiki?curid=1793248", "title": "Osho Rajneesh", "text": "Nato Chandra Mohan Jain (hindi devanagari: \u091a\u0928\u094d\u0926\u094d\u0930 \u092e\u094b\u0939\u0928 \u091c\u0948\u0928), fu noto come Acharya Rajneesh negli anni sessanta e poi come Bhagwan Shree Rajneesh negli anni settanta e ottanta, finch\u00e9 il 7 gennaio 1989 annunci\u00f2 pubblicamente la volont\u00e0 di adottare il nome di Osho Rajneesh, che poi ridusse a Osho (dalla pronuncia \u02cc\u0259\u028a\u0283\u026a\u02c8\u00e6n\u026ak della parola inglese \"oceanic\"), in quanto per troppe persone l'epiteto Bhagwan conservava il significato di Dio.\nOsho fu professore di filosofia fino al 1966, quando abbandon\u00f2 la carriera accademica per girare il mondo come maestro spirituale. Le sue posizioni anticonformiste suscitarono scalpore e reazioni controverse. Afferm\u00f2 di aver vissuto, ventunenne, l'esperienza mistica dell'illuminazione. Inizi\u00f2 a viaggiare per l'India, a tenere discorsi e a condurre campi di meditazione. Negli anni settanta cre\u00f2 un ashram, a Pune, che arriv\u00f2 a ricevere trentamila visitatori l'anno..\nNel 1981 si trasfer\u00ec in Oregon dove fond\u00f2 una comune che fin\u00ec per collassare a causa di attivit\u00e0 illegali commesse dai suoi esponenti di spicco, denunciate pubblicamente dallo stesso Osho. Nel 1986, duramente osteggiato dal governo statunitense, torn\u00f2 in India dove le sue condizioni di salute subirono un drastico peggioramento, da lui attribuito a un avvelenamento subito nelle carceri americane. Mor\u00ec a Pune a cinquantotto anni.\nI suoi insegnamenti sincretistici sono volti al risveglio spirituale dell'individuo ed enfatizzano l'importanza della libert\u00e0, dell'amore, della meditazione, dell'umorismo e di una gioiosa celebrazione dell'esistenza, valori che egli riteneva soppressi dai sistemi di pensiero imposti dalla societ\u00e0 e dalle fedi religiose. Osho invit\u00f2 l'uomo a vivere in armonia e in totale pienezza tutte le dimensioni della vita, sia quelle interiori che quelle esteriori, poich\u00e9 ogni cosa \u00e8 sacra ed espressione del divino.\nFautore di una ribellione fondata sul senso critico e sul rifiuto di accettare qualsiasi norma di vita o valore sociale solo perch\u00e9 comunemente condivisi, manifest\u00f2 una forte avversione per le religioni organizzate e il mondo politico. Guru iconoclasta, considerava le tradizioni religiose pi\u00f9 influenti come false credenze che reprimono l'uomo e ne ostacolano la ricerca del Vero; vi furono comunque dei rapporti di stima con alcuni leader spirituali.\nLe sue idee ebbero un notevole impatto sul pensiero New Age occidentale \u2013 da cui tuttavia egli prese le distanze \u2013 e sulla controcultura ereditata dagli anni sessanta. La sua popolarit\u00e0 ha continuato ad aumentare dopo la sua morte.\nBiografia.\nInfanzia e adolescenza (1931-1950).\nOsho nacque Chandra Mohan Jain (il maggiore di undici figli di un mercante di stoffe e di sua moglie) a casa dei nonni materni a Kuchwada, un piccolo villaggio nel Distretto di Raisen del Madhya Pradesh, in India Centrale, l'11 dicembre 1931. I suoi genitori, Babulal e Saraswati, giainisti della corrente Teranpanthi, lo lasciarono vivere coi nonni materni fino all'et\u00e0 di sette anni. Questi gli concessero una grande libert\u00e0 senza imporgli alcuna educazione, esercitando cos\u00ec un'influenza intensa sul suo sviluppo caratteriale. Quando aveva sette anni mor\u00ec il nonno e torn\u00f2 a Gadarwara a vivere con i genitori. Il decesso del nonno, quello della cugina (e primo amore) Shashi, morta quindicenne di febbre tifoidea, e le previsioni di un astrologo (che gli presag\u00ec vita breve) ebbero un violento impatto su di lui. Studente ribelle e formidabile oratore, si avvicin\u00f2 all'arte (pittura, scrittura, fotografia) e a dodici anni divenne editore della rivista \"Prayas\" (Sforzo), scritta di suo pugno. In questa prima giovinezza Osho era antiteista, interessato all'ipnosi e ader\u00ec per breve tempo al socialismo e a due organizzazioni nazionaliste indiane: l'India National Army e il Rashtriya Swayamsevak Sangh. Tuttavia la sua appartenenza a tali organizzazioni fu di breve durata poich\u00e9 egli si rifiutava di accettare qualsiasi disciplina, ideologia o sistema imposti dall'esterno.\nL'illuminazione e le prime comunit\u00e0 (1951-1969).\nNel 1951, all'et\u00e0 di diciannove anni, Osho intraprese i suoi studi presso Hitkarini College di Jabalpur. In seguito a conflitti con un insegnante si trasfer\u00ec al D.N. College di Jabalpur. A causa della sua indole polemica gli venne concesso di non frequentare le lezioni (salvo in caso di esami); utilizz\u00f2 il tempo libero per lavorare come aiuto-redattore per un giornale locale. Cominci\u00f2 a parlare in pubblico durante l'incontro annuale del \"Sarva Dharma Sammelan\", organizzato a Jabalpur dalla comunit\u00e0 giainista Teranpanthi (vi partecip\u00f2 fino al 1968). Non volle sposarsi nonostante le pressioni dei genitori.\nIl 21 marzo 1953, all'et\u00e0 di ventun anni, visse, stando alle sue parole, l'esperienza mistica dell'illuminazione mentre era seduto sotto un albero nel Giardino Bhanvartal a Jabalpur. Dopo aver completato il suo baccellierato in filosofia al D.N. Jain College nel 1955, si iscrisse all'universit\u00e0 di Sagar dove consegu\u00ec un \"Master of Arts\" con lode in filosofia. Venne cos\u00ec assunto come docente al Raipur Sanskrit College, ma il vicepreside lo spinse a lasciare l'incarico e trasferirsi poich\u00e9 riteneva il suo operato nocivo per l'educazione e la moralit\u00e0 degli studenti. Dal 1958 inizi\u00f2 ad insegnare filosofia all'Universit\u00e0 di Jabalpur, prima come 'lettore' e poi, nel 1960, come professore. Conferenziere di talento, venne acclamato dai suoi colleghi come un uomo dall'intelligenza eccezionale nonostante la formazione in una piccola citt\u00e0.\nIn concomitanza con il suo lavoro universitario, Osho inizi\u00f2 a viaggiare per tutta l'India con il nome di Acharya Rajneesh (\"Acharya\" significa maestro, o guru, \"Rajneesh\" era un soprannome risalente all'infanzia), criticando apertamente il socialismo (\"l'unica cosa che pu\u00f2 socializzare \u00e8 la miseria\") e Gandhi, descritto come un socialista reazionario che adorava la povert\u00e0. Ci\u00f2 di cui l'India aveva bisogno per prosperare era invece il capitalismo, la scienza, la tecnologia e il controllo delle nascite. Attacc\u00f2 le religioni indiane ortodosse considerandole ormai superate e caratterizzate da una vuota ritualit\u00e0, e le accus\u00f2 di opprimere i seguaci con la paura della dannazione eterna e le promesse di redenzione. Queste posizioni lo resero una figura controversa ma gli assicurarono anche un seguito di fedelissimi che comprendeva ricchi mercanti e uomini d'affari. Offriva consulenze individuali sulla loro ricerca spirituale e la vita quotidiana in cambio di donazioni (prassi comune in India), e la sua attivit\u00e0 crebbe rapidamente.\nNel 1962 si ritrov\u00f2 a condurre dai tre ai dieci campi giornalieri di meditazione. Attorno al suo insegnamento nacquero i primi centri di meditazione, \"Jivan Jagruti Kendra\", chiamati in seguito il \"Movimento del Risveglio\" (\"Jivan Jagruti Andolan\"). Dopo alcune controverse conferenze che tenne nel 1966, lasci\u00f2 l'insegnamento universitario. Nel 1968, in una serie di conferenze che saranno pubblicate successivamente con il titolo \"Dal sesso all'eros cosmico\", scandalizz\u00f2 i leader ind\u00f9 con le sue affermazioni su una maggiore accettazione della sfera sessuale e venne soprannominato dalla stampa indiana \"Il guru del sesso\".\nL'anno successivo venne invitato (nonostante le perplessit\u00e0 di alcuni capi ind\u00f9) alla Seconda Conferenza Mondiale sulla religione ind\u00f9 scatenando ulteriori polemiche e affermando che \"qualsiasi religione che consideri questa vita come una valle di lacrime priva di significato incentivando pertanto l'odio verso questa esistenza, non potr\u00e0 mai essere una vera religione. La religione \u00e8 invece un'Arte che deve insegnare come godere della vita\". Osho complet\u00f2 poi il suo discorso accusando i preti di pensare unicamente al proprio tornaconto e suscitando cos\u00ec le ire dello \"shankaracharya\" di Puri, che tent\u00f2 invano di interrompere il suo intervento.\nA Bombay (1970-1974).\nDurante una meditazione pubblica, nella primavera del 1970, Osho present\u00f2 per la prima volta il suo metodo di Meditazione Dinamica. Alla fine di giugno lasci\u00f2 Jabalpur per Bombay. Il 26 settembre 1970 inizi\u00f2 il suo primo gruppo di discepoli, detti \u201cneo-sannyasin\u201d, che in quanto tali dovevano assumere un nuovo nome e indossare vesti rosso-arancio (da cui il soprannome \"gli arancioni\") e il m\u0101l\u0101, una collana di grani in legno con il ritratto del guru. Essi, tuttavia, erano invitati a seguire uno stile di vita celebrativo, non ascetico, e lui non chiedeva di essere venerato ma considerato un agente catalizzatore, \u201cun sole che incoraggia il fiore ad aprirsi\u201d.\nOsho assunse come segretaria \"Ma Yoga Laxmi\" (Laxmi Thakarsi Kuruwa), figlia di uno dei suoi primi seguaci (un ricco giainista sostenitore del Partito del Congresso Nazionalista nella lotta per l'indipendenza indiana, strettamente legato a Gandhi, Nehru e Morarji Desai), che raccolse il denaro necessario per consentirgli di sospendere il continuo girovagare.\nNel dicembre 1970 si stabil\u00ec nei Woodlands Apartments di Bombay, dove teneva lezioni e riceveva spesso visitatori, tra cui i primi occidentali; viaggiava raramente e non parlava pi\u00f9 in pubblico. Nel 1971 adott\u00f2 il nome di \u201cBhagwan Shree Rajneesh\u201d: \"Shree\" corrisponde all'incirca all'inglese 'Sir' e \"Bhagwan\", che significa 'beato', \u00e8 un termine tradizionale indiano che si usa per indicare un individuo in cui l'essenza divina \u00e8 ormai evidente.\nL'ashram di Pune (1974-1981).\nIl clima umido di Bombay gli procur\u00f2 numerose allergie, l'asma bronchiale e il diabete. Nel 1974, in occasione del ventunesimo anniversario del suo Risveglio, si spost\u00f2 nel Koregaon Park a Pune in una propriet\u00e0 acquistata, con l'aiuto di \"Ma Yoga Mukta\", da Catherine Venizelos, un'ereditiera greca. Qui insegn\u00f2 fino al 1981. Questo appezzamento \u2013 24000 m\u00b2 e due case adiacenti \u2013 divenne il nucleo di quello che \u00e8 ora l'Osho International Meditation Resort. Si procedette alla registrazione audio e (in seguito) video, e alla stampa dei suoi discorsi per agevolarne la diffusione mondiale. Crebbe vertiginosamente il numero dei visitatori occidentali. L'ashram ben presto divenne un centro di \u201carti e mestieri\u201d che produceva abiti, gioielli, ceramiche, cosmetici biologici e si organizzavano spettacoli teatrali e musicali. Nel 1975, con l'arrivo di alcuni terapisti dello Human Potential Movement, le meditazioni vennero integrate da terapie di gruppo (che divennero una delle principali fonti di reddito).\nL'ashram di Pune era un luogo molto stimolante, con un'atmosfera intensa e carnevalesca. La giornata iniziava alle 6.00 del mattino con la Meditazione Dinamica. Alle 8.00, Osho teneva una lezione di un'ora-un'ora e mezzo nel \u201cBuddha Hall auditorium\u201d commentando scritti religiosi e rispondendo ai quesiti di visitatori e discepoli. Fino al 1981 altern\u00f2 letture in lingua hindi con letture in inglese. Durante la giornata si svolgevano sedute meditative e terapiche, la cui intensit\u00e0 era dovuta al campo di energia spirituale (\"buddhafield\") sprigionato da Osho. Nei \"dar\u015bana\" serali, Osho conversava individualmente con visitatori e seguaci, e procedeva all'iniziazione (\"sannyas\") di nuovi discepoli. Per decidere a quali terapie partecipare, i visitatori consultavano Osho oppure procedevano in base alle proprie preferenze. Alcuni fra i primi gruppi di terapia erano sperimentali e consentivano scambi sessuali tra i partecipanti e aggressioni fisiche. Sui giornali iniziarono cos\u00ec ad apparire notizie contrastanti riguardo a ferite e lesioni riportate da alcuni soggetti durante lo svolgimento di sessioni di gruppo.\nSecondo Richard \u201cDick\u201d Price, all'epoca uno dei terapisti di punta dello Human Potential Movement e cofondatore dell'Esalen Institute, questi gruppi incoraggiavano gli individui ad \u201cessere violenti\u201d piuttosto che a \u201cgiocare a fare i violenti\u201d (quest'ultima era la prassi nei centri U.S.A.); inoltre, a suo avviso, avvenivano \u201ci peggiori errori di alcuni leader inesperti di gruppi Esalen\u201d. Price ha abbandonato l'ashram di Pune con un braccio rotto dopo essere stato chiuso in una stanza per otto ore con individui armati di mazze di legno. Il suo collega Bernard Gunther se la cav\u00f2 un po' meglio e scrisse un libro \"Dying for Enlightenment\", ricco di fotografie e descrizioni liriche delle sedute meditative e delle terapie di gruppo. La violenza nelle terapie di gruppo cessarono nel gennaio 1979, quando l'ashram emise un comunicato stampa in cui dichiarava che la violenza \u201caveva ormai adempiuto al proprio scopo nell'ambito dell'ashram inteso come una comune in evoluzione spirituale\u201d.\nI sannyasin, dopo mesi di meditazione e terapia, avevano la possibilit\u00e0 di applicarsi in alcuni lavori nell'ashram: un sistema appositamente ispirato a quello utilizzato nella comune creata da Gurdjieff in Francia nel 1930, che contemplava l'esecuzione di lavori faticosi non retribuiti e la scelta di supervisori dotati di una personalit\u00e0 irritante, allo scopo di stimolare i soggetti all'auto-osservazione e alla \u201ctrascendenza\u201d. Parecchi discepoli vi restarono per anni. A compromettere l'immagine dell'ashram, oltre alle polemiche sui metodi di terapia, si aggiunsero le accuse sull'utilizzo di stupefacenti; alcuni sannyasin finanziavano i prolungati soggiorni in India con la prostituzione e il trasporto di droga. Qualcuno, molto tempo dopo, disse che, sebbene Osho non fosse direttamente coinvolto, era stato informato di tali attivit\u00e0 e non si era opposto.\nAlla fine degli anni settanta si inizi\u00f2 a cercare uno spazio pi\u00f9 esteso dove trasferire l'ashram. Vennero individuate: una propriet\u00e0 situata nella provincia di Kutch nel Gujarat e due nel territorio montagnoso nell'India del nord. A causa di attriti fra Osho e il partito di Morarji Desai (il Janata party, che era al governo), non venne conferita l'autorizzazione per l'utilizzo del terreno e nemmeno il visto a tutti i visitatori stranieri che indicavano l'ashram di Osho come destinazione principale. Inoltre Desai annull\u00f2 retroattivamente lo status di esenzione fiscale dell'ashram, che pertanto dovette pagare una tassa di circa 5 milioni di dollari. I conflitti con alcuni leader ind\u00f9 aggravarono la situazione.\nNel 1980 la tensione era cos\u00ec alta che la stessa Indira Gandhi, in passato alleata di Osho e nel frattempo ritornata al governo, si rifiut\u00f2 di intercedere per lui. Nel maggio del 1980, Vilas Tupe, un giovane fondamentalista ind\u00f9, attent\u00f2 senza successo alla vita di Osho durante un discorso pubblico, affermando che a suo avviso Osho era un agente della CIA. Nel 1981 l'ashram riceveva ormai 30.000 visitatori l'anno, prevalentemente europei e statunitensi. Molti osservatori notarono un cambiamento nello stile dialettico di Osho: che sul finire degli anni settanta divenne sempre meno \u201cintellettuale\u201d e sempre pi\u00f9 ricco di barzellette popolari o piccanti volte a spiazzare e divertire il pubblico. Dall'aprile 1981 al novembre 1984 Osho \"entr\u00f2 in silenzio\": non parlava pi\u00f9 pubblicamente e non teneva discorsi. Suppergi\u00f9 in quel periodo \"Ma Anand Sheela\" (Sheela Silverman) sostitu\u00ec \"Ma Yoga Laxmi\" come segretaria personale di Osho.\nLa comune \"Rajneeshpuram\" in Oregon (1981-1985).\nNel 1981 la tensione crescente nell'ashram di Pune, le polemiche e l'atteggiamento ostile delle autorit\u00e0 indiane convinsero Osho e la sua segretaria a spostarsi negli Stati Uniti. Secondo Susan J. Palmer la decisione \u201cfu presa unilateralmente da Sheela\u201d. Secondo Gordon, invece, Sheela e Osho avevano discusso di questa possibilit\u00e0 alla fine del 1980, sebbene non si fossero mossi fino al giugno 1981. Osho entr\u00f2 negli Stati Uniti con un visto turistico, apparentemente per motivi sanitari, e trascorse diversi mesi in un centro di ritiro presso il castello di Kip a Montclair nel New Jersey. Gli era stata da poco diagnosticata un'ernia del disco, trattata in India da diversi medici tra cui James Cyriax dell'ospedale St. Thomas, un medico esperto in patologie del distretto muscolo-scheletrico e in iniezioni epidurali proveniente da Londra.\nLaxmi (la precedente segretaria di Osho) disse alla giornalista Frances FitzGerald di \u201cnon essere riuscita a trovare una nuova location adeguata alle esigenze e pertanto, a seguito dell'emergenza medica, il progetto pass\u00f2 in mano a Sheela\u201d. In un comunicato ufficiale Sheela precis\u00f2 che ormai Osho si trovava in pericolo in India; in America avrebbe ricevuto le cure mediche appropriate nel caso fosse stato necessario un intervento chirurgico. Nonostante le condizioni dichiaratamente gravi della sua salute, durante la sua permanenza negli States Osho non usufru\u00ec di trattamenti medici, il che port\u00f2 l'Ufficio Immigrazione (INS) a sospettare che Osho avesse premeditato di restare l\u00ec. (In effetti sar\u00e0 successivamente dichiarato colpevole di frode migratoria, comprese false dichiarazioni in merito alla sua domanda iniziale di visto).\nIl 13 giugno 1981 il marito di Sheela, \"Swami Prem Chinmaya\" (Marc Harris Silverman), acquist\u00f2 per 5,75 milioni di dollari il Big Muddy Ranch, un ranch di 64.000 acri vicino alla citt\u00e0 di Antelope, che attraversava due contee dell'Oregon: Wasco e Jefferson. Il ranch fu soprannominato \u201cRancho Rajneesh\u201d e Osho vi si trasfer\u00ec il 29 agosto. La reazione della popolazione locale vari\u00f2 dalla tolleranza all'ostilit\u00e0, a seconda della vicinanza al ranch dei residenti, con una serie di battaglie legali soprattutto per l'utilizzo del territorio. Nel maggio 1982 i residenti del Rancho Rajneesh (circa 5000) votarono per costituirlo come la citt\u00e0 di Rajneeshpuram. Il conflitto con i vicini divenne sempre pi\u00f9 aspro, la comune fu oggetto di pressioni esterne, i suoi dirigenti avevano atteggiamenti conflittuali e aggressivi e i continui cambiamenti dei progetti stabiliti erano visti come manovre fraudolente.\nIl periodo di \"silenzio\".\nIl 10 aprile 1981, dopo aver parlato quotidianamente per quasi 15 anni, Osho si autoimpose un silenzio di tre anni e mezzo. In questo periodo vennero mostrati al pubblico i video con i suoi discorsi, che furono sostituiti anche da \"satsang\", raduni silenziosi con musica e letture di opere mistiche (come \"Il Profeta\" di Khalil Gibran e l\"'Isha Upanishad\"). Pass\u00f2 il suo tempo perlopi\u00f9 in isolamento; comunicava solo con pochi discepoli chiave, tra cui Sheela e la sua compagna \"Ma Yoga Vivek\" (Christine Woolf). Osho viveva in una roulotte vicino a una piscina coperta; vedeva la maggior parte dei discepoli che si disponevano sul lato della strada durante le sue lente guide giornaliere; era noto per le numerose Rolls-Royce acquistate; ufficialmente ne possedeva 93 e questo fece di lui il pi\u00f9 grande proprietario di Rolls-Royce al mondo in quel periodo (i suoi discepoli avevano in progetto di estendere la collezione a 365 auto: una per ogni giorno dell'anno). La comune divenne ben presto una vera cittadina con sistema fognario e telefonico, una rete di trasporto pubblico, un ufficio postale, una banca, una stazione di polizia, vigili del fuoco, centri commerciali, hotel di lusso, un ristorante, un casin\u00f2 e un piccolo aeroporto. Durante i festival annuali vi accorrevano fino a 15.000 discepoli da tutto il mondo. Il sistema di produzione agricola era all'avanguardia, veniva riciclato il 70% di tutto ci\u00f2 che era utilizzato e per i primi due anni i media locali manifestarono apprezzamento per la comunit\u00e0.\nNel 1981 Osho confer\u00ec a Sheela un limitato potere di rappresentanza, eliminando i limiti l'anno successivo. Nel 1983 Sheela annunci\u00f2 che da quel momento in avanti Osho avrebbe parlato solo con lei. In seguito Osho disse che ne era all'oscuro. Molti sannyasin espressero dubbi sul fatto che Sheela potesse rappresentare adeguatamente Osho e lasciarono il Rajneeshpuram in segno di protesta per la sua leadership autocratica. Diversi sannyasin residenti senza cittadinanza statunitense incontrarono difficolt\u00e0 per il visto, che alcuni cercarono di ottenere con matrimoni di convenienza. Gli amministratori della comune cercarono di risolvere i problemi di immigrazione di Osho dichiarandolo il capo di una religione, il Rajneeshismo. Nel novembre 1981 Osho chiese lo status di residente in quanto svolgente attivit\u00e0 religiosa, ma la sua domanda venne respinta con la motivazione che non poteva guidare una religione mentre era malato e in silenzio. Tale decisione venne in seguito rovesciata a causa di violazioni procedurali. Il permesso di Osho di rimanere come leader religioso venne concesso nel 1984.\nNel corso degli anni in Oregon, Osho afferm\u00f2 che il mondo avrebbe potuto essere distrutto da una guerra nucleare (o altri disastri) nel 1990. Gi\u00e0 nel 1964 egli disse che \u201cla terza e ultima guerra \u00e8 ormai vicina\u201d, facendo spesso riferimento alla necessit\u00e0 di creare una \u201cnuova umanit\u00e0\u201d per evitare il suicidio globale (parl\u00f2 di una \u201cArca di No\u00e8 della consapevolezza\u201d, da qui l'urgenza di costruire la comune). Nel marzo 1984 Sheela annunci\u00f2 che Osho aveva predetto la morte di due terzi dell'umanit\u00e0 per AIDS, i sannyasin erano dunque tenuti ad indossare guanti e preservativi durante il rapporto sessuale: la stampa ritenne eccessive tali misure poich\u00e9 all'epoca non erano ancora raccomandati i preservativi per la prevenzione dell'AIDS. Durante le cure odontoiatriche, Osho dett\u00f2 tre libri: \"Bagliori di un'infanzia dorata\", \"Appunti di un folle\" e \"I libri che ho amato\". Sheela in seguito dichiar\u00f2 che Osho assumeva sessanta milligrammi di Valium al giorno ed era dipendente dal protossido di azoto, ma lui neg\u00f2 queste accuse quando venne interrogato dalla stampa.\nNell'autunno del 1984 la comune favor\u00ec l'ingresso di centinaia di senzatetto nel tentativo (fallito) di registrarli per il voto alle imminenti elezioni della contea. Quando ci\u00f2 venne contestato, dette persone furono rilasciate a spese dello Stato nelle rispettive citt\u00e0 di provenienza. Dopo che gli sforzi per costituire una citt\u00e0 fallirono, i residenti del ranch tentarono di acquisire la piccola citt\u00e0 di Antelope, in Oregon (46 abitanti nel 2010). Il 18 settembre 1984 lo Statuto di Antelope venne emendato con un voto di 57 a 22 per cambiare il nome della citt\u00e0 in \u201cRajneeshpuram\u201d (Citt\u00e0 di Rajneesh). Osho insegn\u00f2 a Sheela come utilizzare i media a proprio vantaggio; durante il periodo in cui si chiuse in silenzio disse privatamente che Sheela parlava a suo nome. La appoggi\u00f2 nelle discussioni in merito al suo comportamento con la leadership della comune, ma nella primavera del 1984 (quando la tensione all'interno di quella ristretta cerchia raggiunse il culmine) venne convocato un incontro tra Sheela e il suo staff. Secondo la testimonianza di \"Swami Devageet\" (Charles Harvey Newman), lei venne rimproverata prima degli altri. Osho dichiar\u00f2 che il centro della comune era la sua casa e non quella di lei, e disse inoltre di aver avvertito che chiunque vicino a lui sarebbe stato un possibile obiettivo per Sheela.\nL'attacco batteriologico e l'espulsione dagli Stati Uniti.\nIl 30 ottobre 1984 Osho interruppe il suo periodo di \u201csilenzio\u201d annunciando che era giunto il momento di \u201cdire le sue verit\u00e0\u201d. Nel luglio 1985 riprese i discorsi pubblici quotidiani (contro la volont\u00e0 di Sheela, dichiar\u00f2 alla stampa). Il 16 settembre 1985, due giorni dopo che Sheela e il suo gruppo dirigente avevano lasciato la comune per andare in Europa, Osho tenne una conferenza stampa in cui descrisse Sheela e i suoi collaboratori come una \u201cbanda di fascisti\u201d che avevano \u201ctrasformato la comune in un campo di concentramento\u201d. Li accus\u00f2 di una serie di gravi reati (in gran parte risalenti al 1984) e invit\u00f2 le autorit\u00e0 ad indagare.\nI reati ipotizzati (che Osho dichiar\u00f2 commessi a sua insaputa e senza il suo consenso) includevano: il tentato omicidio del suo medico, avvelenamenti di pubblici ufficiali, intercettazioni telefoniche e intercettazioni ambientali all'interno della comune e in casa sua, e un attacco bioterroristico ai cittadini di The Dalles, Oregon (usando la salmonella) per influenzare le elezioni distrettuali. Inizialmente le sue accuse vennero accolte con scetticismo dagli osservatori esterni, ma una successiva indagine delle autorit\u00e0 statunitensi le conferm\u00f2. Sheela e diversi collaboratori ammisero le loro responsabilit\u00e0 per l'accusa di tentato omicidio e violenza privata. Sheela fu arrestata in Germania Ovest il 28 ottobre, estradata in Oregon e condannata a 20 anni e alla multa di 470.000 dollari. Scont\u00f2 due anni e mezzo in una prigione federale di Pleasanton, venne rilasciata per buona condotta e riusc\u00ec a rifugiarsi in Svizzera.\nIl 30 settembre 1985 Osho afferm\u00f2 di non essere un capo religioso e disse che il \"Rajneeshismo\" era sorto senza il suo permesso; ordin\u00f2 pertanto ai discepoli di bruciare le 5000 copie del \"Libro del Rajneeshismo\" (una raccolta di suoi insegnamenti che definivano il Rajneeshismo \"una religione senza religione\"), di cui disconobbe la paternit\u00e0 affermando che fosse un'iniziativa di Sheela. Disse inoltre che non era pi\u00f9 necessario indossare le vesti rosse e la collana con la sua immagine. Osho spieg\u00f2 che aveva ordinato la distruzione del libro per liberare il movimento dalle ultime tracce dell'influenza di Sheela, i cui abiti vennero \u201caggiunti al fal\u00f2\u201d. L'attacco di salmonella \u00e8 stato il primo caso confermato di terrorismo chimico (o biologico) negli Stati Uniti. Osho dichiar\u00f2 che, poich\u00e9 si era ritirato in silenzioso isolamento (incontrandosi solo con Sheela), non era venuto a conoscenza dei crimini commessi dalla dirigenza del Rajneeshpuram finch\u00e9 Sheela e la sua \"banda\" non se n'erano andati e i sannyasin non si erano fatti avanti per informarlo.\nAlcuni commentatori hanno detto che, a loro avviso, Sheela venne usata come capro espiatorio. Altri invece hanno fatto notare che, sebbene Sheela abbia spiato le abitazioni di Osho e messo quelle registrazioni a disposizione delle autorit\u00e0 degli Stati Uniti come parte del suo patteggiamento, non \u00e8 venuta alla luce nessuna prova che Osho fosse partecipe dei suoi crimini. Tuttavia Gordon riporta che Charles H. Turner, David Frohnmayer e altri funzionari di polizia (che visionarono dichiarazioni mai rilasciate pubblicamente e ascoltarono centinaia di ore di registrazioni su nastro) lasciarono intendere che Osho fosse colpevole di altri reati rispetto a quelli per cui venne processato. Frohnmayer afferm\u00f2 che la filosofia di Osho non era di \"disapprovare l'avvelenamento\" e sentiva che Osho e Sheela erano \"veramente malvagi\". Ma in seguito, in una conferenza stampa, Charles H. Turner, procuratore generale dell'Oregon, ammise che non esisteva nessuna prova che collegasse Osho a qualcuno dei crimini commessi e pertanto non lo si poteva ritenere complice degli stessi:\nSecondo la testimonianza in tribunale di \"Ma Ava\" (Ava Avalos), un discepolo di primo piano, Sheela fece ascoltare una registrazione audio di un incontro avuto con Osho sulla \u201cnecessit\u00e0 di uccidere la gente\u201d per rafforzare la vacillante volont\u00e0 dei sannyasin di partecipare alle sue trame. In questa registrazione Osho avrebbe detto che era necessario \u201cuccidere gente per stare in Oregon\u201d e avrebbe inoltre elogiato la figura di Adolf Hitler affermando che \u201cebbe una grande visione\u201d. Tuttavia nei suoi discorsi pubblici, perfino quelli in Oregon, Osho ha sempre definito Hitler \u201cun idiota\u201d (seppur dotato di grande carisma), un \"essere perverso\", ribadendo alla stampa che \u00e8 stato \u201cil politico pi\u00f9 idiota che il mondo abbia mai conosciuto\u201d. Sheela tent\u00f2 di uccidere la fidanzata e sorvegliante personale di Osho, \"Ma Yoga Vivek\", e il suo medico \"Swami Devaraj\" (George Meredith) perch\u00e9 sentiva che erano una minaccia per Osho; aveva segretamente registrato una conversazione tra \"Devaraj\" e Osho \"in cui il medico accettava di ottenere i farmaci che il guru voleva per garantirgli una morte serena se avesse deciso di togliersi la vita\u201d.\nIl 23 ottobre 1985 un gran giur\u00ec federale formul\u00f2 35 capi d'accusa a carico di Osho e molti altri discepoli per il tentativo di eludere le leggi sull'immigrazione. L'atto d'accusa fu emesso a porte chiuse, ma la notizia giunse all'avvocato di Osho. I negoziati per consentire ad Osho di arrendersi alle autorit\u00e0 a Portland, in caso di mandato di arresto, fallirono. Le voci di un intervento della Guardia Nazionale e del previsto arresto forzato di Osho provocarono tensioni e paura di violenze. Sulla base delle registrazioni audio di Sheela, le autorit\u00e0 in seguito dichiararono la loro convinzione che ci fosse un piano che prevedeva uno scudo umano di donne e bambini sannyasin qualora le autorit\u00e0 avessero cercato di arrestare Osho nella comune.\nIl 28 ottobre 1985 Osho e un ristretto numero di discepoli che lo accompagnavano furono arrestati a bordo di un Learjet noleggiato in una pista d'atterraggio del North Carolina. Secondo le autorit\u00e0 federali il gruppo era in viaggio verso le Bermuda per evitare il processo. Sul velivolo vennero trovati 58mila dollari in contanti e trentacinque orologi (del valore di un milione di dollari). Osho, a detta di tutti, non era stato informato dell'imminente arresto o del motivo del viaggio. L'incarcerazione di Osho e il trasferimento per tutto il paese divennero uno spettacolo pubblico. Fu mostrato in catene e trattenuto in Carolina del Nord, Oklahoma e Portland. I funzionari sfruttarono il termine massimo consentito dalla legge per trasferirlo dal North Carolina a Portland per la lettura dei capi d'imputazione, e cos\u00ec nell'arco di dodici giorni Osho pass\u00f2 per ben sei prigioni differenti. Osho dichiar\u00f2 che il governo statunitense si era comportato in maniera \"fascista\", l'aveva umiliato in carcere, nonch\u00e9 avvelenato nel periodo di detenzione.\nDopo essersi inizialmente dichiarato non colpevole di tutte le accuse ed essere stato rilasciato su cauzione, su consiglio dei suoi avvocati Osho accett\u00f2 un \"Alford Plea\" (una forma di patteggiamento in cui l'imputato non ammette la sua colpevolezza ma afferma che ci potrebbero essere prove sufficienti per condannarlo) per l'accusa di false dichiarazioni sul visto d'ingresso nel 1981 e per quella di violazione delle leggi sull'immigrazione (ossia l'organizzazione di matrimoni fittizi tra sannyasin per l'ottenimento della residenza statunitense). In base all'accordo fra i suoi avvocati e l'ufficio del Procuratore degli Stati Uniti, fu condannato a 10 anni con sospensione condizionale e a una sanzione di 400.000 dollari tra multe e spese processuali. Accett\u00f2 inoltre di lasciare gli Stati Uniti e di non ritornare per almeno cinque anni senza il permesso del Procuratore generale degli Stati Uniti.\nOsho considerava tutta la faccenda come un complotto contro di lui e le sue idee ordito dai fondamentalisti cristiani e dal mondo politico, e afferm\u00f2 che il governo statunitense aveva predisposto un piano per assassinarlo se non avesse accettato il compromesso proposto ai suoi avvocati. Il 6 novembre 1985 gli abitanti rimasti, sia quelli originali che i residenti del ranch, votarono 34 a 0 per ripristinare il nome originale della cittadina di Antelope, che non era mai stato modificato dal Servizio Postale ma che era stato cambiato e successivamente ripristinato dal \"Geographical Names Board\" statunitense. Il ranch, che dista 29\u00a0km da Antelope, appartiene ora alla Young Life (associazione cristiana) ed \u00e8 stato convertito in un campo chiamato \u201cWashington Family Ranch\u201d.\nIl ritorno a Pune (1986-1990).\nOsho lasci\u00f2 gli Stati Uniti e torn\u00f2 in India, dopo che numerosi paesi gli avevano rifiutato l'ingresso. Sbarc\u00f2 a Delhi il 17 novembre 1985. Fu accolto come un eroe dai discepoli indiani e denunci\u00f2 gli Stati Uniti affermando che fossero un \u201cmostro\u201d da tenere a bada per il bene di tutti. Rest\u00f2 sei settimane nella regione dell'Himachal Pradesh. Quando i non indiani del suo gruppo si videro revocato il visto d'ingresso, si trasfer\u00ec a Kathmandu (Nepal) e un paio di settimane pi\u00f9 tardi a Creta. Arrestato dai servizi segreti greci (KYP) pochi giorni dopo, vol\u00f2 per Ginevra, Stoccolma e Londra-Heathrow; ma ogni volta gli venne rifiutato l'ingresso. Quando il Canada gli neg\u00f2 il permesso di atterrare, il suo aereo torn\u00f2 all'aeroporto di Shannon, in Irlanda, per fare rifornimento. Gli fu concesso di rimanere per due settimane in un albergo a Limerick, a condizione che non uscisse o facesse discorsi. A Osho venne concessa una carta d'identit\u00e0 uruguayana, una residenza provvisoria di un anno e la possibilit\u00e0 di residenza permanente, cos\u00ec il gruppo si mise in viaggio, fermandosi a Madrid (dove l'aereo venne circondato dalla Guardia Civile). Gli fu consentito di trascorrere una notte a Dakar prima di proseguire per Recife e Montevideo.\nIn Uruguay il gruppo si trasfer\u00ec in una casa a Punta del Este; Osho riprese a parlare pubblicamente fino al 19 giugno, quando fu \"invitato ad andarsene\" senza un motivo ufficiale. Ottenne un visto di due settimane per la Giamaica, ma al suo arrivo a Kingston la polizia gli concesse 12 ore per andare via. In questo \u201cgiro del mondo\u201d ben 21 paesi nell'arco di otto mesi gli negarono l'ingresso o lo espulsero subito dopo il suo arrivo, anche a causa delle forti pressioni diplomatiche esercitate dell'amministrazione Reagan. L'Italia (governo Craxi II) gli concesse il visto (inizialmente di 10 giorni, con gravi restrizioni; poi di 2 mesi) dopo la mobilitazione di seguaci, intellettuali e politici (fra cui Marco Pannella, Andrea Valcarenghi, Federico Fellini, Giorgio Gaber, Mauro Rostagno e altri) ma il guru si era ormai stabilito in India. Fatto rifornimento a Gander (Canada) e Madrid, Osho fece infatti ritorno a Bombay il 30 luglio 1986.\nIl 4 gennaio 1987 Rajneesh torn\u00f2 all'ashram di Pune, dove teneva discorsi serali quotidiani quando la sua salute glielo permetteva. Le pubblicazioni e le terapie ripresero; l'ashram si estese in una \"Multiversit\u00e0 dell'Essere\", in cui la terapia era un ponte verso la meditazione. Osho ide\u00f2 nuovi metodi di \u201cterapia meditativa\u201d (come la \u201cRosa Mistica\u201d) e inizi\u00f2 a condurre meditazioni durante i suoi discorsi dopo pi\u00f9 di dieci anni. I suoi discepoli occidentali non fondarono grandi comunit\u00e0, preferendo una vita indipendente. Le vesti rosso-arancio e il m\u0101l\u0101 vennero in gran parte abbandonate (erano facoltative dal 1985). Gli abiti marroni nell'ashram vennero reintrodotti nell'estate del 1989, con vesti bianche da indossare per la meditazione serale e vesti nere con fasce bianche per i capigruppo.\nNel novembre 1987, Osho dichiar\u00f2 che il peggioramento della sua salute (nausea, affaticamento, neuropatie periferiche dolorose e bassa resistenza alle infezioni) era dovuto a un avvelenamento perpetrato dalle autorit\u00e0 statunitensi quando era in carcere. Sulla base di apposite analisi, i medici e il suo ex avvocato Philip J. Toelkes (\"Swami Prem Niren\") ipotizzarono radiazioni e un avvelenamento da tallio (attraverso un materasso contaminato, poich\u00e9 i sintomi erano sul fianco destro del corpo), ma non fornirono prove certe. L'avvocato statunitense Charles H. Hunter parl\u00f2 di \"totale fantasia\"; altri suggerirono che i sintomi fossero causati da infezione da HIV, diabete con complicazione neuropatica (in un discorso Osho stesso afferm\u00f2 di essere diabetico), avvelenamento da mercurio (a causa di otturazioni dentali) o stress cronico.\nDall'inizio del 1988, i discorsi di Osho si focalizzarono esclusivamente sullo Zen. Alla fine di dicembre dichiar\u00f2 che non intendeva pi\u00f9 essere chiamato \"Bhagwan Shree Rajneesh\"; nel febbraio 1989 assunse il nome di \"Osho Rajneesh\", che ridusse a \"Osho\" nel mese di settembre. La sua salute continu\u00f2 ad aggravarsi. Tenne il suo ultimo discorso pubblico nell'aprile del 1989, da allora rest\u00f2 in silenzio assieme ai suoi seguaci. Poco prima della sua morte, Osho insinu\u00f2 che uno o pi\u00f9 membri del pubblico delle riunioni serali lo stessero sottoponendo a una forma di magia maligna. Venne effettuata una ricerca che non ebbe alcun esito. Osho mor\u00ec alle 17 del pomeriggio del 19 gennaio 1990 a 58 anni per insufficienza cardiaca, come indicato nel certificato medico. Cremato, le sue ceneri sono state collocate nella sua camera da letto di recente costruzione nella Lao Tzu House dell'ashram di Pune, oggi divenuta la sala che ospita il sepolcro. L'epitaffio recita: \"OSHO - mai nato, mai morto. Ha solo visitato questo pianeta Terra tra l'11 dicembre 1931 e il 19 gennaio 1990\". Il suo ashram \u00e8 oggi l'Osho International Meditation Resort.\nL'insegnamento.\nGli insegnamenti di Osho, forniti attraverso i suoi innumerevoli discorsi, non erano espressi in forma accademica ma con una facondia che molti trovavano suggestiva ed inframezzati da barzellette. Il loro contenuto non era statico ma mutava nel tempo. Osho gioiva del paradosso e della contraddizione, rendendo il suo lavoro difficile da riassumere. Si dilettava nell'assumere atteggiamenti apparentemente in contrasto con l'immagine tradizionale di un individuo illuminato. Era noto per il suo umorismo e il rifiuto di prendere qualcosa sul serio. Affermava che il rapporto maestro-discepolo non fosse che \"una commedia\", uno stratagemma utile per il risveglio spirituale. Questo comportamento volubile e spiazzante era giustificato come \u201cuna tecnica per la trasformazione\u201d diretta a spingere le persone \u201coltre la mente\u201d. Forte di un'erudizione sterminata (la sua biblioteca personale contava circa 80.000 libri), Osho parl\u00f2 delle principali tradizioni spirituali (compreso l'induismo, il sufismo, il chassidismo, il tantrismo, il taoismo, il buddhismo, lo zen e il cristianesimo), di una variet\u00e0 di mistici e pensatori occidentali e orientali, e delle sacre scritture come le Upanishad, i testi buddhisti e i Vangeli.\nSecondo il sociologo Lewis F. Carter le sue idee affondano le radici nella scuola Advaita Ved\u0101nta induista, dove le esperienze umane di separatezza, dualit\u00e0 e temporalit\u00e0 sono ritenute una danza (o gioco) della coscienza cosmica in cui tutto \u00e8 sacro, ha valore assoluto ed intrinseco. Si tratta di una visione le cui origini risalgono, a loro volta, ai testi delle Upanishad (IX-VI sec. a.C., facenti parte dell'antichissima tradizione vedica) che affermano l'esistenza di un unico Principio supremo, eterno e puro, come fondamento di ogni cosa, e l'identit\u00e0 tra l'anima e il Divino: stadio di un'estasi nell'assoluto che richiama peraltro la concezione buddhista e quella taoista. Sebbene il suo contemporaneo Jiddu Krishnamurti non approvasse Osho, vi sono evidenti somiglianze fra i rispettivi insegnamenti. Nei suoi atteggiamenti si \u00e8 riscontrata, peraltro, un'eco della tibetana, della \"via del biasimo\" resa celebre da Gurdjieff nel sufismo, del cinismo greco e della provocazione zen, comportamenti volti a scardinare le convenzioni che chiudono la mente del discepolo.\nLe idee di Osho rispecchiano anche alcune intuizioni occidentali: la sua visione \"taoista\" dell'armonia degli opposti rievoca Eraclito e quella del divino come Uno richiama Plotino, mentre la descrizione dell'uomo come una macchina condannata ai conflitti dell'inconscio e ai modelli nevrotici ha molto in comune con Freud e col citato \u201cmaestro di danze\u201d armeno Gurdjieff, di cui era un grande estimatore; nei suoi discorsi citava spesso il filosofo Bertrand Russell; la sua visione dell'\u201cUomo nuovo\u201d che fonde in s\u00e9 la dimensione terrena e quella spirituale ricorda il \u201cSuperuomo\u201d di Nietzsche che abbraccia lo spirito dionisiaco; le sue idee sulla liberazione sessuale sono comparabili al pensiero di D.H. Lawrence, e le sue \u201cmeditazioni dinamiche\u201d sono debitrici a Wilhelm Reich.\nOsho ribad\u00ec pi\u00f9 volte di non essere un insegnante e di non avere nessuna filosofia di vita n\u00e9 programmi da seguire, spiegando che il suo era solo un invito a vivere la stessa esperienza spirituale da lui vissuta. Il suo approccio, dunque, non \u00e8 filosofico n\u00e9 dottrinale, bens\u00ec \"esistenziale\", sperimentale, vale a dire: l'esperienza diretta come unica via per la trasformazione del proprio essere.\nSecondo Osho ogni essere umano \u00e8 un buddha con la possibilit\u00e0 di \u201cilluminarsi\u201d, di entrare in comunione col divino, capace di amore incondizionato e di \u201crispondere\u201d (piuttosto che reagire meccanicamente) alla vita; anche se l'ego solitamente lo impedisce poich\u00e9 legato ai condizionamenti sociali, alla creazione di falsi bisogni e conflitti, e ad un'illusoria identit\u00e0. Ci\u00f2 costituisce una barriera alla realizzazione dell'essere, che pu\u00f2 fiorire solo se ci si sposta da un esistere \u201cin periferia\u201d a un esistere al proprio \u201ccentro\u201d.\nOsho considerava la mente un semplice meccanismo utilitaristico, necessario per sopravvivere, tuttavia nell'uomo moderno essa versa in uno stato caotico che gli impedisce di vivere autenticamente il momento presente, che \u00e8 l'unica dimensione \u201creale\u201d e fonte di gioia. Il risultato \u00e8 che la gente avvelena se stessa con nevrosi, ossessioni e insicurezze. L'uomo dovrebbe utilizzare la mente come un utile strumento al proprio servizio, e non farsene assoggettare come invece accade nell'attuale societ\u00e0.\nOsho sosteneva che la repressione psicologica, spesso propugnata dai capi religiosi, fa s\u00ec che i sentimenti repressi riemergano in un'altra forma, e inoltre la repressione sessuale d\u00e0 origine a societ\u00e0 ossessionate dal sesso. Piuttosto che reprimersi, le persone dovrebbero aver fiducia in se stesse e accettarsi incondizionatamente; attraverso la meditazione dovrebbero diventare \"un'unit\u00e0\", ossia interiormente integre, e non restare invece \"frammentate\" e \"divise\".\nLa meditazione.\nPer Osho, la meditazione (in sanscrito \"dhy\u0101na\", da cui deriva il termine cinese \"Chan\" e da qui il giapponese \"Zen\") \u00e8 quello stato di \u201cpuro essere\u201d, di pura \"consapevolezza\" che trascende la mente e la cui realizzazione pu\u00f2 essere agevolata da apposite tecniche. Il suo stadio supremo \u00e8 l'illuminazione, ossia la scomparsa dell'ego e l'estatica fusione col Tutto (in sanscrito \"bodhi\", il \"risveglio spirituale\"). Quando l'io si dissolve \u2013 afferma Osho \u2013 il divino appare; resta solo la Realt\u00e0 suprema. Per \"meditazione\", dunque, si intende quello stato di coscienza che rappresenta la condizione naturale del nostro essere: una consapevolezza senza pensieri, una \"totale presenza\" che risveglia l'individuo dal \"sonno\" dell'attivit\u00e0 meccanica della mente. Con questo termine si indicano inoltre le diverse pratiche ed espedienti utili a raggiungere tale stato.\nSecondo la tradizione ind\u00f9, \"realizzazione del S\u00e9\" (ovvero della \"verit\u00e0\", del \"divino\") significa, per l'appunto, raggiungere il centro del proprio essere, quello che Osho chiama \"l'occhio del ciclone\": uno spazio interiore immobile, di eternit\u00e0 e silenzio, non turbato dalla \"tempesta del mondo\", in cui si \u00e8 un tutt'uno con l'Assoluto. Osho invit\u00f2 l'uomo a vivere nella realt\u00e0 sociale restando tuttavia radicato nel proprio centro (\"siate \"nel\" mondo ma non \"del\" mondo\"). Impieg\u00f2 la psicologia occidentale nelle fasi preparatorie della meditazione, la quale dev'essere presa \"in maniera giocosa e non seria\". Illustr\u00f2 e comment\u00f2 le 112 tecniche di meditazione dello shivaismo tantrico riportate nel \"Vigyana Bhairava Tantra\", precisando che il loro nucleo fondamentale fosse \"l'essere testimoni\", l'attenzione cosciente, e ne elabor\u00f2 di nuove adattandole all'uomo moderno.\nLe meditazioni attive.\nLe tecniche di \u201cmeditazione attiva\u201d ideate da Osho sono caratterizzate da diversi stadi di attivit\u00e0 fisica che conducono al silenzio. La pi\u00f9 nota \u00e8 la \"Meditazione Dinamica\": eseguita con gli occhi chiusi (o bendati), comprende cinque fasi (quattro delle quali accompagnate da musica). In primo luogo, il meditatore effettua 10 minuti di respirazione rapida attraverso il naso; i successivi 10 minuti servono per la catarsi: \u201clascia accadere qualunque cosa accada\u2026 ridi, grida, urla, salta, scuotiti, qualunque cosa ti senti di fare, fallo!\u201d. Quindi, per altri 10 minuti, bisogna saltare su e gi\u00f9 con le braccia alzate gridando \u201cuh\u201d ad ogni balzo. Nella quarta fase (silenziosa) il meditatore si arresta rimanendo immobile per 15 minuti e osservando tutto ci\u00f2 che accade. L'ultima fase della meditazione \u00e8 costituita da 15 minuti di danza e celebrazione: \u201cle mie meditazioni sono fatte per riportarti all'infanzia, quando non eri rispettabile, quando potevi fare cose pazze, quando eri innocente, incorrotto dalla societ\u00e0\u201d.\nOsho mise a punto altre tecniche di meditazione attiva (come la \"Kundalini\" o la \"Nadabrahma\"), che sono meno movimentate, sebbene includano anche attivit\u00e0 fisica. Le sue successive tecniche meditative richiedevano sedute di diversi giorni. La \"Rosa Mistica\" prevedeva tre ore di risate ogni giorno per una settimana, tre ore di pianto per una seconda settimana e la terza settimana tre ore di meditazione silenziosa. Lo stato di \"testimone\" del meditatore consentiva un \"salto nella consapevolezza\". Osho sosteneva che tali metodi \"caotici\" fossero necessari per \"spostare il centro della consapevolezza dal cervello verso il cuore\"; un metodo \"sistematico\", basato cio\u00e8 sulla comprensione intellettuale, non avrebbe sortito effetti: per l'uomo moderno, infatti, \u00e8 difficile meditare stando semplicemente seduti, visto il suo tumultuoso stato mentale. Una volta che queste tecniche catartiche avessero \"ripulito lo spazio interiore\", la gente sarebbe stata in grado di utilizzare i metodi \"silenziosi\" senza problemi.\nIl sannyas e l'Uomo Nuovo.\nOsho sosteneva che il suo sannyas (o \"neo-sannyas\"), ossia il suo movimento di \u201cricercatori del Vero\u201d, non fosse una dottrina ma una semplice \u201caffermazione di libert\u00e0\u201d, un invito a vivere in gioiosa sintonia con il divino. La \u201cnuova religione\u201d deve essere \u201cuna religione d'amore e non di leggi, una religione della natura e non della disciplina\u201d. Dichiar\u00f2 che il suo sannyas non fosse un programma ma, al contrario, un processo di \u201cdeprogrammazione\u201d, di \u201cdeipnosi\u201d, finalizzato a liberare il discepolo da tutti i condizionamenti esercitati dalla propria societ\u00e0, cultura e tradizione; e lo defin\u00ec una \u201cscienza della trasformazione interiore\u201d. Osho afferm\u00f2 di non essere un insegnante e di non avere messaggi o filosofie da dare, \u201cnon credo nei sistemi, io sono un flusso anarchico come lo \u00e8 la vita stessa\u201d.\nUn altro elemento chiave era la presenza di Osho come un maestro: se il discepolo entra in comunione col maestro pu\u00f2 sentire la presenza del divino. L'iniziazione che offriva era un espediente del genere: \u201cse il vostro essere riesce a comunicare con me diventa una comunione... la pi\u00f9 grande forma di comunicazione possibile: una trasmissione senza parole. I nostri esseri si fondono. Questo \u00e8 possibile solo se tu diventi un discepolo\u201d. Attuando una sorta di \u201cauto-parodia\u201d, Osho rinneg\u00f2 la sua stessa autorit\u00e0 e dichiar\u00f2 che il suo insegnamento altro non fosse che un gioco o uno scherzo. Sottoline\u00f2 inoltre che ogni cosa avrebbe potuto diventare un'opportunit\u00e0 di meditazione.\nOsho considerava il suo movimento neo-sannyas una nuova dimensione spirituale incentrata sulla libert\u00e0 assoluta. Sosteneva che i tradizionali sannyas ind\u00f9 si fossero trasformati in un sistema di rinuncia sociale e di imitazione di vecchi modelli. Ribad\u00ec l'importanza della libert\u00e0 interiore e la responsabilit\u00e0 verso se stessi, chiedendo non mutamenti negli aspetti esteriori e superficiali ma una pi\u00f9 profonda trasformazione interiore. I desideri dovrebbero essere accettati e quindi trascesi, piuttosto che repressi: il fiorire di una piena \"consapevolezza\" avrebbe fatto svanire desideri e ossessioni, come quella per il sesso.\nOsho si autodefin\u00ec \"il guru dei ricchi\" e afferm\u00f2 che la povert\u00e0 non fosse affatto un valore spirituale, bens\u00ec \"un cancro da estirpare\". Sosteneva che chi ha soddisfatto tutti i bisogni materiali ma all'interno si sente vuoto finisce per avvicinarsi alla religione, che lui defin\u00ec, per l'appunto, \"il lusso supremo\": una dimensione cui si anela una volta appagate le necessit\u00e0 pi\u00f9 impellenti (molti dei suoi discepoli erano infatti gente colta e benestante). Osho venne fotografato con abiti sontuosi e orologi fatti a mano, e in Oregon guid\u00f2 Rolls-Royce quotidianamente (i suoi seguaci intendevano comprarne 365, una per ogni giorno dell'anno). Immagini divulgative delle Rolls vennero fornite alla stampa, come a ribadire il suo apprezzamento della ricchezza e il desiderio di provocare la sensibilit\u00e0 statunitense (cos\u00ec come aveva tratto piacere, in precedenza, nell'offendere la sensibilit\u00e0 indiana).\nZorba il Buddha.\nOsho intendeva creare un \u201cuomo nuovo\u201d che unisse la spiritualit\u00e0 di Gautama il Buddha con il gusto per le gioie terrene incarnato dal personaggio \"Zorba il greco\" dello scrittore Nikos Kazantzakis. Questa concezione di un uomo capace di godere sia dei piaceri materiali che dell'estasi spirituale \u00e8 in aperta rottura con la tradizionale visione delle pi\u00f9 importanti religioni, per le quali i due mondi sono separati: quello dello spirito e quello della materia. \u201cEgli deve essere meticoloso e obiettivo come uno scienziato\u2026 sensibile, pieno di cuore come un poeta\u2026 e radicato nel profondo del suo essere come un mistico\u201d. La sua definizione di \u201cuomo nuovo\u201d era applicabile sia agli uomini che alle donne, i cui ruoli vedeva come complementari; anzi, la maggior parte dei ruoli di comando del suo movimento erano affidati a donne. Quest'uomo nuovo, ribattezzato \u201cZorba il Buddha\u201d, avrebbe dovuto abbracciare scienza e spiritualit\u00e0.\nOsho auspicava la scomparsa di tutte le religioni e di tutti i governi del mondo, per spianare la strada all'avvento di un nuovo essere umano che viva in un clima di diffusa religiosit\u00e0 (non ascrivibile a nessuna chiesa n\u00e9 organizzazione), che sia veramente spirituale e abbia una dimensione cosmica. L\"'uomo nuovo\" non sarebbe stato ingabbiato in istituzioni come la famiglia, il matrimonio, le ideologie politiche e le religioni. In questo senso, Osho \u00e8 vicino ad altri guru della controcultura e (forse) ad alcuni pensatori postmoderni e \u201cdecostruzionisti\u201d. Osho, infine, credeva che l'umanit\u00e0 fosse a rischio estinzione a causa della sovrappopolazione, delle armi nucleari, dei disastri ambientali, delle malattie (come l'AIDS), e che solo una \"rivoluzione della consapevolezza umana\" avrebbe potuto salvarla. Sosteneva, inoltre, che molti dei mali della societ\u00e0 potessero essere eliminati con mezzi scientifici.\nI \"dieci comandamenti\" di Osho.\nOsho dichiar\u00f2 di essere contrario ad ogni dottrina, dogma e ad ogni tipo di comandamento. Tuttavia, in una lettera a un discepolo, stil\u00f2 questo elenco semiserio:\n1) Non ubbidire ad alcun ordine all'infuori di quello interiore.\n2) L'unico dio \u00e8 la vita stessa.\n3) La verit\u00e0 \u00e8 dentro di te, non cercarla altrove.\n4) L'amore \u00e8 preghiera.\n5) Il vuoto \u00e8 la soglia della verit\u00e0: \u00e8 il mezzo, il fine e la realizzazione.\n6) La vita \u00e8 qui e ora.\n7) Vivi totalmente desto.\n8) Non nuotare, galleggia.\n9) Muori ogni istante, cos\u00ec da poter rinascere ogni istante.\n10) Smetti di cercare. Ci\u00f2 che \u00e8, \u00e8: fermati e guarda.\nIn un'altra occasione, Osho precis\u00f2 di non rappresentare \"nessun dio, di nessun genere: ebreo, ind\u00f9, islamico o cristiano\", ma di rappresentare solo se stesso e di parlare solo in nome della propria autorit\u00e0. Dare comandamenti \"\u00e8 un crimine che ti priva della tua libert\u00e0 e responsabilit\u00e0\". Pertanto, a un discepolo che gli chiedeva dei comandamenti, rispose che lui poteva solo limitarsi a fare alcuni \"inviti\" per condividere la sua stessa esperienza: 1) dubita sempre, \"finch\u00e9 non arriverai a conoscere te stesso\"; 2) non imitare mai, \"non essere cristiano, musulmano o ind\u00f9, cos\u00ec potrai scoprire chi sei\"; 3) fai attenzione all'erudizione, \"devi andare incontro alla realt\u00e0 completamente nudo\"; 4) ama tutto ci\u00f2 che ti circonda, \"non esiste nessun dio da pregare\"; 5) vivi nel qui-e-ora: \"questa totalit\u00e0 dell'essere nel presente ti unisce all'esistenza\".\nSugger\u00ec, infine, dei \"non-comandamenti\", ossia dei valori che rappresentavano il suo fondamentale atteggiamento verso la vita:\n1) libert\u00e0; 2) unicit\u00e0 dell'individualit\u00e0; 3) amore; 4) meditazione; 5) no alla seriet\u00e0; 6) giocosit\u00e0; 7) creativit\u00e0; 8) sensibilit\u00e0; 9) gratitudine; 10) senso del mistero.\nIl pensiero di Osho.\nOratore versatile e dissacrante, Osho affront\u00f2 nei suoi discorsi estemporanei, tenuti davanti a un pubblico internazionale nel corso di trentacinque anni, gli argomenti pi\u00f9 disparati: dalla ricerca spirituale ed esistenziale del singolo individuo alle questioni sociali e politiche odierne. Articolava ragionamenti minuziosi, si contraddiceva consapevolmente (perch\u00e9 \"la vita stessa \u00e8 contraddittoria e incoerente\"), con un tono a un tempo solenne e ironico, fornendo risposte specificamente calibrate sulla persona che gli aveva posto la domanda (\"la risposta sorge spontanea dal mio vuoto interiore, non la conosco in anticipo, la ascolto per la prima volta come il mio interlocutore, \u00e8 nuova anche per me\").\nLa visione di Osho abbraccia sia la millenaria saggezza orientale, sia la scienza e il pensiero occidentali. Osho sosteneva che l'obiettivo dei suoi discorsi non fosse l'indottrinamento (\"non aggrappatevi alle mie idee, non vi dar\u00f2 nessun dogma\"), ma quello di scardinare i meccanismi mentali dell'ascoltatore per indurlo in uno stato interiore di pace e profonda attenzione, e \"creare uno spazio sempre pi\u00f9 ampio di meditazione; non si tratta di conferenze, in realt\u00e0 \u00e8 solo un espediente per aiutarti a diventare silenzioso, \u00e8 un metodo di potenziale trasformazione\". Riportiamo, nei paragrafi seguenti, le sue opinioni su alcune tematiche-chiave.\nReligione.\nOsho condann\u00f2 perentoriamente tutte le religioni organizzate considerandole spazzatura alla stregua delle superstizioni, ed auspic\u00f2 il superamento di tali credenze preconizzando l'avvento di una nuova, unica religiosit\u00e0, una \u201cscienza della dimensione interiore\u201d, soggettiva, incentrata sull'essere (cos\u00ec come la scienza \u201coggettiva\u201d si occupa del mondo esteriore). Afferm\u00f2 che le religioni tradizionali hanno represso l'essere umano e sono destinate a scomparire, e che non hanno alcun senso i vari credo, le fedi, i rituali e i dogmi. La dimensione spirituale deve sorgere dall'esperienza diretta, dalla ricerca, da un percorso interiore; \u201cper raggiungere la verit\u00e0 bisogna liberarsi da tutte le dottrine, da tutte le strutture formali\u201d e coltivare un cuore amorevole e innocente. L'errore fondamentale compiuto dalle religioni storiche \u00e8 che \"nessuna ha avuto il coraggio di riconoscere che ci sono cose che noi non sappiamo, ognuna ha finto di essere onnisciente\", di essere l'unica vera religione condizionando l'uomo fin dalla nascita con effetti deleteri. Osho afferm\u00f2 che il vero uomo religioso \u00e8 un ribelle in totale armonia con la sua luce, col flusso divino dell'esistenza, che vive in assoluta libert\u00e0 senza essere condizionato dalla societ\u00e0, dalla cultura e dalle tradizioni.\nIl suo dissenso era rivolto soprattutto verso le religioni abramitiche e \"istituzionali\". In un'intervista afferm\u00f2 che cristianesimo, giudaismo e islamismo fossero \"solo sciocchezze\"; mentre buddhismo, taoismo e giainismo contenessero degli elementi validi, in quanto tutte e tre fondate sulla meditazione; l'induismo, da parte sua, era \"a met\u00e0 strada tra i due gruppi\". Auspic\u00f2, inoltre, la diffusione dello Zen nel mondo. Nell'ultima fase della sua vita, in una conferenza stampa mondiale, dichiar\u00f2 sciolta la religione sorta intorno a lui, annull\u00f2 l'uso dei colori rossi e del m\u0101l\u0101, perch\u00e9 per raggiungere \"l'essenza pi\u00f9 intima del proprio essere non occorre una professione di fede, io non sono un leader, non ho catechismi, non ho teologie. Tu non sei un seguace: \u00e8 sufficiente essere amici\".\nNell'autunno del 1989, pochi mesi prima di \"abbandonare il corpo\", dichiar\u00f2 alla stampa che la sua gente doveva continuare a sviluppare qualit\u00e0 come l'amore, la consapevolezza, la festa, la celebrazione e la gioia, che non sono monopolio di nessuno e \"attorno alle quali non \u00e8 possibile costruire alcuna chiesa\", e che dovevano crescere come individui completamente indipendenti e liberi da norme stabilite da altri, conservando lo sguardo innocente dei bambini; \"la via per fare tutto questo \u00e8 scendere dentro di s\u00e9\". Osho comment\u00f2 le sacre scritture delle grandi religioni mondiali, di cui forniva dotte interpretazioni personali. Le sue feroci posizioni contro le tradizioni spirituali gli attirarono l'ostilit\u00e0 del mondo religioso.\nDio.\nOsho non credeva nell'esistenza di un Dio \"persona\", di un Dio-padre, come quello tramandatoci dalle grandi tradizioni religiose (tanto che da alcuni veniva considerato un ateo), bens\u00ec nell'esistenza di una \"essenza divina\", un'energia allo stato puro, eterna e creativa, intelligente e multidimensionale, in perenne espansione. Questa qualit\u00e0 divina \u2013 che possiamo chiamare Dio, Dharma, Brahman, Tao, Verit\u00e0, Assoluto ecc. \u2013 non pu\u00f2 essere dimostrata ma pu\u00f2 essere sperimentata, poich\u00e9 permea tutto ci\u00f2 che esiste, \u00e8 \u201cl'anima stessa dell'universo\u201d e la nostra pi\u00f9 intima natura, e rientrare in connessione con essa costituisce l'esperienza suprema della beatitudine. Detta coscienza universale non \u00e8 caotica, ma \u00e8 un cosmo con un suo destino e un significato ben precisi: la realizzazione dell'estasi.\nLe divinit\u00e0 individuali, secondo Osho, non sono altro che proiezioni della mente umana, frutto di una visione \"primitiva\" del sacro, e sono state accreditate dalle religioni per imporre la propria egemonia sull'essere umano. Altrettanto fasulla \u00e8 l'esistenza del demonio, controparte malevola del divino, riconosciuta dalle organizzazioni religiose per sostenere le proprie tesi: il male inteso come entit\u00e0 divina non esiste, \u00e8 soltanto \"assenza di luce\", di amore e consapevolezza; \"\u00e8 la tua mente che continua a tentarti, a ingannarti e a crearti sempre nuove illusioni\"; \"non esiste alcun Dio n\u00e9 alcun diavolo: esiste solo l'Uno\".\nMatrimonio e famiglia.\nOsho considerava il matrimonio un'istituzione contronatura poich\u00e9 in contrasto con la libert\u00e0 personale, \u201cil valore supremo, non esiste nulla di pi\u00f9 elevato della libert\u00e0\u201d. La vita \u2013 spiega il mistico \u2013 \u00e8 un continuo mutamento, e le persone dovrebbero incontrarsi e amarsi quando le proprie energie collimano, e poi separarsi quando tale sintonia svanisce. Forzare legalmente i rapporti affettivi \u00e8 sbagliato e genera nevrosi, perversioni psicologiche, repressioni e sensi di colpa. La famiglia, inoltre, danneggia e condiziona negativamente la psiche del bambino inculcandogli pregiudizi, falsi valori e appartenenze sociali e religiose.\nIn un'altra occasione afferm\u00f2 che l'amore \u00e8 distrutto non tanto dal matrimonio, quanto invece dalla relazione di coppia, che spesso nasce fra individui inconsapevoli del reale significato dell'amore e avulsi da un'autentica dimensione di intimit\u00e0. In alcuni discorsi fu pi\u00f9 indulgente con la famiglia, sottolineando come un \"matrimonio felice\" e un contesto famigliare sano possano avvicinare l'individuo al divino. Osho rifiut\u00f2 categoricamente di sposarsi, nonostante le insistenze e la disapprovazione dei suoi familiari.\nEgo, mente e psicoanalisi.\nOsho sosteneva, in linea con le teorie buddhiste e il misticismo orientale, che la mente fosse la prima causa dell'infelicit\u00e0 umana, perch\u00e9 ha preso gradualmente il controllo dell'individuo distruggendone la vita. L'uomo \u2013 che in realt\u00e0 \u00e8 pura consapevolezza \u2013 ha fatto l'errore di identificarsi con la mente diventandone schiavo, invece di avvalersene come utile strumento al proprio servizio (essendo parte del corpo fisico, cosiddetta \u201cmateria sottile\u201d), e le ha cos\u00ec conferito un potere abnorme. La mente, secondo Osho, dovrebbe essere trascesa con la meditazione, che \u00e8 appunto uno stato di non-mente, di puro essere. Precis\u00f2, tuttavia, che essa non deve essere considerata come un \"nemico\", ma utilizzata in modo accorto.\nL'ego \u00e8 una falsa identit\u00e0 creata dalla mente e dal traffico incessante dei pensieri, e costituisce una barriera che separa l'essere umano dal divino. Osho, pur riconoscendo la rilevanza delle teorie di Freud, ritiene la psicologia moderna incapace di risolvere i problemi dell'uomo, poich\u00e9 agisce comunque nell'ambito della mente, cercando di adattarla alle esigenze della societ\u00e0, e non considera invece la possibilit\u00e0 di oltrepassarla radicalmente. Anche i sogni, afferma Osho, sono meri prodotti dell'attivit\u00e0 mentale come i pensieri, in una forma per\u00f2 pi\u00f9 elementare, e dunque sono del tutto irrilevanti e inutili.\nAmore e sessualit\u00e0.\nIl sesso, per Osho, \u00e8 l'energia primaria e fondamentale dell'essere umano, ha una natura divina. Le religioni storiche lo hanno sempre condannato e represso causando danni smisurati all'umanit\u00e0. La sessualit\u00e0 assolve tuttavia una pura funzione biologica e arriva il momento in cui dev'essere trascesa. In un'intervista al giornalista Enzo Biagi, Osho afferm\u00f2 che\nL'amore, dunque, \u00e8 la vera trasmutazione dell'energia sessuale, ma accade solo quando il sesso viene accettato e vissuto in maniera naturale e non ripudiato. Osho afferma, in accordo con la visione tantrica, che in un profondo stato di meditazione e amore \u00e8 possibile trasformare il sesso in un'esperienza estatica, entrando in una dimensione di unit\u00e0 e sam\u0101dhi. Il sesso \u00e8 il livello energetico pi\u00f9 basso, il divino \u00e8 quello pi\u00f9 alto. Pi\u00f9 ci si eleva spiritualmente, pi\u00f9 la sessualit\u00e0 diminuisce: alla fine vi \u00e8 un culmine in cui questa energia fluisce verso l'apice diventando compassione. L'amore \u00e8 la sostanza intima dell'universo, \"l'uomo che non ha sviluppato la capacit\u00e0 di amare vive in un suo inferno privato, un uomo colmo di amore \u00e8 in paradiso\".\nL'amore come realt\u00e0 assoluta.\nOsho afferm\u00f2 che l\u2019universo \u00e8 formato dalla \"sostanza chiamata amore\" e che l'amore \u00e8 l'unica realt\u00e0 concreta dell'esistenza: \"tutto il resto \u00e8 solo illusione\", non \u00e8 altro che \"un sogno rimuginato dalla mente\"; invit\u00f2 dunque i suoi discepoli a coltivare questo sentimento per potersi avvicinare al divino. Osho sottoline\u00f2 la necessit\u00e0, per l'essere umano, di una vera e propria \"educazione all'amore\" che gli consenta di vivere con totale gioia e pienezza. \u00c8 fondamentale, sosteneva, dare amore sempre e comunque, \"come un imperatore\", senza preoccuparsi che quell'amore venga ricambiato (l'esistenza ti ricompenser\u00e0 lautamente perch\u00e9 \"pi\u00f9 condividiamo pi\u00f9 ci torna indietro\"), e non reclamare amore \"come un mendicante\". \"Le imperiose richieste d'amore non renderanno mai nessuno capace di perfezionare il suo amore. Coloro che insistono sull'amore non lo ricevono mai e questo fallimento, cos\u00ec scoraggiante per loro, li rende gradualmente incapaci di dare amore\".\nL'amore come stato interiore.\nPer Osho l'amore reale \u00e8 proprio \"essere amore\", non \u00e8 una relazione sentimentale, \u00e8 uno stato dell'essere, il pi\u00f9 alto picco della consapevolezza, che viene chiamato \u201clo stato del risveglio\u201d o \u201clo stato di illuminazione\u201d (ossia quello di un Gautama il Buddha): tu sei pieno, straripante d'amore e non puoi che condividerlo con chiunque. \"L'amore non \u00e8 qualcosa che puoi ottenere da qualcuno che non abbia raggiunto uno stato di estasi\", per questo motivo la sofferenza \u00e8 cos\u00ec diffusa: tutti chiedono di essere amati e fingono di amare; \"ma non sei in grado di amare se non conosci la verit\u00e0, se non hai avuto l'esperienza del divino\". L'amore \u00e8 una condizione del proprio essere e sorge in uno stato di solitudine estatica. Amare significa dare senza alcun desiderio di contraccambio, senza condizioni e nessun tipo di richiesta, anzi: provando un senso di riconoscenza per chi ha accettato il tuo amore.\nIl rapporto di coppia.\nOsho defin\u00ec la relazione sentimentale \"una reciproca illusione\", una prigionia che nasce dal bisogno di essere amati e dall'incapacit\u00e0 di stare soli, e con essa si cerca di dare un senso alla propria vita; entrare in comunione con l'esistenza fa invece sorgere l'amore assoluto come stato interiore, che consente di donare amore senza pretendere nulla n\u00e9 sacrificare la propria e l'altrui libert\u00e0. In altri discorsi, afferm\u00f2 che la relazione pu\u00f2 essere sana e armoniosa se non vi \u00e8 possessivit\u00e0 e dipendenza ma una profonda sintonia, e che gli amanti spalancano orizzonti sconfinati in cui \"l'ego si dissolve\". Osho fece diverse riflessioni sul rapporto di coppia, dispensando all'occasione consigli e suggerimenti, e venne sprezzantemente definito il \"guru del sesso\" dalla stampa internazionale dopo che i suoi discorsi, favorevoli a un approccio pi\u00f9 naturale alla sfera sessuale, scandalizzarono la societ\u00e0 conservatrice.\nAmicizia.\nPer Osho, l'amicizia \u00e8 una relazione pi\u00f9 profonda e nobile della relazione d'amore, perch\u00e9 \u00e8 amore allo stato puro: incondizionato, disinteressato e non possessivo. L'amore, infatti, non deve obbligatoriamente avere a che fare con la sessualit\u00e0. La sessualit\u00e0 pu\u00f2 far parte dell'amore o pu\u00f2 anche non farne parte: se non \u00e8 presente nasce l'amicizia che, di fatto, \u00e8 il vero amore. Tuttavia l'amore privo di sessualit\u00e0 al giorno d'oggi \u00e8 ormai inesistente, la gente conosce solo il tipo di amore sessuale, che in sostanza \u00e8 uno sfruttamento reciproco. Osho afferma, inoltre, che oggi l'amicizia viene spesso concepita in senso \"sociologico\", \"in termini di semplice conoscenza\u201d. Se invece si \u00e8 \"reali, autentici e assolutamente consapevoli del proprio essere\" nasce l\"amichevolezza\", che \u00e8 una qualit\u00e0 interiore molto pi\u00f9 vasta delle semplici relazioni d'amicizia, perch\u00e9 \u00e8 uno stato di amore assoluto.\nCelebrazione e risata.\nOsho esaltava una continua e gioiosa celebrazione dell'esistenza, perch\u00e9 ogni aspetto della vita \u00e8 divino, da quello fisico a quello spirituale. L'uomo deve \u201cgioire nell'essere\u201d, celebrare ed amare, in quanto parte di un'esistenza perennemente in festa. Secondo Osho, l'uomo \u00e8 l'essere vivente pi\u00f9 infelice e represso del pianeta perch\u00e9 ha smarrito la sua stessa natura: quella gioiosa armonia che invece anima tutte le altre forme di vita. La pace interiore e la beatitudine dovrebbero essere una qualit\u00e0 del proprio essere, traboccare estaticamente fino a generare un campo energetico di amore (\"buddhafield\").\nOsho sottoline\u00f2 la bellezza e i benefici della risata, in opposizione alla seriet\u00e0, che \u00e8 \"un cancro dell'anima\" e soffoca la vita. Secondo Osho la risata \u00e8 la vera essenza della religiosit\u00e0, perch\u00e9 \"la vita va presa come uno scherzo cosmico\". La seriet\u00e0 invece non \u00e8 mai religiosa, \u00e8 frutto dell'ego e parte della sua malattia. \"\u00c8 un peccato che nessuna religione al mondo abbia accettato il senso dell'umorismo come una delle qualit\u00e0 fondamentali dell'uomo religioso. Voglio che comprendiate che il senso dell'umorismo, la giocosit\u00e0, dovrebbe essere una qualit\u00e0 di base. Non prendete le cose troppo sul serio\".\nScienza.\nOsho era totalmente favorevole al progresso della scienza e alla tecnologia, che peraltro hanno avuto il merito di liberare l'uomo dai millenari \"credo\" religiosi e dalle superstizioni spingendolo, grazie al benessere generato, verso una reale spiritualit\u00e0. L'Oriente, secondo Osho, ha trascurato la ricerca scientifica a favore di quella spirituale, producendo miseria e arretratezza. In Occidente, al contrario, il progresso scientifico non \u00e8 andato di pari passo con una scienza della trasformazione interiore, e ha cos\u00ec creato una societ\u00e0 troppo sbilanciata verso il materialismo e spiritualmente malata. In realt\u00e0, \u2013 spiega Osho \u2013 non esiste alcun conflitto tra scienza e religione, tra corpo e anima, e nella seconda met\u00e0 del Novecento si \u00e8 infatti assistito a una compenetrazione dei due mondi, tesa a colmare le reciproche lacune: la civilt\u00e0 che nascer\u00e0 in futuro sar\u00e0 una sintesi e un equilibrio di scienza e religione.\nOsho sosteneva che la scienza medica, la fisiologia e la psicologia sono ancora immature e \"chiuse\" poich\u00e9 negano l'esistenza della dimensione interiore dell'uomo, hanno una visione limitata e agiscono solo in superficie. Apprezz\u00f2 l'avvento dei computer e dei sistemi informatici. Propose, infine, l'istituzione di una \"Accademia delle scienze\" internazionale, in cui gli scienziati siano svincolati dai poteri politici e aperti alla dimensione spirituale.\nMorte.\nPer Osho la morte non esiste, \u00e8 soltanto un inganno dei sensi, una \u201cfinzione\u201d. La nostra consapevolezza \u00e8 immortale, mai ha avuto inizio e mai finir\u00e0, in quanto parte di un Tutto altrettanto eterno e infinito. \u201cLa vita e la morte sono un unico fenomeno, \u2013 spieg\u00f2 \u2013 in realt\u00e0 non esiste nulla che si possa definire morte: la vita \u00e8 eterna\u201d. Dunque, \u00e8 soltanto il corpo a consumarsi e perire, la nostra reale essenza invece \u00e8 immortale e, dopo la morte fisica, si trasferisce semplicemente in un altro corpo, in un'altra dimensione; oppure, qualora si muoia in piena consapevolezza, come un \"buddha\", ci si libera dal ciclo di nascita e morte e si rimane radicati nel proprio essere, estaticamente fusi col Tutto. Secondo Osho, pertanto, bisogna accettare la morte gioiosamente, goderla nella sua pienezza, perch\u00e9 \u00e8 il culmine della vita, \u00e8 un \u201cricadere nella fonte dell'esistenza, in Dio\u201d per poi ricominciare il viaggio. \u201cLa morte \u2013 spieg\u00f2 \u2013 significa che tu fai l'amore con il divino, oppure che il divino fa l'amore con te. La morte \u00e8 l'orgasmo cosmico, totale\u201d. Osho afferm\u00f2 che l'uomo moderno, occidentale, \u00e8 ossessionato dalla paura della morte perch\u00e9 non ha mai colto l'essenza della vita, e si espresse a favore dell'eutanasia.\nEutanasia e controllo delle nascite.\nOsho era favorevole all'eutanasia, qualora le condizioni fisiche non permettano pi\u00f9 una vita piena e appagante. Sostenne che l'accanimento terapeutico produce un'alterazione degli equilibri naturali e che a chiunque dovrebbe essere riconosciuto il diritto di disporre della propria vita (che invece viene negato dalle leggi e dalle religioni). Gli ospedali dovrebbero avere appositi reparti per rendere la morte pi\u00f9 piacevole. Afferm\u00f2 che l'eutanasia dovrebbe essere praticata anche nel caso di bambini affetti da gravi malformazioni multiple, handicap sensoriali o grande ritardo mentale, poich\u00e9 la morte \u00e8 preferibile a una vita di privazioni e sofferenza. Riteneva inoltre opportuno il controllo delle nascite, l'uso dei contraccettivi e, nelle sue comuni, raccomandava la sterilizzazione. Fu fautore della diagnosi preimpianto e della selezione genetica nell'ambito della procreazione assistita, e afferm\u00f2 la necessit\u00e0 di dotare le strutture ospedaliere di meditatori che possano assistere il moribondo.\nRicchezza.\nGli agi, la prosperit\u00e0 e il benessere materiale non sono un male, anzi: spianano la strada alla ricerca spirituale dell'individuo; ma dedicarsi esclusivamente ad essi conduce l'uomo all'infelicit\u00e0, perch\u00e9 solo la ricchezza interiore \u00e8 fonte di beatitudine. La vera felicit\u00e0 non \u00e8 data dal conseguimento dei \"piaceri\" bens\u00ec dalla realizzazione del s\u00e9, la cui natura, in quanto divina, \u00e8 pura beatitudine. Osho afferm\u00f2 che se si \u00e8 profondamente radicati nel materialismo non \u00e8 possibile elevarsi alla spiritualit\u00e0.\nL'Oriente, secondo Osho, ha coltivato eccessivamente la dimensione spirituale, irrazionale ed emotiva, trascurando quella terrena. L'Occidente ha fatto l'esatto contrario, concentrandosi sulla razionalit\u00e0 e la materialit\u00e0, e andando parimenti incontro al fallimento. Occorre, dunque, fondere e trascendere entrambe le visioni della realt\u00e0 per giungere a una \u201ccoscienza umana globale\u201d, propria di un nuovo genere di essere umano capace di godere sia dei piaceri terreni sia dell'estasi spirituale.\nLa collezione di Rolls.\nOsho venne criticato per la sua collezione di 93 Rolls-Royce (tutte modello \"Silver Spur\") che furono acquistate dai suoi discepoli durante il periodo della comune in Oregon, tanto da essere soprannominato il \u201cGuru delle Rolls\u201d (cosa non infrequente tra i maestri indiani che ebbero successo in Occidente, anche Maharishi Mahesh Yogi si spostava in Rolls-Royce). Il guru dichiar\u00f2 che le automobili non appartenevano a lui ma alla comune, e che fossero solo un atto d'amore della sua gente. Una volta afferm\u00f2 che si trattava di uno stratagemma per rendere i discepoli consapevoli dell'attaccamento ai beni materiali che albergava dentro di loro. Lo scrittore Tom Robbins descrisse quell'esercito di Rolls-Royce come \"la parodia del consumismo pi\u00f9 buffa mai realizzata\".\nFelicit\u00e0.\nOsho afferma che l'individuo \u00e8 totalmente responsabile della situazione in cui si trova; ci\u00f2 che accade nella sua vita non \u00e8 mai dovuto a circostanze esterne, ma \u00e8 sempre il risultato di scelte e pensieri personali, pi\u00f9 o meno consapevoli; \u00e8 il risultato della propria natura. Dunque, affinch\u00e9 possa avvenire un reale cambiamento, bisogna innanzitutto assumersi questa completa responsabilit\u00e0: il mondo in cui viviamo \u00e8 una nostra creazione, noi siamo la causa della nostra gioia, come della nostra sofferenza. Ci\u00f2 che comunemente l'essere umano intende per \"felicit\u00e0\" \u00e8 una condizione relativa di entusiasmo dovuta a cause esterne; la felicit\u00e0 reale \u00e8 invece uno stato di beatitudine (assoluto) che prescinde da qualsiasi causa.\nFelicit\u00e0 come stato naturale.\nL'uomo \u00e8 infelice perch\u00e9 vive in stato \"inconscio\", non comprende la propria natura. Comprendere se stessi \u2013 \"risvegliarsi\" \u2013 significa essere naturalmente beati: la beatitudine, infatti, non \u00e8 qualcosa che proviene dall'esterno, ma la propria \"consapevolezza\", la propria intima realt\u00e0 divina \"che riposa in se stessa\". La felicit\u00e0 \u00e8 la condizione naturale dell'essere umano: ogni bambino nasce gioioso e innocente (ed \u00e8 questo stato di purezza, \"pre-egoico\", che la meditazione aiuta a recuperare). Sin dai primi anni di vita, tuttavia, l'individuo viene oppresso da una serie di regole, convenzioni e condizionamenti che ne soffocano gradualmente l'anima, e inizia inoltre ad emergere l\"'ego\", pertanto subentrano ansia, infelicit\u00e0 e disperazione.\nFelicit\u00e0 ed ego.\nL'umanit\u00e0 \u00e8 profondamente infelice perch\u00e9 la condizione di felicit\u00e0 \u00e8 legata all'ego che, con i suoi obiettivi e sogni da realizzare, non fa che generare insoddisfazione. Per raggiungere un reale stato di estasi occorre ritrovare la gioia che ci appartiene per diritto di nascita, ossia quella indipendente dai propri desideri e dai comportamenti altrui, che \u00e8 possibile vivere solo se si realizza uno stato di \"consapevolezza\"; grazie a questa trasformazione interiore, infatti, i meccanismi mentali smettono di influenzarci. La vera beatitudine prescinde da circostanze esterne, nasce da uno stato di libert\u00e0 totale e incondizionata. La mentalit\u00e0 occidentale, al contrario, dipende interamente dall'ambizione di soddisfare l'ego, che \u00e8 solo una falsa identit\u00e0.\nFelicit\u00e0 come insicurezza.\nL'uomo deve imparare a vivere momento per momento, \"pericolosamente\", con totale gioia, intensit\u00e0 e fiducia nell'esistenza, in assoluto stato di insicurezza. Vivere e amare realmente significa infatti godere il momento senza cercare sicurezze, senza fare calcoli o progetti per il futuro, ma restando profondamente immersi nell'istante presente. Nulla \u00e8 stabile nella vita, dunque occorre \"fluire con la corrente\". Una vita mutevole \u00e8 meravigliosa, ricca e appagante; costruirsi un'armatura di sicurezze, invece, produce una sorta di \"morte vivente\" e genera infelicit\u00e0. \"Insicurezza \u00e8 proprio il tessuto di cui \u00e8 fatta la vita. Se non comprendi l'insicurezza non potrai mai capire la vita\".\nFelicit\u00e0 e meditazione.\nOsho afferma che la meditazione \u2013 ossia quello stato di \"puro esistere\", di pura consapevolezza in assenza della mente \u2013 trasforma l'uomo in un \"lago di energia\" che attira il trascendente rendendolo colmo di beatitudine. Pu\u00f2 accadere, tuttavia, che lo stato meditativo renda l'uomo pi\u00f9 equilibrato e \u201cradicato in se stesso\u201d ma non felice se quella pace raggiunta non si accompagna ad una \"danza dell'anima\", ovvero se non si rimuovono le cause primarie dell'infelicit\u00e0 (ad esempio quando si vive una vita \u201crepressa\u201d e non si segue la propria natura). Pertanto, a volte, la felicit\u00e0 non arriva quando sei meditativo: \u00e8 la meditazione che arriva quando sei felice, ovvero quando attui \u201cun cambiamento drastico nel tuo modo di vivere\u201d.\nZen.\nOsho condann\u00f2 tutte le religioni organizzate bollandole come \u201cimmondizia\u201d e considerandole nocive per l\u2019essere umano. Manifest\u00f2 apprezzamento solo per il Buddhismo, il Giainismo (non esentandole tuttavia da critiche), per il Taoismo, e una totale predilezione per lo Zen, la tradizione spirituale \u201cpi\u00f9 evoluta\u201d. Lo Zen, spieg\u00f2, nasce dall\u2019incontro, avvenuto in Cina, fra il Buddhismo e il Taoismo di Lao-Tzu, e possiede un grande senso dell\u2019umorismo, \u00e8 festosit\u00e0 e spirito di celebrazione. Lo Zen, attraverso stratagemmi paradossali, consente di trascendere la mente e immergersi nel divino. Non \u00e8 una filosofia, ma un modo di essere. Non insegna con le parole n\u00e9 con le scritture, ma \u201csfidandoci a un gioco in cui la sola risposta \u00e8 un nuovo livello di consapevolezza\u201d: la fusione con la pura ed eterna essenza della realt\u00e0. Il \"Manifesto dello Zen\", del 1989, sar\u00e0 l\u2019ultima serie di discorsi di un Osho sempre pi\u00f9 gravato dai problemi di salute, ed in essi il guru auspic\u00f2 la diffusione dello Zen nel mondo \u201cprima che l\u2019umanit\u00e0 vada completamente a rotoli\u201d.\nSociet\u00e0, politica e rivoluzione.\nOsho considerava le rivoluzioni politiche e sociali del tutto inutili e destinate al fallimento, poich\u00e9 una societ\u00e0 cambia solo se cambiano gli individui che la compongono, ossia in virt\u00f9 di una \u201crivoluzione interiore\u201d, spirituale. Se milioni di individui cambiano se stessi, la societ\u00e0 si trasformer\u00e0 di conseguenza, e non viceversa; non serve a nulla cambiare i governi e la struttura economica (Osho fece l'esempio della rivoluzione russa del 1917 e della liberazione indiana dal colonialismo inglese, che non mutarono di fatto lo \"status quo\"). La mentalit\u00e0 del rivoluzionario, infatti, \u00e8 distruttiva: conosce solo i metodi per annientare, non conosce i metodi per creare. La vera rivoluzione \u00e8 quella interiore, \u00e8 quella del \u201cribelle\u201d, e necessita di creativit\u00e0 e di amore, non di odio, per questo \u00e8 pi\u00f9 difficile da realizzare.\nOsho condann\u00f2 \"in toto\" il mondo politico, sostenendo che fosse composto da individui avidi, animati solo dalla brama di potere: non \u00e8 il potere politico che rende avide le persone, \u2013 spieg\u00f2 \u2013 ma \u00e8 l'avidit\u00e0 gi\u00e0 presente in determinati individui a manifestarsi attraverso la carriera politica. Afferm\u00f2 inoltre che il potere politico e quello clericale si aiutano a vicenda e sfruttano le masse. Osho critic\u00f2 aspramente l'operato di alcune note figure spirituali e politiche, quali Madre Teresa di Calcutta, Giovanni Paolo II, Gandhi, Morarji Desai e Adolf Hitler. Auspic\u00f2, infine, la scomparsa delle singole nazioni e l'istituzione di un unico governo mondiale.\nGes\u00f9 e il cristianesimo.\nIn alcuni discorsi Osho parl\u00f2 di Ges\u00f9 Cristo come di un maestro illuminato \u2013 al pari di Buddha, Maometto, Ramakrishna, Mahavira ecc. \u2013 definendolo \u201cun poeta dell'Assoluto\u201d frainteso sia dai cristiani che dagli ebrei, e disprezzato da questi ultimi perch\u00e9 visse la sua vita da individuo libero, che riconosceva solo la propria autorit\u00e0 avulsa da ogni tradizione. In altre occasioni, utilizz\u00f2 invece toni pi\u00f9 caustici a proposito di Ges\u00f9 e delle altre figure religiose storiche, in quanto simboli di \"false\" religioni costruite dall'uomo, sostenendo di averle solo utilizzate come \"pretesti\" per esporre le sue verit\u00e0.\nOsho ritiene il cristianesimo una falsa religione, \"la peggiore manifestazione religiosa di questo mondo\", edificata attorno alla figura di Cristo e ossessionata dall'idea del peccato, della morte e della sofferenza; essa ha causato danni enormi all'umanit\u00e0, approfittando peraltro della povert\u00e0 per convertire la gente. Ges\u00f9 \u2013 spiega Osho \u2013 non fu mai un cristiano, infatti in aramaico (la lingua parlata da Ges\u00f9) non esiste la parola \u201ccristo\u201d, n\u00e9 esiste in ebraico: solo diversi anni dopo la sua morte, quando il Vangelo fu tradotto in greco, la parola \u201cmessia\u201d venne resa con \u201ccristo\u201d.\nSecondo Osho, Mos\u00e8 fu responsabile per aver inculcato nel suo popolo l'idea di un messia (lo stesso Ges\u00f9, suggestionato, fin\u00ec per proclamarsi tale cercando seguaci); afferm\u00f2 inoltre che Giovanni il Battista fu un grande maestro e profeta rivoluzionario, e sostenne che anche San Francesco fosse un illuminato nonostante l'appartenenza al cristianesimo. Osho, pi\u00f9 in generale, critic\u00f2 il concetto di \"fede\" che impedirebbe una reale ricerca spirituale da parte del singolo (sottolineando, al contrario, i benefici del \"dubitare\"), e forn\u00ec una sua personale interpretazione dei Vangeli, della figura di Ges\u00f9 e dei Vangeli apocrifi di San Tommaso.\nDroghe.\nLe droghe creano uno stato di benessere falso e illusorio alterando la chimica della mente, ottundono la sensibilit\u00e0 e possono distruggere la capacit\u00e0 di meditare, l'unica via che conduce ad un reale stato di beatitudine. Tuttavia, secondo Osho, chi \u00e8 in cerca di un sollievo temporaneo pu\u00f2 fare uso di tali sostanze, che per\u00f2 i governi, col supporto della scienza, dovrebbero provvedere a rendere innocue per l'organismo, come fossero semplici medicinali; limitarsi a proibirle, infatti, \u00e8 inutile e controproducente. Chiunque dovrebbe poter sperimentare droghe sotto controllo medico, in tal modo verrebbe meno la loro attrattiva.\nL'uso di droghe resta comunque pericoloso, perch\u00e9 compromette la ricettivit\u00e0 e le facolt\u00e0 sottili dell'individuo che, solo se in stato di piena consapevolezza e lucida intelligenza, pu\u00f2 intraprendere il cammino della crescita spirituale. L'LSD pu\u00f2 dare buone intuizioni ma va assunto solo in un corpo appositamente addestrato (come accade in alcune scuole tantra e yoga), altrimenti si diventer\u00e0 schiavi di un organismo chimicamente alterato. Osho viet\u00f2 nella sua comune dell'Oregon 'Rajneeshpuram' l'uso di sostanze stupefacenti, affermando che la \"droga perfetta\" fosse la meditazione.\nNew Age.\nLa New Age \u00e8 solo una moda transitoria destinata a scomparire, come gli altri fenomeni simili (ad esempio, il movimento hippy), e non \u00e8 assolutamente in grado di trasformare gli individui. Osho dichiar\u00f2 di non appartenere a nessun movimento ma, semplicemente, di far parte \u201cdell'eterna evoluzione dell'umanit\u00e0\u201d. La ricerca della verit\u00e0 e dell'essere, infatti, non ha etichette, \u00e8 \u201catemporale\u201d, \u00e8 un fenomeno immenso. Nella storia del mondo sono apparsi molti \u201cilluminati\u201d che hanno contribuito a migliorare l'umanit\u00e0, e altri ne verranno. Si tratta di un processo che esiste da sempre, afferma Osho, \u00e8 \u201cil cuore stesso dell'evoluzione\u201d.\nPensiero positivo.\nOsho considerava la filosofia del \u201cpensiero positivo\u201d \u2013 che afferma l\u2019opportunit\u00e0 di imporre alla mente uno stato di ottimismo \u2013 una tecnica ipocrita e dannosa, che si limita a dare speranza alla gente condizionandola con pensieri positivi e relegando quelli negativi nella sfera inconscia. Ottimismo e pessimismo, afferma Osho, sono due polarit\u00e0 dello stesso fenomeno, ovvero atteggiamenti mentali con direzioni opposte. L\u2019unica via per vivere una reale trasformazione interiore non \u00e8 n\u00e9 positiva n\u00e9 negativa, ma \u00e8 quella della \"trascendenza\", ossia la realizzazione di una consapevolezza priva di scelte. Se si permane in questo stato meditativo, la vita comincer\u00e0 a fiorire.\nOmosessualit\u00e0.\nOsho si espresse in maniera contraddittoria sull'omosessualit\u00e0. Da un lato afferm\u00f2 che l'omosessualit\u00e0 \u00e8 un aspetto che fa parte della libert\u00e0 dell'uomo (\"\u00e8 la tua vita, devi decidere tu; chi sono io?\"), dunque non c'\u00e8 nulla di sbagliato se due persone scelgono un certo tipo di relazione sessuale (\"goditela! Dio ti ha fatto cos\u00ec\"), non \u00e8 un problema reale, \"\u00e8 un fatto che non dovrebbe interessare a nessuno\". Non bisogna \"condannare n\u00e9 giudicare\", anzi: il mondo omosessuale ha sempre espresso grande creativit\u00e0 e ha contribuito a ridurre la sovrappopolazione. Spieg\u00f2 che i diversi orientamenti sessuali (etero, omo e bisessualit\u00e0) appartengono, di fatto, a una dimensione \"infantile\" dell'essere umano e vanno superati per giungere alla purezza del \"brahmacharya\" (la trascendenza del sesso), in cui si tocca il nucleo pi\u00f9 intimo del proprio essere.\nIn altre occasioni, Osho fu pi\u00f9 aspro riguardo all'omosessualit\u00e0 ritenendola il frutto di repressione e condizionamenti negativi, e giungendo perfino a definirla \"una perversione\" e \"una malattia\" poich\u00e9 vissuta da soggetti inconsapevoli dello \"schema fondamentale dell'energia umana e del suo movimento\". In un discorso afferm\u00f2 che l'omosessualit\u00e0 fosse responsabile della diffusione dell'AIDS, in un altro cit\u00f2 alcuni \"report\" che confutavano detta tesi. A un giornalista dichiar\u00f2 di essere \"contrario all'omosessualit\u00e0 (maschile e femminile)\" in quanto \"innaturale\", precisando per\u00f2 che ognuno ha il diritto di vivere la propria inclinazione sessuale come meglio crede. Queste posizioni hanno portato taluni a rilevare gli \"evidenti limiti\" di Osho riguardo alla questione omosessualit\u00e0; altri a sottolinearne invece la pertinace tendenza a contraddirsi e provocare per scardinare ogni \"sistema di pensiero\".\nVegetarianismo.\nOsho considerava immaturo e incivile uccidere gli animali per cibarsene, e nel suo ashram consent\u00ec solo l'introduzione di cibo vegetariano. Mangiare carne o pesce \u2013 spieg\u00f2 \u2013 non \u00e8 un impedimento alla meditazione e all'illuminazione, ma \u00e8 \u201cantiestetico\u201d, poich\u00e9 rivela carenza di poesia, di \u201csenso del bello\u201d, di riguardo per la vita. Osho afferm\u00f2 di non credere nel vegetarianismo in quanto ideologia, ma quale naturale conseguenza della meditazione e di una maturata sensibilit\u00e0 per l'esistenza, che porta l'individuo a ritenere inaccettabile e ripugnante uccidere gli animali per nutrirsi. L'idea del vegetarianismo si fonda su un profondo rispetto per la vita, che ha una natura divina, e mangiare cibo vegetariano trasforma la chimica del corpo permettendo all'individuo di elevarsi spiritualmente.\nPena capitale ed ergastolo.\nOsho prese posizione contro la pena di morte, definendola un crimine, e afferm\u00f2 anche che l'ergastolo era persino peggiore. Osho dichiar\u00f2 che la pena di morte \u00e8 \u201cla prova degradante della disumanit\u00e0 dell'uomo verso gli altri uomini\u201d e rivela che l'uomo sta continuando a vivere in una et\u00e0 di barbarie dove la civilt\u00e0 e i valori umanitari sono ideali non ancora realizzati. Sostenne che la pena di morte \u00e8 \u201cun crimine perpetrato dalla societ\u00e0 contro un singolo individuo indifeso\u201d, come anche il carcere a vita, pena altrettanto incivile e inumana. In generale, Osho si oppose alla punizione come metodo rieducativo.\nCritiche e controversie.\nOsho \u00e8 generalmente considerato uno dei leader spirituali pi\u00f9 controversi apparsi in India nel corso del XX secolo. Il suo messaggio di liberazione sessuale, emozionale, spirituale e istituzionale e il piacere che provava nel provocare e offendere gli assicur\u00f2 una vita costellata di polemiche. Osho era conosciuto come il \"guru del sesso\" in India e il \"guru delle Rolls-Royce\" negli Stati Uniti. Attacc\u00f2 il concetto di nazionalismo, era sprezzante coi politici e prendeva in giro i leader di diverse religioni (a cui, a loro volta, non piaceva la sua arroganza). Le idee di Osho sul sesso, il matrimonio, la famiglia e le relazioni erano in contrasto con la visione tradizionale e suscitavano rabbia e ostilit\u00e0 in tutto il mondo. Il suo movimento era temuto e disprezzato come un culto: egli viveva \"nell'ostentazione e nell'opulenza offensiva\", mentre i suoi seguaci (molti dei quali avevano reciso i legami con gli amici esterni e la famiglia e avevano donato tutto \u2013 o la maggior parte \u2013 del loro denaro e dei beni alla comune) vivevano \"a livello di sussistenza\".\nSecondo gli studiosi delle religioni.\nRiassumendo il lavoro di Osho, il sociologo Bob Mullan della University of East Anglia nel 1983 disse: \u201c\u00c8 certamente eclettico, un prendere a prestito verit\u00e0, mezze verit\u00e0 e travisamenti delle grandi tradizioni. Spesso \u00e8 anche piatto, inesatto, fasullo ed estremamente contraddittorio\u201d. Pur riconoscendo che la complessit\u00e0 e l'immaginazione di Osho non fossero seconde a nessuno e che molte delle sue affermazioni fossero argute e toccanti (e forse, a volte, anche profonde), secondo Mullan ci\u00f2 che rimaneva era un \u201c\"potpourri\" di idee di controcultura e post-controcultura\u201d focalizzate sull'amore e la libert\u00e0, sulla necessit\u00e0 di vivere nel momento, l'importanza del s\u00e9, il sentire di 'essere okay', il mistero della vita, l'etica del divertirsi, la responsabilit\u00e0 individuale del proprio destino e la necessit\u00e0 di abbandonare l'ego, la paura e il senso di colpa.\nIl politologo e accademico Uday S. Mehta, nel valutare gli insegnamenti di Osho (in particolare gli errori nella sua interpretazione dello Zen, del Buddhismo Mahayana e il loro rapporto con la natura proto-materialista della filosofia tantrica), afferma che \u201cnon sorprende scoprire che Osho potrebbe cavarsela nonostante le molte, vistose contraddizioni e incoerenze dei suoi insegnamenti, dal momento che l'ascoltatore indiano medio (e in queste materie anche quello occidentale) ne sa cos\u00ec poco di sacre scritture o di scuole varie di pensiero che con un piccolo sforzo \u00e8 possibile sfruttare la sua ignoranza e credulit\u00e0\u201d. Secondo Mehta, l'attrattiva di Osho sui discepoli occidentali era dovuta ai suoi esperimenti sociali (che stabilivano una connessione filosofica tra la tradizione dei guru orientali e il movimento di crescita occidentale). \nNel 1996 Hugh B. Urban, professore in studi religiosi presso l'Ohio State University, defin\u00ec l'insegnamento di Osho, come Mullan, n\u00e9 originale n\u00e9 particolarmente profondo, e osserv\u00f2 che gran parte del suo contenuto fosse ricavato da una serie di filosofie orientali e occidentali. Ci\u00f2 che trov\u00f2 veramente originale in Osho era il suo spiccato istinto per la strategia di marketing, con cui adattava i suoi insegnamenti alle mutevoli esigenze del suo pubblico (un tema sollevato anche da Gita Mehta nel suo libro \"Karma Cola: Marketing the Mystic East\").\nNel 2005 Urban ha osservato che Osho sub\u00ec una \u201cnotevole apoteosi\u201d una volta tornato in India (soprattutto dopo la sua morte), che rappresentava ci\u00f2 che Max Muller oltre un secolo fa aveva descritto come \u201cquel circolo di rete planetaria attraverso cui, come una corrente elettrica, il pensiero orientale poteva correre verso l'Occidente e quello occidentale ritornare in Oriente\u201d. Negando la dicotomia tra desideri materiali e spirituali e sottolineando l'ossessione per il sesso e le caratteristiche del corpo nella recente cultura consumistica del capitalismo, Osho cre\u00f2 un percorso spirituale in sintonia con le condizioni socio-economiche del suo tempo.\nGeorge Chryssides, nel suo \"Exploring New Religions\" del 1999 descrive Osho sostanzialmente come un maestro buddhista che promosse una sorta di \u201cZen Beat\u201d, viste le affinit\u00e0 con i valori della cultura giovanile. Sottoline\u00f2 inoltre che alcuni commentatori sbagliano a sminuire la sua figura, perch\u00e9 Osho non era un \u201cfilosofo dilettante\u201d ma aveva alle spalle una brillante carriera accademica: \u201cche si accettino o meno i suoi insegnamenti, non era un ciarlatano quando si trattava di esporre le idee di altri\u201d. Chryssides vede gli elementi non sistematici, contraddittori e oltraggiosi degli insegnamenti di Osho come parte della natura dello Zen: l'insegnamento spirituale cerca infatti di produrre nel pubblico un tipo di cambiamento diverso da quello delle lezioni filosofiche (che mirano a migliorare la comprensione intellettuale).\nPeter B. Clarke, nell\"'Enciclopedia dei nuovi movimenti religiosi\" (2006), osserva che Osho ha finito per essere \u201cvisto come un importante insegnante nella stessa India\u201d ed \u00e8 \u201csempre pi\u00f9 riconosciuto come un grande maestro spirituale del ventesimo secolo, all'avanguardia nell'attuale tendenza della spiritualit\u00e0 di \u2018accettare il mondo\u2019 basata sull'auto-sviluppo\u201d. Clarke afferma inoltre che le modalit\u00e0 delle terapie ideate da Osho, col suo atteggiamento liberale verso la sessualit\u00e0 vista come aspetto sacro della vita, hanno influenzato altri terapisti e gruppi New Age. Secondo lui, la motivazione principale dei ricercatori che aderivano al movimento non era \u201cn\u00e9 la terapia n\u00e9 il sesso, ma la prospettiva di diventare illuminati, nel senso buddhista del termine\u201d. Pochi raggiunsero l'obiettivo, la maggior parte dei membri ed ex membri sentivano di aver fatto progressi nell'autorealizzazione (cos\u00ec come definita dallo psicologo statunitense Abraham Maslow e dai movimenti del potenziale umano).\nCome leader carismatico.\nAlcuni commentatori hanno evidenziato il carisma di Osho. Paragonandolo a Gurdjieff, Anthony Storr ha scritto che Osho era \u201cestremamente impressionante come persona\u201d e che \u201cmolti di quelli che lo incontrarono per la prima volta sentirono che i loro sentimenti pi\u00f9 intimi fossero stati immediatamente compresi, si sentirono accettati e inequivocabilmente accolti pi\u00f9 che giudicati. [Osho] sembrava irradiare energia e risvegliare le potenzialit\u00e0 nascoste in coloro che entravano in contatto con lui\u201d. Molti sannyasin dichiararono che dopo aver ascoltato Osho \u201csi sono innamorati di lui\u201d. La sociologa Susan J. Palmer, specialista di nuovi movimenti religiosi, ha osservato che anche i suoi critici attestarono il potere della sua presenza. Lo psichiatra e ricercatore James S. Gordon ricorda che si ritrov\u00f2 inspiegabilmente a ridere come un bambino abbracciando sconosciuti e versando lacrime di gratitudine dopo uno sguardo lanciato da Osho sulla sua Rolls-Royce di passaggio.\nLa giornalista e storica Frances FitzGerald concluse, dopo l'ascolto diretto di Osho, che era un oratore brillante; fu sorpresa dal tuo talento comico (non evidente nei suoi libri) e dalla qualit\u00e0 ipnotica dei suoi discorsi che esercitavano un effetto profondo sul pubblico. Hugh Milne (\"Swami Shivamurti\"), un ex devoto che tra il 1973 e il 1982 lavor\u00f2 a stretto contatto con Osho come capo della Guardia dell'Ashram di Pune e sua guardia del corpo personale, not\u00f2 che il loro primo incontro gli aveva lasciato come la sensazione che tra di loro si fosse trasmesso pi\u00f9 delle parole: \u201cNon si tratta di invasione della privacy, non vi \u00e8 allarme, ma \u00e8 come se la sua anima scivolasse nella mia e in una frazione di secondo trasferisse informazioni vitali\u201d. Milne ha sottolineato anche un altro aspetto della capacit\u00e0 carismatica di Osho: era \u201cun brillante manipolatore del discepolo dalla fede cieca\u201d.\nHugh B. Urban osserva che Osho pare adattarsi all'iconografia classica della figura carismatica descritta da Max Weber, dato che possedeva \u201cuno straordinario potere sovrannaturale o \u2018grazia\u2019, che era essenzialmente irrazionale e affettiva\u201d. Osho corrisponde al soggetto carismatico di Weber che rifiuta le leggi e le istituzioni razionali e pretende di sovvertire ogni autorit\u00e0 gerarchica, sebbene Urban rilevi che questa promessa di libert\u00e0 assoluta, in realt\u00e0, produsse nelle comuni pi\u00f9 grandi organizzazioni burocratiche e controlli istituzionali.\nAlcuni studiosi hanno suggerito che Osho, come altri leader carismatici, possa aver avuto una personalit\u00e0 narcisistica. Nel suo articolo \"The Narcissistic Guru: A Profile of Bhagwan Shree Rajneesh\", Ronald O. Clarke (Professore Emerito in Studi Religiosi presso la Oregon State University) sostiene che Osho possedeva tutte le caratteristiche tipiche del disturbo narcisistico di personalit\u00e0: un senso grandioso della propria importanza e unicit\u00e0, fantasie ossessive di successo illimitato, il bisogno di un'attenzione e ammirazione costante, una serie di tipiche reazioni alle minacce dell'autostima, confusione nelle relazioni interpersonali, cura ossessiva del proprio aspetto, una frequente tendenza a prevaricare (o perfino a dire il falso) e la mancanza di empatia. Commentando le memorie di Osho \"Bagliori di un'infanzia dorata\", Clarke fa notare che Osho non ricevette una disciplina da parte dei genitori a causa dell'educazione troppo indulgente impartita dai nonni. Lo stato di Buddha auto-proclamato da Osho, conclude, era parte di una condizione delirante associata al suo disturbo narcisistico di personalit\u00e0 (un eccesso di ego piuttosto che una sua assenza).\nIl giornalista ateo Christopher Hitchens tracci\u00f2 cos\u00ec un ritratto di Osho come guru: \nCome oratore e pensatore.\nCi sono diverse opinioni sulle qualit\u00e0 di Osho come pensatore e oratore. Khushwant Singh, autore, storico ed ex direttore del \"Hindustan Times\" lo ha definito \u201cil pensatore pi\u00f9 originale che l'India abbia mai prodotto: il pi\u00f9 erudito, la mente pi\u00f9 lucida e il pi\u00f9 innovativo\u201d. Egli vede Osho come un \u201clibero pensatore agnostico\u201d capace di illustrare concetti astratti con un linguaggio semplice (accompagnato da aneddoti spiritosi) che derideva le divinit\u00e0, i profeti, le scritture e i rituali religiosi, e che ha dato una nuova dimensione alla religione Il filosofo tedesco Peter Sloterdijk, che divenne un discepolo di Rajneesh alla fine degli anni settanta, lo ha chiamato \"Wittgenstein delle religioni\" e lo considera una delle pi\u00f9 grandi figure del ventesimo secolo. A suo avviso, Osho oper\u00f2 una decostruzione radicale dei giochi di parole messi in atto dalle religioni di tutto il mondo.\nAgli inizi degli anni ottanta diversi commentatori della stampa popolare erano sprezzanti verso Osho. Il critico e scrittore australiano Clive James lo ribattezz\u00f2 \u201cBagwash\u201d paragonando l'ascolto dei suoi discorsi allo stare in una lavanderia guardando \u201cbrandelli della vostra biancheria intima che vorticano fradici per ore mentre trasudano schiuma grigia. Cos\u00ec appaiono i discorsi del Bagwash\u201d. James conclude affermando che Osho, sebbene fosse \u201cun esempio piuttosto benigno del suo genere\u201d, \u201cera un insopportabile sciocco che manipola il manipolabile nel manipolare gli uni con gli altri\u201d. In risposta a una recensione entusiastica di uno dei discorsi di Osho scritta da Bernard Levin sul \"Times\", Dominik Wujastyk afferm\u00f2 che secondo lui il discorso ascoltato durante una visita all'ashram di Pune era di livello molto basso, ripetitivo in maniera estenuante e spesso sostanzialmente errato; egli (Levin) fu condizionato dal culto della personalit\u00e0 che circondava Osho.\nNel \"Seattle Post-Intelligencer\" (gennaio 1990) lo scrittore statunitense Tom Robbins ha scritto che i libri di Osho lo hanno convinto che Osho fosse \"il pi\u00f9 grande maestro spirituale\" del ventesimo secolo. Robbins (sottolineando che non era un suo discepolo) afferma inoltre di aver \"letto una tale, feroce propaganda contro di lui e resoconti tendenziosi da sospettare che egli sia una delle figure pi\u00f9 calunniate della storia\u201d. Secondo Paolo Franceschetti, giurista e studioso di religioni, ci\u00f2 che rende unico l'insegnamento di Osho rispetto a quello di altre tradizioni spirituali e di altri maestri, \u00e8 la sua modernit\u00e0, l'essere comprensibile anche all'uomo comune privo di \"una particolare cultura\".\nIl commento di Osho all'inno \"Japji Sahib\" del guru Nanak Dev \u00e8 stato accolto dall'ex presidente dell'India Giani Zail Singh come il migliore in circolazione. Nel 2011 Farrukh Dhondy (scrittore britannico nato a Pune) ha definito Osho \u201cil pi\u00f9 intelligente truffatore intellettuale che l'India abbia mai generato. La sua produzione di \u2018interpretazioni\u2019 di testi indiani \u00e8 specificamente calibrata verso una generazione di disillusi occidentali che volevano (e forse vogliono ancora) avere \u201cla botte piena e la moglie ubriaca\u201d, (e) pretendono allo stesso tempo che questa sia la pi\u00f9 alta virt\u00f9 in base alla saggezza antica-mista-alla-scienza\u201d.\nL'eredit\u00e0 spirituale di Osho.\nSe gli insegnamenti di Osho vennero disapprovati nel suo paese d'origine finch\u00e9 egli era in vita, dopo la sua morte l'atteggiamento \u00e8 mutato. Nel 1991 un influente giornale indiano ha incluso Osho, Gautama il Buddha e il Mahatma Gandhi tra le dieci persone pi\u00f9 influenti sul destino dell'India; nel caso di Osho, in particolare, nel \u201cliberare le menti delle generazioni future dai ceppi della religiosit\u00e0 e del conformismo\u201d. Osho ha ricevuto pi\u00f9 consensi in patria dopo la sua morte che quando era in vita. Nel \"The Indian Express\", l'editorialista scrisse \u201cIl defunto Rajneesh era un raffinato interprete delle assurdit\u00e0 sociali che hanno distrutto la felicit\u00e0 umana\u201d. Nel 2006, durante una celebrazione dei 75\u00ba anniversario della nascita di Osho, il cantante indiano Wasifuddin Dagar ha detto che i suoi insegnamenti sono \u201cpi\u00f9 pertinenti nello scenario attuale di quanto non lo fossero prima\u201d. In Nepal, nel gennaio 2008, c'erano sessanta Centri di Meditazione di Osho con quasi 45.000 discepoli iniziati.\nLe opere di Osho sono state accolte nella Biblioteca del Parlamento Nazionale Indiano a Nuova Delhi e (nel 1998) nella Biblioteca del Congresso di Washington D.C. Figure di spicco come il primo ministro indiano e lo scrittore sikh Khushwant Singh hanno espresso la loro ammirazione per Osho, cos\u00ec come altri intellettuali, politici e personaggi dello spettacolo. L'attore di Bollywood e discepolo di Osho Vinod Khanna, che lavor\u00f2 come giardiniere nel Rajneeshpuram in Oregon, \u00e8 stato ministro degli Affari Esteri in India dal 2003 al 2004. I libri con i discorsi di Osho sono circa 650.. Dopo quasi due decenni di polemiche e uno di stabilizzazione, il movimento di Osho si \u00e8 affermato nel mercato delle nuove religioni. I suoi seguaci hanno ridefinito i suoi contributi, riformulato gli elementi centrali del suo insegnamento per renderlo meno controverso agli occhi degli estranei. La societ\u00e0 nordamericana e quella dell'Europa occidentale \u00e8 diventata pi\u00f9 indulgente verso le tematiche spirituali come lo yoga e la meditazione.\nL'Osho International Foundation (OIF) promuove seminari per la gestione dello stress per clienti aziendali, come IBM e BMW, con un fatturato (registrato nel 2000) che oscilla tra 15 milioni e i 45 milioni di dollari annuali negli Stati Uniti. L'ashram di Osho a Pune \u00e8 diventato l'Osho International Meditation Resort, ed \u00e8 stato paragonato all'istituto Esalen di Big Sur. \u00c8 una delle maggiori attrazioni turistiche dell'India, vi si insegnano diverse tecniche spirituali provenienti da molteplici tradizioni e appare come un'oasi spirituale: uno \u201cspazio sacro\u201d per scoprire se stessi e conciliare i desideri del corpo e della mente nel contesto di un resort. Secondo la stampa, attira circa 200.000 persone ogni anno provenienti da tutto il mondo. I visitatori sono stati politici, personalit\u00e0 dei media e il Dalai Lama. Prima di entrare nel villaggio, bisogna effettuare un test dell'HIV: se si risulta positivi non si \u00e8 ammessi. Nel 2011, presso il Dipartimento di Filosofia del della Mankunwarbai College per donne a Jabalpur, \u00e8 stato inaugurato un seminario nazionale sugli insegnamenti di Osho, finanziato dalla sede di Bhopal dell'University Grants Commission. Il seminario \u00e8 incentrato sull'insegnamento di Osho relativo a \u201cZorba il Buddha\u201d e ha cercato di riconciliare la spiritualit\u00e0 con un approccio materialista e oggettivo.\nLa produzione editoriale.\nLe registrazioni originali delle parole di Osho sono conservate in un deposito in Nord America altamente protetto e climaticamente isolato (si tratta di una struttura usata dalle compagnie hollywoodiane, come la MGM, per conservare gli originali delle loro produzioni cinematografiche). L'archivio originale \u00e8 di propriet\u00e0 dell'Osho International Foundation, con sede in Svizzera. All'inizio degli anni novanta si \u00e8 proceduto, a Londra, alla rimasterizzazione digitale con uso di tecnologie che hanno permesso agli operatori di migliorarne la qualit\u00e0. Vi sono in commercio circa 650 libri di Osho, quasi tutti sono trascrizioni di suoi discorsi registrati, per un totale di 4800 ore di discorsi audioregistrati in lingua inglese, 4000 in hindi, e registrazioni video pari a 3000 ore (dal 1977 in avanti).\nDalla morte di Osho, avvenuta nel 1990, la vendita dei suoi libri \u00e8 aumentata in maniera considerevole: nel 1993 furono venduti nel mondo 640.000 libri in lingua inglese; nel solo 2004 le vendite si sono attestate a 6 milioni di copie e, in totale, fino a quell'anno, sono state vendute circa 25 milioni di copie, tradotte in oltre 40 lingue, con una media di due milioni e mezzo di copie vendute all'anno.\nNegli Stati Uniti, dopo una battaglia legale di dieci anni con la Osho Friends International (OFI), la Osho International Foundation ha perso i diritti esclusivi sul marchio OSHO nel gennaio 2009. Nell'ottobre 2017 il Tribunale dell'Unione europea ha invece confermato che l'OIF \u00e8 proprietaria del marchio OSHO, respingendo la petizione dell'Osho Lotus Commune di Colonia (Germania) contro Ufficio dell'Unione europea per la propriet\u00e0 intellettuale (EUIPO).\nOpere.\nI discorsi di Osho sono stati trascritti e raccolti in circa 650 libri, di cui oltre 200 tradotti in italiano.\nBibliografia dei libri pubblicati in Italia suddivisi per argomento:\nAmore\nAutobiografici\nBenessere\nBuddhismo\nChassidismo\nCristianesimo\nDonna\nMeditazione\nMorte\nPsicologia\nSufismo\nTantra\nTaoismo\nTradizioni occidentali\nTradizioni orientali\nYoga\nZen\nDVD con i discorsi di Osho"}
{"id": "1793249", "revid": "1543377", "url": "https://it.wikipedia.org/wiki?curid=1793249", "title": "Cristina Marocco", "text": "Biografia.\nCristina Marocco ha origini siciliane da parte di padre; si \u00e8 diplomata al Conservatorio di Torino.\nTrasferitasi in Francia, il suo incontro con Marc Lavoine e il duetto \"J'ai tout oubli\u00e9\" nel 2001 la introducono al grande pubblico francese. Cristina comincia allora a lavorare al suo primo album, del quale il suo primo singolo, \"Appelle-moi\", esce alla fine del 2003. Alcuni mesi dopo pubblica l'album \"A c\u00f4t\u00e9 du soleil\" che si avvale di numerose collaborazioni, tra le quali quella con Lara Fabian che per lei scrive la canzone \"Faire Semblant\".\nCome attrice ha avuto un ruolo nel 2002 nella serie tv Il commissario Montalbano, ed \u00e8 anche conosciuta in Francia come attrice di teatro e di cinema .\n\u00c8 compagna del cantautore Pacifico , con cui vive a Parigi, e nel novembre 2011 ha dato alla luce Thomas Riccardo."}
{"id": "1793253", "revid": "339392", "url": "https://it.wikipedia.org/wiki?curid=1793253", "title": "506\u00b0 Reggimento di fanteria paracadutista", "text": ""}
{"id": "1793254", "revid": "729019", "url": "https://it.wikipedia.org/wiki?curid=1793254", "title": "Sindrome di Aarskog", "text": "La sindrome di Aarskog \u00e8 una malattia genetica correlata al cromosoma X e quindi caratterizzata da ereditariet\u00e0 eterosomica dominante.\nClinica.\nI sintomi e segni clinici sono marcati e vari. I pazienti presentano:"}
{"id": "1793255", "revid": "204012", "url": "https://it.wikipedia.org/wiki?curid=1793255", "title": "Sindrome faciodigitogenitale", "text": ""}
{"id": "1793256", "revid": "204012", "url": "https://it.wikipedia.org/wiki?curid=1793256", "title": "Displasia faciogenitale", "text": ""}
{"id": "1793259", "revid": "84529", "url": "https://it.wikipedia.org/wiki?curid=1793259", "title": "Reyer Venezia", "text": ""}
{"id": "1793261", "revid": "174925", "url": "https://it.wikipedia.org/wiki?curid=1793261", "title": "San Bruno di Wurzburg", "text": ""}
{"id": "1793269", "revid": "309289", "url": "https://it.wikipedia.org/wiki?curid=1793269", "title": "\u0160eksna", "text": "La \u0160eksna () \u00e8 un fiume della Russia europea centrale (oblast' di Vologda), affluente di sinistra del Volga.\nNasce dal lago Bianco, nella parte occidentale dell'oblast' di Vologda, e scorre con direzione meridionale in una zona debolmente rilevata, formando spesso bacini lacustri di origine artificiale; all'altezza della cittadina omonima assume direzione occidentale fino alla foce, nel bacino di Rybinsk, formato dal Volga. Oltre alla cittadina omonima, un altro centro di notevole rilievo toccato dal fiume (in prossimit\u00e0 della foce) \u00e8 \u010cerepovec.\nLa \u0160eksna \u00e8 collegata, tramite un canale navigabile (canale della Dvina Settentrionale), al corso del fiume Suchona, ramo sorgentifero della Dvina Settentrionale, realizzando cos\u00ec un collegamento fra i bacini di due fra i principali fiumi della Russia europea.\nCome tutti gli altri fiumi della zona, la \u0160eksna \u00e8 gelata per periodi piuttosto lunghi che vanno, in media, da novembre ad aprile-inizio maggio."}
{"id": "1793271", "revid": "287204", "url": "https://it.wikipedia.org/wiki?curid=1793271", "title": "Seksna", "text": ""}
{"id": "1793273", "revid": "80339", "url": "https://it.wikipedia.org/wiki?curid=1793273", "title": "Sheksna", "text": ""}
{"id": "1793274", "revid": "1745361", "url": "https://it.wikipedia.org/wiki?curid=1793274", "title": "Penisola dello Yucat\u00e1n", "text": "La penisola dello Yucat\u00e1n \u00e8 una penisola situata nel sud-est del Messico che separa il mar dei Caraibi dal golfo del Messico. La penisola si trova ad est dell'istmo di Tehuantepec che separa la regione del Centro America dal resto del Nord America. \nLa penisola comprende gli stati messicani di Yucat\u00e1n, Campeche e Quintana Roo, la parte settentrionale del Belize e del dipartimento del Guatemala di El Pet\u00e9n.\nEtimologia.\nSi dice che il nome \"Yucat\u00e0n\" derivi da un'incomprensione linguistica. Infatti sembra che quando i primi esploratori europei sono arrivati nel territorio abbiano chiesto ad una popolazione indigena il nome del posto, ottenendo da loro la risposta \"yucat\u00e0n\", vale a dire \"non ti capisco\" nella lingua indigena.\nGeologia.\nLa penisola \u00e8 la parte superficiale esposta della pi\u00f9 ampia piattaforma dello Yucat\u00e1n ed \u00e8 composta di carbonato e da rocce solubili, anche se la maggior parte dei calcari, dolomia ed evaporiti sono presenti anche a diverse profondit\u00e0. Tutta la penisola dello Yucat\u00e1n \u00e8 un paesaggio carsico. \nSecondo l'ipotesi Alvarez del Limite K-T, la penisola dello Yucat\u00e1n \u00e8 stato il sito dell'impatto di un antico asteroide che potrebbe aver causato l'estinzione di massa dei dinosauri alla fine del periodo Cretaceo. Il centro del cratere \u00e8 situato al largo della costa settentrionale della cittadina di Chicxulub Puerto (cfr. Cratere di Chicxulub).\nRisorse idriche.\nI cenote, grotte nel terreno in cui si trova acqua dolce, erano la principale fonte d'acqua per le popolazioni Maya, dal momento che i fiumi e laghi sulla penisola sono scarsissimi."}
{"id": "1793276", "revid": "339392", "url": "https://it.wikipedia.org/wiki?curid=1793276", "title": "La persecuzione e l'assassinio di Jean-Paul Marat", "text": ""}
{"id": "1793280", "revid": "124123", "url": "https://it.wikipedia.org/wiki?curid=1793280", "title": "Theofilos Chatzimicha\u00ecl", "text": "Biografia.\nTheofilos nasce probabilmente nel 1867 da un calzolaio e dalla figlia di Costantino Chatzimicha\u00ecl, noto pittore di icone.\nA scuola non ebbe successo: non solo era mancino, all'epoca un serio svantaggio, ma era deriso dai compagni per la balbuzie.\nUn po' per questo, ma ancor pi\u00f9 perch\u00e9 attratto dalla fama di Smirne, citt\u00e0 cosmopolita e vivacissima, Theofilos vi si stabilisce e, oltre a svolgere diversi lavori manuali, pare abbia operato presso un pittore, completando quella formazione iniziata a Mitilene, prima nella bottega del nonno iconografo e poi presso lo zio decoratore.\n\u00c8 in questo periodo che adotta la fustanella, gonnellino della guardia regia, e le scarpe tradizionali con il pom-pom, un cinturone e una bisaccia con gli strumenti di lavoro.\nAlla vigilia della guerra greco-turca, lo troviamo ad Atene per arruolarsi come volontario, ma, non viene accettano e cos\u00ec si trasferisce a Volos, dove pare riesca a entrare nell'esercito proprio a guerra quasi terminata.\nQui si ferma per tre anni, dipingendo sui muri dei caff\u00e8, dei negozi e delle case.\nIntorno al 1900 ritorna a Smirne dove esegue i ritratti degli eroi dell'indipendenza greca del 1821, lavori che sono stai perduti soprattutto perch\u00e9, dopo la catastrofe dell'Asia Minore, i quartieri greci furono messi a fuoco.\nIntorno al 1907, dopo essere stato per pochi giorni nelle carceri turche, Theofilos ritorna a Volos e da questo momento il pittore, che firmava le sue opere semplicemente \u201cTheofilos di Mitilene\u201d, aggiunge il cognome del nonno paterno Chatzimichail, preferendolo al soprannome del padre, Kefalas (testone).\nNel 1912 esegue i murali dell'abitazione di Kod\u00f2s, che ora, dopo la ristrutturazione, \u00e8 diventato museo; ma per sopravvivere, Theofilos \u00e8 costretto anche al mestiere di pastore.\nDal 1922, dopo la catastrofe in Asia Minore, a Theofilos vengono commissionati parecchie opere dai profughi che abitano una baraccopoli a Volos: ancora una volta i muri dei caff\u00e8, dei negozi e delle abitazioni sono i supporti per lavori eseguiti in cambio di un po' di cibo e di poche monete pari alle spese del materiale usato, materiale in effetti poverissimo (i suoi colori erano polveri usuali cui aggiungeva latte di fico, uovo, latte, olio di lino o, persino, urina).\nNel 1926, non solo la nostalgia, la concorrenza di altri pittori locali, ma anche il brutto scherzo d'essere spinto gi\u00f9 da una scala inducono Theofilos a tornare definitivamente a Mitilene.\nVi arriva invecchiato, stanco e malato; trascorre la maggior parte del suo tempo in giro per l'isola, dipingendo su stoffe, su cartoni, legni e latte, ma soprattutto sui muri: lavori per lo pi\u00f9 distrutti dal tempo, tanti strappati e poi venduti, altri coperti da una mano di calce.\nA Mitilene Theofilos va ad abitare in una povera casetta con la madre, che morir\u00e0 nel 1932, e qui l'artista fu trovato morto nel 1934.\nFilm su Theofilos.\n\"Theofilos\", di Lakis Papastathis (1987)."}
{"id": "1793285", "revid": "93556", "url": "https://it.wikipedia.org/wiki?curid=1793285", "title": "Denis Mahon", "text": "Biografia.\nNato da una ricca famiglia di banchieri di origine irlandese, pot\u00e9 dedicarsi sin da giovane agli studi di storia dell'arte e al collezionismo; tuttavia nel periodo in cui soprattutto form\u00f2 la sua straordinaria collezione di pittura barocca italiana, vale a dire tra i primi anni '30 e gli anni '50, si potevano trovare sul mercato molti dipinti di altissima qualit\u00e0 di pittori seicenteschi a prezzi abbordabili, essendo gli studi in questo campo del tutto agli albori, dopo il \"rifiuto\" della critica del XIX secolo e del primo Novecento verso tutto ci\u00f2 (specie in pittura) che sapesse di Barocco (si pensi ad esempio al pregiudizio di critici come John Ruskin e lo stesso Bernard Berenson).\nFormatosi a Eton e all'Universit\u00e0 di Oxford, il suo incontro con lo studioso tedesco Otto Kurz rifugiatosi, tra i tanti, in Inghilterra, lo convinse a specializzarsi nello studio del pittore di Cento Giovan Francesco Barbieri detto il Guercino, cui dedic\u00f2 tutta la sua vita e di cui era considerato il massimo conoscitore. Mahon comp\u00ec pure studi approfonditi sui Carracci, su Guido Reni, nonch\u00e9 su Caravaggio e Poussin.\nDel 1956 la sua prima mostra sui Carracci a Bologna e del 1962 \"L'ideale classico del Seicento in Italia e la pittura di paesaggio\". Per mezzo secolo Denis Mahon continu\u00f2 a lavorare tra Londra e Bologna a fianco di Francesco Arcangeli e di Andrea Emiliani. Quest'ultimo \u00e8 stato tra i proponenti della laurea honoris causa in discipline dell'arte, della musica e dello spettacolo che l'Ateneo bolognese confer\u00ec allo studioso britannico nel 2002.\nFamose sono le mostre di Guercino da lui curate e svoltesi a Bologna nel 1968-69 (dipinti e disegni) e ancora a Bologna e Cento nel 1991, per i 400 anni dalla sua nascita, i cui cataloghi sono tuttora opere fondamentali. In collaborazione con lo storico italiano Luigi Salerno, scrisse inoltre il catalogo completo \"I dipinti del Guercino\" (Roma, Ugo Bozzi editore, 1988).\nNel 1990, Mahon don\u00f2 l'intera sua collezione d'opere d'arte, composta di 57 pezzi, a vari musei, tra cui la Pinacoteca Nazionale di Bologna e la National Gallery of Ireland di Dublino.\nNel 2001 don\u00f2 un \"Cristo coronato di spine\" di Guido Reni alla Pinacoteca Nazionale di Bologna, istituzione di cui fu uno dei grandi mecenati.\nNel 2007, un dipinto (vedi \"I bari\") - considerato di un anonimo seguace di Caravaggio e acquistato da Mahon l'anno precedente per 50.400 sterline - fu riconosciuto come un'opera autentica del Merisi: si tratta di una prima, pi\u00f9 giovanile versione de \"I bari\", ora conservata nel Museum of the Order of St. John a Clerkenwell, Londra.\nMorte.\n\u00c8 scomparso nel 2011, 5 mesi dopo il suo 100-esimo compleanno."}
{"id": "1793290", "revid": "3831", "url": "https://it.wikipedia.org/wiki?curid=1793290", "title": "Georgian Group", "text": ""}
{"id": "1793292", "revid": "729019", "url": "https://it.wikipedia.org/wiki?curid=1793292", "title": "Long Island Rough Riders", "text": "I Long Island Rough Riders sono una societ\u00e0 calcistica statunitense fondata nel 1994. Il club \u00e8 membro della United Soccer Leagues Premier Development League (PDL), il campionato americano di quarta categoria. Per la precisione, i Rough Riders giocano nella Northeast Division della Eastern Conference della PDL, in cui affrontano squadre provenienti da Denville, New Rochelle, New York, Newark and Ocean City.\nLa squadra gioca le gare interne al Michael Tully Field di New Hyde Park, a New York (saltuariamente utilizza anche lo stadio della St. Anthony's High School).\nLa societ\u00e0 ha anche un team femminile, le Long Island Rough Riders Women, che giocano nella W-League.\nStoria.\nI Rough Riders disputarono il loro primo campionato nel 1994, iscrivendosi al campionato di USISL.\nNel 1995, il club acquist\u00f2 alcuni giocatori che negli anni a venire sarebbero divenuti protagonisti della Major League Soccer (MLS), come per esempio il portiere Tony Meola. I Rough Riders conclusero la stagione con 19 vittorie su 20 partite, vincendo il campionato.\nNel 1996, con la nascita della MLS, la squadra di Long Island perse molti giocatori importanti, che vennero ingaggiati dai club del nuovo campionato. Nonostante ci\u00f2, i Riders riuscirono ad accedere ai play-off, nei quali vennero per\u00f2 sconfitti dai Richmond Kickers.\nNel 1997, i Rough Riders decisero di salire di categoria, iscrivendosi alla A-League (oggi nota come USL First Division), il campionato di calcio statunitense pi\u00f9 importante dopo la MLS. Rimasero in questo campionato fino alla fine del 2001, quando la societ\u00e0 prese la decisione di tornare in Seconda Divisione (oggi nota come USL Second Division).\nNelle stagioni 2002 e 2003, i Riders vinsero la regular season, ma riuscirono ad aggiudicarsi il campionato solo nel 2002. Dal 2004 cominci\u00f2 per\u00f2 un periodo buio per il club, che fino al 2006 manc\u00f2 la qualificazione ai playoff.\nDopo l'ultima stagione fallimentare, conclusa con appena 3 vittorie in regular season, la societ\u00e0 decise di scendere ulteriormente di categoria, iscrivendosi alla USL Premier Development League nel 2007."}
{"id": "1793293", "revid": "514736", "url": "https://it.wikipedia.org/wiki?curid=1793293", "title": "Duchessa di Curlandia", "text": ""}
{"id": "1793296", "revid": "767487", "url": "https://it.wikipedia.org/wiki?curid=1793296", "title": "Gruppo Georgiano", "text": "Il Gruppo Georgiano (\"Georgian Group\") \u00e8 una organizzazione per la difesa e la conservazione degli edifici storici, monumentali e artistici dell'Inghilterra e del Galles. Fondato nel 1937 il gruppo faceva originariamente parte della \"\"Society for the Protection of Ancient Buildings\".\nTra i membri pi\u00f9 attivi si annoverano sir Nikolaus Pevsner, il poeta sir John Betjeman, sir John Summerson, Robert Byron, l'architetto sir Albert Richardson e sir Osbert Sitwell.\nDal 1971, il Georgian Group \u00e8 diventato il \"National Amenity Society\"\"."}
{"id": "1793298", "revid": "838137", "url": "https://it.wikipedia.org/wiki?curid=1793298", "title": "Anna I di Russia", "text": "Biografia.\nI primi anni e l'ascesa al trono russo.\nAnna era figlia di Ivan V di Russia e come tale nipote di Pietro il Grande. Nel novembre del 1710 Anna spos\u00f2 Federico III Guglielmo, duca di Curlandia, ma rimase vedova dopo pochi mesi, quando il marito mor\u00ec nel gennaio 1711 durante il viaggio di ritorno da San Pietroburgo. Dal 1711 al 1730 Anna rivest\u00ec dunque il ruolo di duchessa di Curlandia servendosi di un residente locale russo, Peter Bestuzhev, quale suo consigliere (e forse anche amante). Lasciando sfumare ogni proposta o ipotesi, Anna decise dopo la morte del marito di non risposarsi pi\u00f9, sebbene fosse risaputa la sua lunga relazione con Ernst Johann von Biron, suo favorito.\nAlla morte di Pietro II, non essendovi alcun erede diretto al trono, il \"consiglio privato\" di Stato, presieduto dal principe Dmitrij Golicyn, prescelse Anna come imperatrice. L'intento dei membri del consiglio, tutti appartenenti all'aristocrazia terriera (boiari), era quello di porre sul trono una figura facilmente influenzabile che accettasse di sottoscrivere decreti che avrebbero limitato il potere imperiale. Anna stravolse invece questi piani e, sfruttando le simpatie che possedeva presso i reggimenti della guardia imperiale e l'appoggio della piccola nobilt\u00e0, si impose come una vera autocrate.\nIl regno.\nUno dei primi provvedimenti di Anna, una volta divenuta zarina, fu quello di reintrodurre l'uso della polizia segreta, che utilizzava per intimidire e terrorizzare chi si opponesse alla sua politica. La sua durezza di governo si espresse con l'esiliare circa 30\u00a0000 persone in Siberia, gran parte di questi appartenenti al gruppo dei Vecchi credenti. Tra i suoi principali oppositori all'interno del gabinetto di governo si ricorda il ministro Artemy Petrovich Volynsky, che venne infine decapitato pochi mesi prima della morte della stessa Anna.\nDiffidente verso i nobili russi, li allontan\u00f2 dalle posizioni di potere, che nel contempo offr\u00ec a personalit\u00e0 originarie delle regioni baltiche della Germania. Ernst Johann Biron acquis\u00ec cos\u00ec particolare influenza a corte, dirigendo spesso a proprio vantaggio la politica russa, al punto da venire nominato dalla stessa zarina al ruolo di duca di Curlandia all'estinzione della casata dei Kettler.\nAnna strinse alleanza con Carlo VI (imperatore del Sacro Romano Impero dal 1711 al 1740) e coinvolse la Russia nella guerra di successione polacca (1733-1735). Al termine di questo conflitto, la zarina riusc\u00ec nell'intento di porre sul trono di Polonia Augusto III a spese di candidati del calibro del nobile polacco Stanis\u0142aw Leszczy\u0144ski, suocero di Luigi XV di Francia. Nel 1735 attacc\u00f2 l'Impero ottomano, ma Carlo VI raggiunse con questo una pace separata che costrinse anche la Russia a sospendere le ostilit\u00e0 e a restituire tutte le conquiste con l'eccezione di Azov. Questa guerra deline\u00f2 l'inizio di una sistematica espansione della Russia verso sud, che sar\u00e0 poi uno dei punti nodali della politica estera di Caterina II. Durante il regno di Anna inizi\u00f2 inoltre l'espansione della Russia nell'Asia centrale.\nD'altro canto, Anna concesse numerosi privilegi alla nobilt\u00e0. Nel 1730 ritir\u00f2 la legge sulla primogenitura emessa da Pietro il Grande, consentendo che le propriet\u00e0 potessero essere suddivise equamente tra i figli di uno stesso possidente. Nel 1731 Anna eman\u00f2 una nuova legge che prevedeva che i proprietari terrieri fossero responsabili della tassazione dei servi della gleba a loro disposizione, elevando l'et\u00e0 d'inizio a servizio di questi ultimi da 15 a 20, con l'obbligo per i servi di prestare servizio gratuito almeno per 25 anni ed esigendo che per lavorare altrove i servi ottenessero un permesso speciale da parte dei loro padroni.\nMorte e successione.\nAnna era famosa per la sua notevole stazza, che \u00e8 ben visibile nei dipinti dell'epoca che la ritraggono, al punto che lo storico inglese Thomas Carlyle disse di lei: \"La si poteva comparare a un prosciutto della Vestfalia\". Il grande peso le aveva portato seri problemi motori e di circolazione e quando la sua salute inizi\u00f2 a entrare in crisi, nomin\u00f2 suo nipote Ivan quale suo erede, sotto la tutela del duca Biron. Questa predilezione per il nipote era un tentativo di assicurare la prosecuzione della linea di suo padre Ivan V e di escludere quindi i discendenti di Pietro il Grande.\nAnna mor\u00ec all'et\u00e0 di 47 anni e la causa di morte venne identificata in una nefrite. Ivan VI, che all'epoca aveva appena 1 anno di vita, ottenne il trono, ma sua madre Anna Leopoldovna (malvista negli ambienti di governo) ne pretese la reggenza. Scoppi\u00f2 quindi una crisi interna che permise poco dopo la morte di Anna che Elisabetta Petrovna, figlia legittimata di Pietro il Grande, cogliesse l'occasione per imprigionare Ivan VI ed esiliare sua madre, prendendo il trono per s\u00e9.\nLe stravaganze della corte di Anna di Russia.\nIl regno della zarina Anna di Russia venne segnato anche da una serie di stravaganze che fecero della sua corte una delle pi\u00f9 discusse dell'epoca. Anna, era risaputo, amava scherzare e giocare coi cortigiani, spesso umiliandoli o costringendoli a pratiche vergognose, come nel caso del principe Nikita Volkonski che era obbligato a preparare personalmente della crema con cui nutrire il cane della zarina, o la moglie di questi che era costretta a passare foglia a foglia coi propri denti la lattuga per il coniglietto domestico dell'imperatrice. Il principe Volkonski venne costretto con una finta cerimonia a sposare il principe Galitzine, vestiti da uccelli.\nGoduriosa nell'umiliare la vecchia nobilt\u00e0, fece sposare il vecchio principe Galitzine (il quale era incorso nella rabbia della zarina sposando una nobildonna italiana cattolica), con una delle sue serve, Avdotaya Ivanovna, dopo la morte della prima moglie. La coppia venne invitata dopo la cerimonia a cavalcare insieme un grande elefante col quale raggiungere una parte del giardino imperiale ove si trovava una grande grotta di ghiaccio appositamente costruita per l'occasione e dove i due novelli sposi dovettero trascorrere tutta la notte nudi. La struttura era costata la somma di 30\u00a0000 rubli e disponeva di un letto, un orologio, una statua di Cupido, una di un elefante e una di un delfino, tutti rigorosamente intagliati nel ghiaccio.\nAnna talvolta si divertiva a far suonare le campane d'incendio in diverse zone di San Pietroburgo per osservare la prontezza e le reazioni al panico della popolazione locale."}
{"id": "1793300", "revid": "838137", "url": "https://it.wikipedia.org/wiki?curid=1793300", "title": "Imperatrice di Russia", "text": ""}
{"id": "1793301", "revid": "767487", "url": "https://it.wikipedia.org/wiki?curid=1793301", "title": "Baby James Harvest", "text": "Baby James Harvest \u00e8 il quarto album della band rock britannica Barclay James Harvest, pubblicato nel 1972."}
{"id": "1793308", "revid": "484362", "url": "https://it.wikipedia.org/wiki?curid=1793308", "title": "Palazzo d'inverno", "text": ""}
{"id": "1793310", "revid": "118135417", "url": "https://it.wikipedia.org/wiki?curid=1793310", "title": "Johannes Rebmann", "text": "Viene ricordato per essere stato il primo europeo, insieme al suo compagno di viaggio Johann Ludwig Krapf a penetrare nell'entroterra dell'Africa orientale dalla costa dell'Oceano Indiano; Rebmann fu il primo a vedere il Kilimanjaro (nel 1848), e Kapf il primo a vedere il monte Kenya (1849). Sui risultati ottenuti da Rebmann si basarono probabilmente esploratori dell'epoca immediatamente successiva, come Richard Burton, John Hanning Speke e David Livingstone.\nBiografia.\nRebmann nacque a Gerlingen, un piccolo paese di circa 1500 abitanti, in Germania. Fin da piccolo dimostr\u00f2 l'aspirazione a diventare un predicatore del Vangelo; in seguito concretizz\u00f2 questa aspirazione scegliendo di diventare un missionario. Insieme al suo amico Johann Ludwig Krapf, nel 1846 si rec\u00f2 in Africa orientale, lavorando in Kenya e in altri luoghi. Rendendosi conto che l'Islam stava penetrando rapidamente in quelle regioni, Krapf e Rebmann intrapresero numerose spedizioni nell'interno per prendere contatto con le popolazioni locali. Ben presto, la loro attivit\u00e0 di esploratori divenne predominante rispetto a quella strettamente missionaria.\nNel 1847, Rebmann e Kapf sentirono dalle popolazioni locali il racconto di una grande montagna chiamata \"Kilimansharo\", la cui vetta era \"coperta d'argento\". Come molti europei dell'epoca, Rebmann e Kapf non prendevano in considerazione l'eventualit\u00e0 che una montagna vicina all'equatore potesse avere una cima innevata, e interpretarono letteralmente la storia. Questo suscit\u00f2 la loro curiosit\u00e0, e ottennero dal governatore di Mombasa il permesso di intraprendere una spedizione esplorativa nella terra del popolo Chaga (all'epoca chiamato Jagga), che sapevano vivere ai piedi del monte. In questo viaggio, Kapf non accompagn\u00f2 Rebmann; questi, partito il 27 aprile 1848 da Mombasa, giunse in vista del Kilimanjaro due settimane dopo. Vedendo la montagna Rebmann si rese conto che la sua sommit\u00e0, nonostante la latitudine, era effettivamente ricoperta di neve. Nel suo diario, Rebmann scrisse:\nQuando Rebmann pubblic\u00f2 queste osservazioni nel 1849, comunque, la comunit\u00e0 scientifica le rifiut\u00f2, ritenendole inverosimili. Il 3 dicembre 1849 Krapf scopr\u00ec il Monte Kenya.\nOltre ad aver scoperto il Kilimanjaro e il Kenya, Rebmann e Kapf intrapresero numerose altre importanti esplorazioni. Visitarono, tra l'altro, l'area dei Grandi Laghi e il monte Meru. Rebmann impar\u00f2 diverse lingue locali, e compil\u00f2 un dizionario swahili.\nNel settembre del 1875 Rebmann dovette rientrare in Europa a causa di una cecit\u00e0 sopraggiunta per motivi non noti. Prese casa a Korntal, presso Stoccarda. Il 4 ottobre 1876 mor\u00ec di polmonite."}
{"id": "1793313", "revid": "33689", "url": "https://it.wikipedia.org/wiki?curid=1793313", "title": "Romanista", "text": ""}
{"id": "1793314", "revid": "484362", "url": "https://it.wikipedia.org/wiki?curid=1793314", "title": "Ministero degli esteri", "text": ""}
{"id": "1793324", "revid": "16374840", "url": "https://it.wikipedia.org/wiki?curid=1793324", "title": "Santa Muerte", "text": ""}
{"id": "1793325", "revid": "110157", "url": "https://it.wikipedia.org/wiki?curid=1793325", "title": "Everyone Is Everybody Else", "text": "Everyone Is Everybody Else \u00e8 il quinto album della band rock britannica Barclay James Harvest, pubblicato nel 1974. \u00c8 il primo con la casa discografica Polydor."}
{"id": "1793337", "revid": "111319", "url": "https://it.wikipedia.org/wiki?curid=1793337", "title": "Regina Sackl", "text": "Biografia.\nSpecialista delle prove tecniche, Regina Sackl in Coppa del Mondo ottenne il primo piazzamento di rilievo il 3 marzo 1974 a Vysok\u00e9 Tatry, giungendo 8\u00aa in slalom speciale, e conquist\u00f2 il primo podio il 26 gennaio 1976 a Kranjska Gora, classificandosi 3\u00aa nella medesima specialit\u00e0 alle spalle della svizzera Lise-Marie Morerod e della tedesca occidentale Rosi Mittermaier. Nello stesso anno esord\u00ec ai Giochi olimpici invernali: a si classific\u00f2 19\u00aa nello slalom gigante e non complet\u00f2 lo slalom speciale.\nIl 26 febbraio 1977 a Furano ottenne la sua prima vittoria in Coppa del Mondo, successo che riusc\u00ec a ripetere altre due volte, sempre tra i pali stretti: l'ultima il 19 gennaio 1979 a Meiringen. Nella stagione 1978-1979, dopo aver colto anche il suo ultimo podio nel massimo circuito internazionale (3\u00aa nello slalom speciale di Pfronten del 3 febbraio), si aggiudic\u00f2 la Coppa del Mondo di slalom speciale con 18 punti di vantaggio sulla connazionale Annemarie Moser-Pr\u00f6ll.\nAi XIII Giochi olimpici invernali di , sua ultima presenza olimpica, non complet\u00f2 n\u00e9 lo slalom gigante n\u00e9 lo slalom speciale. Il 3 febbraio 1981 ottenne l'ultimo piazzamento della sua attivit\u00e0 agonistica, il 13\u00ba posto nello slalom speciale di Coppa del Mondo disputato sulle nevi di Zwiesel.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:SL = slalom speciale"}
{"id": "1793351", "revid": "63945", "url": "https://it.wikipedia.org/wiki?curid=1793351", "title": "Basket Veroli", "text": ""}
{"id": "1793353", "revid": "486946", "url": "https://it.wikipedia.org/wiki?curid=1793353", "title": "Teatro Montevergini", "text": ""}
{"id": "1793355", "revid": "109009385", "url": "https://it.wikipedia.org/wiki?curid=1793355", "title": "Victorian Society", "text": "La Victorian Society \u00e8 un'organizzazione responsabile per lo studio e la conservazione delle opere architettoniche dell'epoca vittoriana ed edoardiana e altre importanti opere da salvaguardare.\nStoria.\nFu fondata nel 1958 per contrastare una mentalit\u00e0 che volutamente ignorava l'importanza di tale architettura. Il primo incontro avvenne a Linley Sambourne House il 28 febbraio. Tra i trenta membri fondatori vi erano John Betjeman, Henry-Russell Hitchcock e Nikolaus Pevsner.\nLa societ\u00e0 negli anni ha contribuito a salvare numerose attrazioni, come la stazione di King's Cross, Albert Dock di Liverpool, il Ministero degli Esteri e l'Oxford University Museum of Natural History.\nIl lavoro.\nOltre ad essere un consulente legale per lavori agli edifici l'organizzazione si occupa anche di:"}
{"id": "1793357", "revid": "91533", "url": "https://it.wikipedia.org/wiki?curid=1793357", "title": "France Press", "text": ""}
{"id": "1793358", "revid": "767487", "url": "https://it.wikipedia.org/wiki?curid=1793358", "title": "Tolt", "text": "Il tolt \u00e8 un'andatura del cavallo.\n\u00c8 una variante di ambio in quattro tempi, detta anche ambio veloce. La particolarit\u00e0 di questa andatura \u00e8 che il cavallo ha sempre almeno uno zoccolo a terra. \u00c8 naturale in alcune razze come nel Cavallo (detto anche \"pony\") islandese o nel Rocky Mountain Horse. Negli Stati Uniti \u00e8 conosciuta con il termine di \"gait\" o \"single foot\"."}
{"id": "1793361", "revid": "123288432", "url": "https://it.wikipedia.org/wiki?curid=1793361", "title": "Aeronautica nella guerra italo-turca", "text": "Nel corso della guerra italo-turca avvenne il primo utilizzo bellico dell'aereo. La guerra di Libia infatti ebbe luogo pochi anni dopo l'invenzione dell'aeroplano.\nUtilizzo degli aeroplani.\nL'Italia, che aveva costituito la \"Sezione Aviazione del Regio Esercito\" solo nel luglio 1910, inizialmente trasfer\u00ec in Libia 9 aeroplani: 2 Bl\u00e9riot XI, 3 Nieuport, 2 Farman e 2 Etrich Taube. Gli aerei di costruzione francese erano equipaggiati con un motore rotativo Gnome da 50 CV raffreddato ad aria, mentre i Taube montavano il motore Austro-Daimler da 75 CV raffreddato ad acqua, soluzione che provoc\u00f2 diversi cali di potenza, dato che il sistema di raffreddamento era stato dimensionato per i climi centro-europei e non per il clima africano. Questi nove aerei avevano 11 piloti, 5 con brevetto superiore e 6 con brevetto semplice, inquadrati nella \"1\u00aa Flottiglia Aeroplani\", al comando del capitano Carlo Maria Piazza (\"8\u00ba Reggimento artiglieria da campagna\"). Il reparto si imbarc\u00f2 a Napoli il 12 ottobre e solo dopo molte difficolt\u00e0 pot\u00e9 stabilire un campo di fortuna a sud ovest di Tripoli, in una localit\u00e0 chiamata Cimitero degli Ebrei. Il primo volo bellico fu effettuato da Piazza il 23 ottobre 1911, con il suo Bl\u00e9riot (codice di identificazione 1). La \"2\u00aa Flottiglia Aeroplani\", al comando del Cap. Alfredo Cuzzo Crea, fu stabilita a Bengasi il mese successivo con 3 velivoli (un Bl\u00e9riot, un Farman ed un Asteria) e 5 piloti. Altri due reparti su quattro aerei ciascuno e con piloti civili volontari, organizzati su iniziativa dell'On. Carlo Mont\u00f9, Capitano d'artiglieria della riserva e presidente dell'Aero-Club d'Italia, e della rivista \"La Stampa Sportiva\" di Torino, operarono da Derna e da Tobruk, inquadrati nella \"Flottiglia Aviatori Volontari Civili\" comandata dallo stesso On.Mont\u00f9. Fortunatamente i velivoli di questa unit\u00e0, pur essendo di tipo diverso, utilizzavano tutti il motore Gn\u00f4me, riducendo quindi i problemi logistici per l'approvvigionamento di parti di ricambio. Il 15 gennaio 1912 giungevano a Tripoli due altri velivoli Farman con i relativi piloti e dal 12 febbraio i velivoli italiani iniziarono ad operare anche dal campo di Homs, e successivamente anche da quello di Zuara. Ulteriori piloti giunsero in Libia nel corso della tarda primavera ed estate , permettendo di rimpatriare alcuni colleghi logorati dal lungo impiego e dalle malattie.\nGli aerei, inizialmente utilizzati per ricognizione, ben presto furono impiegati anche per il bombardamento delle colonne nemiche (Giulio Gavotti, il 1\u00ba novembre), usando bombe a mano tipo Cipelli da 2\u00a0kg. Il 28 ottobre per la prima volta un aereo diresse il tiro di artiglieria del \"Sardegna\" sull'oasi di Zanzur. Nel corso della guerra ci fu anche il primo pilota militare morto in azione, il sottotenente Manzini, che il 25 agosto precipit\u00f2 in mare davanti a Tripoli con il suo aereo.\nNel corso della guerra la specialit\u00e0 da bombardamento ebbe un'evoluzione continua, prima sostituendo le bombe Cipelli con le pi\u00f9 potenti Haasen (sequestrate come preda bellica da una nave che le contrabbandava alle forze turche) dopo che erano state munite di un sistema ad elichetta per liberare la sicura della bomba solo dopo il lancio dall'aereo. Un grande passo avanti nel bombardamento aereo si ebbe l'11 febbraio, quando ad un Bl\u00e9riot XI fu applicato sulla fiancata un tubo attraverso cui far cadere le bombe Bontempelli, studiate appositamente per l'impiego aeronautico. Ben presto, da Alessandro Cagno, venne realizzato \"sul campo\" un rudimentale dispositivo di mira, formato da una tabella graduata che dava un'inclinazione precisa alla cassetta o al tubo lanciabombe.\nL'osservazione aerea ebbe il suo primo notevole successo quando diresse il tiro di controbatteria italiano su una batteria di cannoni Krupp da 87\u00a0mm che teneva sotto tiro Tripoli, le maggiori difficolt\u00e0 risiedevano nel comunicare in tempo utile ai comandi a terra i risultati della ricognizione. Solo in dicembre tuttavia fu possibile effettuare missioni di ricognizione fotografica, utilizzando una macchina \"Beb\u00e8\" Zeiss fornita dalla \"Sezione Fotografica del Genio\". Il 15 gennaio, operando sull'altopiano dietro a Derna, un aereo pilotato da Cagno (pilota civile) diresse il tiro dell'incrociatore \"Garibaldi\" sulle truppe turche. Dal 12 al 20 febbraio un Farman oper\u00f2 da Homs per effettuare ricognizioni nell'entroterra e dal 12 aprile un Nieuport oper\u00f2 da Farwa contro il traffico carovaniero proveniente dalla Tunisia, dirigendo anche il tiro delle batterie italiane in occasione di un attacco turco il 23 aprile.\nIn occasione di una ricognizione a Emme-Dauer presso Tobruk, il 31 gennaio 1912 fu ferito con un colpo di Mauser, l'onorevole Capitano Carlo Mont\u00f9, che prestava servizio volontario con la Flottiglia Aviatori Italiani, come osservatore su un Farman: primo caso di membro dell'equipaggio di un aereo ferito dal fuoco da terra. Il bilancio finale delle operazioni aeree nel corso della guerra fu di 712 voli con il lancio di alcune centinaia di bombe.\nAnche l'Impero ottomano disponeva di un'aviazione (Osmanl\u0131 tayyare b\u00f6l\u00fckleri), ma questa si trovava ancora in uno stato embrionale e nessun aeroplano turco oper\u00f2 in Libia durante la campagna. La forza aerea ottomana si sarebbe rafforzata allo scoppio della Prima guerra mondiale grazie a velivoli moderni provenienti dalla Germania e dell'Austria-Ungheria.\nUtilizzo dei dirigibili.\nMeno nota della flottiglia di aeroplani fu la \"Sezione Aerostatica\" su palloni frenati (\"drachen\"), al comando del capitano Giovan Battista Pastine e, a partire dal marzo 1912, anche di dirigibili.\nLa disponibilit\u00e0 di dirigibili per le forze armate italiane all'inizio della guerra era quattro di modello piccolo (P), 2 di modello medio (M) ed uno floscio tipo Parseval 17; la gestione dei dirigibili avveniva attraverso reparti misti della Marina e dell'Esercito. I dirigibili tipo P (gli unici usati nel corso della guerra) avevano un volume da 4200 a 4700 m3, monomotori con navicella in legno per permettere la discesa in acqua. La mobilitazione avvenne subito dopo lo scoppio della guerra con un battaglione specialisti con un cantiere dirigibili, installato presso Brindisi per effettuare ricognizioni sul canale d'Otranto e sulle coste albanesi (controllate dalla Turchia). Data l'opposizione dell'Austria-Ungheria, che aveva una base militare a Cattaro, il cantiere nel corso dell'inverno venne trasferito a Tripoli.\nIl giorno 16 dicembre un uragano travolse gli hangar in allestimento, danneggiando anche i dirigibili gi\u00e0 presenti (P.2 e P.3), quindi, dovendo riapprovvigionare un hangar capace di contenere i due dirigibili e le parti di ricambio per gli stessi, questi furono pronti solo a marzo. La prima missione fu effettuata in coppia il 5 marzo su Gargaresc e Zanzur, con ricognizione e lancio di bombe da parte del P.3. I dirigibili si dimostrarono buoni incassatori quando colpiti dal fuoco di fucileria, ma non furono mai colpiti dal tiro di artiglieria, che pure fu tentato in diverse occasioni. Data la minore velocit\u00e0 dei dirigibili nei confronti degli aeroplani furono effettuate anche missioni di fotoricognizione (cio\u00e8 furono prese fotografie aeree delle posizioni nemiche). In occasione dello sbarco a Bu Kemez furono anche tentate operazioni di rifornimento in mare per permettere ai dirigibili di operare a quella distanza da Tripoli, le operazioni furono effettuate, ma con grave rischio per le aeronavi a causa delle cattive condizioni meteo. In totale i due dirigibili effettuarono 127 missioni con una percorrenza di circa 10.000\u00a0km in territorio ostile.\nIl P.1 oper\u00f2 con base a Bengasi a partire dal 29 maggio, effettuando un totale di 9 missioni, fra cui una di bombardamento notturno.\nIl bilancio finale dell'impiego dei dirigibili fu di 136 ascensioni con il lancio di 360 bombe di vario tipo."}
{"id": "1793368", "revid": "57342", "url": "https://it.wikipedia.org/wiki?curid=1793368", "title": "Mario Garbuglia", "text": "Carriera.\nNato il 27 maggio 1927 a Fontespina, frazione di Civitanova Marche, esordisce professionalmente come scenografo nel 1950, con \"Donne senza nome\", diretto da G\u00e9za von Radv\u00e1nyi. Negli anni collaborer\u00e0 con registi quali Luchino Visconti, Mario Monicelli, Luigi Zampa, Roger Vadim.\nIl 30 marzo 2010 mor\u00ec a 82 anni dopo una lunga malattia."}
{"id": "1793371", "revid": "767487", "url": "https://it.wikipedia.org/wiki?curid=1793371", "title": "Le ultime volont\u00e0 dello zio", "text": "Le ultime volont\u00e0 dello zio (\"The Case of the Stuttering Pig\") \u00e8 un cortometraggio \"Looney Tunes\" animato del 1937 della Warner Bros. che ha come protagonista Porky Pig.\nTrama.\nIn una notte buia e burrascosa, Porky, i suoi fratelli e la sorella scoprono dall'avvocato Goodwill che sono destinati a ereditare una fortuna dal loro ricco e defunto zio Solomon. Dopo che Goodwill se ne va, entra in un laboratorio segreto e beve una strana pozione e si trasforma in un orribile mostro che vuole ucciderli. Il mostro rompe la quarta parete, avvertendo il pubblico di non interferire nei suoi piani. Uno dopo l'altro rapisce i fratelli lasciando solo Porky e Petunia. Mentre Porky e Petunia camminano per la casa cercando di trovare i loro fratelli, il mostro afferra Petunia e inizia quindi a seguire Porky. Quando Porky vede il mostro, urla e corre su per le scale, solo per incontrare il mostro in cima. Poi urla e corre gi\u00f9 per le scale, nel laboratorio dove il mostro tiene prigionieri i suoi fratelli. Proprio quando sembra che il mostro li stia per uccidere tutti, una sedia da teatro vola addosso al mostro, colpendolo in pieno."}
{"id": "1793386", "revid": "123700555", "url": "https://it.wikipedia.org/wiki?curid=1793386", "title": "Geo (periodico)", "text": "GEO \u00e8 una famiglia di mensili. La prima edizione apparve in Germania nel 1976. Da allora la rivista \u00e8 stata pubblicata in Bulgaria, Croazia, Repubblica Ceca, Finlandia, Francia, Grecia, Ungheria, Italia, Giappone, Corea, Romania, Russia, Slovacchia, Slovenia, Spagna, Turchia, Lituania e Stati Uniti. In Francia e Germania ha una tiratura superiore alle 500.000 copie."}
{"id": "1793388", "revid": "124015010", "url": "https://it.wikipedia.org/wiki?curid=1793388", "title": "Sylvie Vartan", "text": "Biografia.\nNata in Bulgaria (a Iskretz, un villaggio nel comune di Svoge, nella provincia di Sofia, nella Bulgaria occidentale) da Georges Vartanian, bulgaro di origine armena, e da Ilona Mayer (1914-2007), figlia di Rudolf Mayer, un architetto ungherese. Dopo l'occupazione sovietica la loro casa venne nazionalizzata e la famiglia si trasfer\u00ec a Sofia, per poi decidere di emigrare a Parigi nel 1952, dove Sylvie impar\u00f2 il francese e, grazie all'influenza del fratello Eddie, produttore musicale, si appassion\u00f2 alla musica.\nCarriera.\nNel 1961 Eddie le offr\u00ec di cantare la canzone \"Panne d'essence\" con il rocker Frankie Jordan, che la port\u00f2 anche a un'apparizione televisiva in cui un giornalista la soprannomin\u00f2 \"la liceale del twist\", poi tradotto per il lancio inglese in \"the twisting schoolgirl\". Incominci\u00f2 a incidere dischi per la Decca Records dal 1961, andando anche in \"tourn\u00e9e\" insieme a Gilbert B\u00e9caud. Partecip\u00f2 a film, pos\u00f2 per riviste, apr\u00ec il concerto dei Beatles a Parigi e and\u00f2 in \"tour\" insieme al marito, la \"rockstar\" Johnny Hallyday.\nNel 1962 con il singolo \"Le Loco-Motion\" (The Loco-Motion) arriv\u00f2 prima in classifica in Francia.\nNel 1963 con il singolo \"Watching You\" arriv\u00f2 prima in Francia. Con \"Si Je Chante\" fu prima per due settimane, ritornando prima anche nel 1964 per cinque settimane.\nNel 1964 \"La Plus Belle Pour Aller Danser\" rest\u00f2 prima per undici settimane.\nRegina dello y\u00e9y\u00e9, negli anni '60 sbarc\u00f2 in Italia con una \"cover\" di \"Zum zum zum\" di Mina, traducendo in italiano i propri successi con \"hit\" quali \"Come un ragazzo\", \"Irresistibilmente\", \"Una cicala canta\" e partecipando a show televisivi come Doppia coppia (di cui cant\u00f2 la sigla \"Buonasera, buonasera\" e il tema originale \"Blam blam blam\"), \"Canzonissima\", \"Punto e basta\", con Gino Bramieri, fino a uno show a lei dedicato: \"Incontro con Sylvie Vartan\".\nAl culmine del successo la sua attivit\u00e0 artistica sub\u00ec una lunga interruzione per i postumi di un grave incidente dell'11 aprile 1968, quando la sua Ford 20 M TS OSI Coup\u00e9, sulla quale viaggiava insieme all'amica d'infanzia Mercedes Calmel verso Parigi, fu investita frontalmente. \nIl sinistro caus\u00f2 la morte all'amica e gravi ferite alla Vartan.\nNel 1970 ebbe un altro grave incidente con alla guida il marito Johnny Hallyday, incidente che la sfigur\u00f2, per cui dovette subire vari interventi di chirurgia plastica facciale.\nTornata sulle scene nel 1969, prosegu\u00ec la carriera, orientandosi gradualmente verso brani pi\u00f9 vicini alla \"disco music\".\nNel 1973 \"J'ai un probl\u00e8me\" insieme a Johnny Hallyday arriv\u00f2 in cima alle classifiche di vendita e fu prima per sette settimane.\nNel 2008 fu ospite di Raffaella Carr\u00e0 dello \"show\" \"Carramba che fortuna\".\nIl 27 marzo 2010 allo \"show\" di Rai 1 \"Ti lascio una canzone\", condotto da Antonella Clerici, cant\u00f2 alcuni dei suoi successi, cos\u00ec come, sempre su Rai 1, il 17 settembre 2010 a \"I migliori anni\" di Carlo Conti.\nReginetta dello \"y\u00e9y\u00e9\".\n\u00c8 stata la regina dello y\u00e9y\u00e9 e la prima \"rock girl\" francese, prima cantante nella storia francese a cantare e ballare contemporaneamente. Nel 1982, nel concerto a Las Vegas (album \"In Las Vegas\", incluso nel box \"Integrale Live\") esegu\u00ec una cover del brano del 1974 di Donna Weiss e Jackie DeShannon \"Bette Davis Eyes\", portato al successo internazionale nel 1981 da Kim Carnes.\n\u00c8 stata molto attiva nella battaglia per la liberazione dei medici bulgari imprigionati in Libia e alla loro liberazione \u00e8 andata a far loro visita, insieme al presidente della repubblica Nicolas Sarkozy.\nNel 2018 Gino Santercole, poco prima di morire, ha intitolato \"Amo Sylvie Vartan\" un brano del suo ultimo disco \"Non sono Celentano\".\nVita privata.\nSposata dal 1965 con il cantante Johnny Hallyday, divenne madre del cantante David Hallyday. Divorzi\u00f2 da Johnny Hallyday nel novembre del 1980. In seguito si \u00e8 sposata con Tony Scotti e ha adottato una bambina bulgara, Darina.\n\u00c8 la zia dell'attore Michael Vartan, figlio del fratello Eddie.\nFilmografia.\nTelevisione.\nCarosello.\nSylvie Vartan ha partecipato a due serie della rubrica pubblicitaria televisiva \"Carosello\" pubblicizzando nel 1964 il gelato Concertino della Tanara insieme a Edoardo Vianello, Little Tony, Marie Lafor\u00eat, Gene Pitney, Fred Bongusto e Pino Donaggio e nel 1967 e 1968 il liquore Strega della Alberti di Benevento"}
{"id": "1793390", "revid": "1855146", "url": "https://it.wikipedia.org/wiki?curid=1793390", "title": "Ministri delle colonie del Regno d'Italia", "text": "I ministri delle colonie del Regno d'Italia si sono avvicendati dal 1912 (istituzione del dicastero) al 1946 (nascita della Repubblica Italiana).\nBench\u00e9 l'Italia avesse perso tutte le sue colonie con il trattato di Parigi (1947), il ministero fu inizialmente mantenuto anche sotto la Repubblica. Fu retto \"ad interim\" da dicembre 1945 all'agosto 1953 dal Presidente del Consiglio Alcide De Gasperi e soppresso con la fine del governo De Gasperi VII."}
{"id": "1793400", "revid": "671029", "url": "https://it.wikipedia.org/wiki?curid=1793400", "title": "Club Atl\u00e9tico All Boys", "text": "Il Club Atl\u00e9tico All Boys, chiamato comunemente solo All Boys, \u00e8 una societ\u00e0 calcistica argentina con sede a Floresta, un quartiere di Buenos Aires, che milita nella Primera B Nacional.\nStoria.\nIl nome All Boys riflette la giovinezza dei fondatori, e ha seguito la tradizione argentina di squadre di calcio di denominazione in lingua inglese: altri esempi sono il Newell's Old Boys, il Boca Juniors, il River Plate ed il Racing Club.\nFra gli altri qui si \u00e8 formato calcisticamente Carlos T\u00e9vez.\nTifoseria.\nLa Hinchada che sostiene gli All Boys si chiama Peste Blanca.\nRosa 2021-2022.\n\"Rosa aggiornata al 4 novembre 2021.\""}
{"id": "1793406", "revid": "28592", "url": "https://it.wikipedia.org/wiki?curid=1793406", "title": "Coro polifonico", "text": ""}
{"id": "1793414", "revid": "599013", "url": "https://it.wikipedia.org/wiki?curid=1793414", "title": "Steven Bryce", "text": "Carriera.\nClub.\nBryce incominci\u00f2 con il Goicoechea, poi trascorse tre stagioni con il Saprissa, ed il 29 agosto del 2000 firm\u00f2 con l'Alajuelense, squadra della quale fece parte fino al 24 agosto del 2005, poich\u00e9 fu contrattato per l' di Cipro.\nPoi fece parte dell' della Grecia, e di l\u00ec pass\u00f2 al Brujas in Costa Rica, quindi passa al Motagua in Honduras.\nIl 16 dicembre 2007 soffr\u00ec un edema polmonare che mise in pericolo la sua vita, durante un intervento chirurgico al ginocchio destro.\nNazionale.\nSteven Bryce, disput\u00f2 il Campionato del Mondo FIFA del 2002 in Corea del Sud e Giappone. Nel 1997, gioc\u00f2 il Campionato del Mondo FIFA Under-20."}
{"id": "1793415", "revid": "999533", "url": "https://it.wikipedia.org/wiki?curid=1793415", "title": "Gran Premio degli Stati Uniti d'America-Est 1978", "text": "Il Gran Premio degli Stati Uniti d'America-Est 1978 \u00e8 stata la quindicesima prova della stagione 1978 del Campionato mondiale di Formula 1. Si \u00e8 corsa domenica 1\u00ba ottobre 1978 sul Circuito di Watkins Glen. La gara \u00e8 stata vinta dall'argentino Carlos Reutemann su Ferrari; per il vincitore si tratt\u00f2 del nono successo nel mondiale. Ha preceduto sul traguardo l'australiano Alan Jones su Williams-Ford Cosworth e il sudafricano Jody Scheckter su Wolf-Ford Cosworth.\nVigilia.\nSviluppi futuri.\nLa morte di Ronnie Peterson avvenuta nel Gran Premio precedente costrinse la McLaren, che lo aveva ingaggiato per la stagione , a sostituirlo con John Watson. La Brabham sostitu\u00ec il nordirlandese, sempre per il 1979, con il brasiliano Nelson Piquet, grazie anche all'apporto di una sponsorizzazione da 500.000 dollari.\nAspetti tecnici.\nLa Wolf affid\u00f2 nuovamente la WR6 a Scheckter, e riserv\u00f2 la WR5 a Rahal. L'ATS port\u00f2 all'esordio la D1, affidandola al solo Keke Rosberg.\nAspetti sportivi.\nGli organizzatori del gran premio, successivo al tragico gran premio di Monza, rifiutarono l'iscrizione alla gara di Patrese, in seguito alle polemiche scoppiate sulla sua condotta di gara. Si afferm\u00f2 che la decisione era stata presa anche sulla pressione di alcuni colleghi del padovano (Niki Lauda, James Hunt, John Watson e Emerson Fittipaldi) che si sarebbero rifiutati di prendere parte al gran premio in caso di sua presenza; successivamente la commissione di sicurezza della Formula 1 (composta da Lauda, Hunt, Andretti, Fittipaldi e Scheckter) aveva inviato un fax agli organizzatori per chiedere di non ammettere Patrese al via. Lauda spieg\u00f2 che la decisione non era definitiva, ed era stata presa per sottoporre all'attenzione generale il problema del comportamento dei piloti durante le gare e spingere la Commissione Sportiva Internazionale a prendere dei provvedimenti rapidi in casi simili.\nQuesta esclusione venne criticata dalla Scuderia Ferrari e da uno dei membri della commissione sicurezza, Jody Scheckter, nonch\u00e9 dalla Commissione Sportiva Automobilistica Italiana, che afferm\u00f2 che gli organizzatori, con questa decisione, si ponevano al di fuori della legittimit\u00e0 dell'ordinamento sportivo internazionale. Il quotidiano britannico \"The Guardian\" defin\u00ec l'esclusione una \"malefica maniera per trovare un capro espiatorio\".\nPatrese si difese affermando che la sua manovra era stata corretta e che la richiesta della commissione sicurezza finiva per penalizzare un pilota che avrebbe dovuto essere giudicato solo dalla magistratura. Prima della gara vi fu una riunione, chiesta dall'Arrows, a cui partecip\u00f2 il pilota padovano, assieme agli organizzatori del gran premio e ai piloti della commissione sicurezza. Durante la riunione Patrese ammise le sue responsabilit\u00e0, affermando, in seguito, che ci\u00f2 gli era stato consigliato al fine di ottenere solo un'ammonizione, in luogo dell'esclusione. La commissione conferm\u00f2 invece l'esclusione per il gran premio. Patrese minacci\u00f2 di adire a vie legali qualora non fosse stato reintegrato fra gli iscritti. Il comunicato della commissione sicurezza recitava:\nUn giudice della contea di Elmira, citt\u00e0 nella cui giurisdizione era posto il circuito al quale si era appellato Patrese, rigett\u00f2 la richiesta del pilota di prendere parte alla gara. Il giudice afferm\u00f2 che Patrese avrebbe dovuto prima fare richiesta formale all'organizzazione per poter correre il gran premio. In caso di rifiuto il pilota avrebbe potuto adire le vie legali e il giudice avrebbe emesso un'ingiunzione agli organizzatori per costringerli ad ammetterlo alla gara. Il pilota padovano reag\u00ec affermando che, qualora avesse vinto la causa, e i suoi colleghi si fossero opposti alla sua presenza in gara, avrebbe chiesto l'esclusione anche per James Hunt. Le reazioni degli altri piloti alla scelta del giudice furono invece favorevoli, anche se Niki Lauda ammise che la procedura seguita per escludere Patrese non era stata regolare. L'Arrows non sostitu\u00ec il pilota padovano con nessun altro, anche se inizialmente era stato indicato come probabile l'impiego di Keke Rosberg.\nDopo la decisione giudiziaria la Commissione Sportiva Internazionale intim\u00f2 agli organizzatori di ammettere alla gara Patrese, pena la perdita di valenza, per il gran premio, di gara valida per il campionato mondiale. I piloti della commissione sicurezza minacciarono di nuovo il boicottaggio in caso di presenza del padovano. Intervenne il capo della FOCA, Bernie Ecclestone, che minacci\u00f2 l'Arrows di non accettare l'iscrizione alla sua organizzazione (che distribuiva gli introiti dei diritti televisivi e degli ingaggi fra le scuderie) per il 1979 se avesse deciso di far correre Patrese. La scuderia britannica ritir\u00f2 cos\u00ec, per protesta, l'iscrizione al gran premio di entrambi i piloti, anche se poi Rolf Stommelen, compagno di scuderia di Patrese, prese parte alle qualifiche e alla gara regolarmente.\nL'incidente al Gran Premio d'Italia costrinse molte scuderie a modificare la lista dei piloti iscritti. Alla Surtees venne ingaggiato l'esordiente Beppe Gabbiani (impegnato nella stagione in Formula 2) per sostituire l'infortunato Vittorio Brambilla. L'altra vettura, a Monza guidata da Gimax, fu invece affidata a Ren\u00e9 Arnoux, che aveva corso parte della stagione con la Martini, ed era rimasto libero dopo il ritiro della scuderia francese. Alla Lotus, per sostituire Ronnie Peterson, venne ingaggiato Jean-Pierre Jarier. Il transalpino, che nella stagione era gi\u00e0 stato iscritto a sei gran premi dall'ATS, corre per\u00f2 col numero 55 al posto del 6 dello svedese.\nLa \"BS Fabrications\" abbandon\u00f2 il mondiale, ma i suoi due piloti trovarono altri ingaggi: Lo statunitense Brett Lunger pass\u00f2 alla Ensign per sostituire Harald Ertl mentre Nelson Piquet fu iscritto dalla Brabham sulla terza vettura ufficiale, anche se poi non prese parte nemmeno alle qualifiche. La McLaren, invece, con conferm\u00f2 la terza vettura vista a Monza. Il finlandese Keke Rosberg, utilizzato fino a quel momento dalla Theodore Racing e che non prese parte alla trasferta nordamericana della F1, affianc\u00f2 Michael Bleekemolen alla ATS, per sostituire il titolare Jochen Mass, ancora non pronto per le gare.\nLa gara registr\u00f2 l'esordio per Bobby Rahal, con la Wolf che per la prima volta schier\u00f2 due monoposto ufficiali. Rahal nella stagione era stato impiegato nella F3 dalla scuderia canadese, al volante di una vettura costruita assieme alla Dallara.\nIl gran premio venne definito \"degli Stati Uniti-Est\", per distinguerlo da quello corso a Long Beach, in aprile, anche se il suo nome ufficiale era \"United States Grand Prix\".\nIn questo gran premio, e nel successivo appuntamento in Canada, la McLaren ebbe come sponsor principale, in luogo della Marlboro, la L\u00f6wenbr\u00e4u, azienda tedesca produttrice di birra.\nQualifiche.\nResoconto.\nLe prove del venerd\u00ec furono caratterizzate dal sole. Mario Andretti, neo campione del mondo, fiss\u00f2 il nuovo record del tracciato in 1'39\"82. Pi\u00f9 tardi fu anche in grado di migliorarsi con un 1'38\"92, chiudendo davanti alle due Ferrari di Reutemann e di Gilles Villeneuve, seguite dalle due Brabham di Niki Lauda e John Watson.\nIl vento del sabato consent\u00ec a pochi piloti di migliorare il tempo del venerd\u00ec. Uno di questi fu Alan Jones che agguant\u00f2 il terzo tempo e lo Andretti che si miglior\u00f2 ancora con un 1'38\"114, oltre un secondo meglio di Reutemann, che ottiene la piazza d'onore.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAlla domenica il cielo fu coperto ma non pioveva. All'ultimo giro nel corso del \"warm-up\", la sospensione anteriore sulla vettura di Mario Andretti si ruppe alla curva \"The Anvil\" (ridenominata \"Ickx's Corner\" dopo un incidente del pilota belga nel corso dell'edizione 1976 del gran premio). La monoposto piroett\u00f2 molte volte e and\u00f2 a sbattere contro le barriere, perdendo una ruota anteriore. Andretti dovette usare la vettura del suo compagno di scuderia, Jean-Pierre Jarier, che, a sua volta, fu costretto a utilizzare il muletto.\nAl via Andretti scatt\u00f2 al comando, mentre Emerson Fittipaldi e H\u00e9ctor Rebaque (in 13\u00aa e 23\u00aa posizione, rispettivamente) fusero le loro frizioni. Rebaque si ritir\u00f2, mentre Fittipaldi fu capace di mantenere la vettura in marcia, raffreddando la frizione, tanto da completare il gran premio.\nDopo un giro Mario Andretti aveva quattro lunghezze di vantaggio sulla coppia della Scuderia Ferrari, Carlos Reutemann-Gilles Villeneuve. I due erano seguiti da Alan Jones, Niki Lauda, Jean-Pierre Jarier, James Hunt, John Watson e Jody Scheckter. Il battistrada scontava per\u00f2 un problema all'impianto frenante, e gi\u00e0 al terzo giro venne passato Reutemann; un giro dopo fu il turno di Villeneuve.\nL'altro pilota della Lotus, Jarier, aveva invece dei problemi con gli pneumatici, tanto che era scivolato in undicesima posizione, e rientr\u00f2 ai box al giro 11. La vettura era per\u00f2 ben equilibrata: il francese fece segnare il giro pi\u00f9 veloce della gara in 1'39\"557, tempo che gli avrebbe consentito di partire terzo.\nLa classifica vedeva in testa Reutemann, seguito da Villeneuve, Andretti, Jones, Lauda, Hunt e Jean-Pierre Jabouille, autore di una bella serie di sorpassi. Jones pass\u00f2 Andretti al giro 21.\nA met\u00e0 gara la Ferrari stava conducendo con tranquillit\u00e0 il gran premio quando, al giro 21, il motore di Gilles Villeneuve improvvisamente ruppe un pistone e, cos\u00ec, Jones, si ritrov\u00f2 dietro a Reutemann, staccato di 35 secondi. Mario Andretti continu\u00f2 a perdere posizioni, venendo passato anche da Niki Lauda. Alla ventiseiesima tornata Jabouille e Scheckter passarono Hunt. Al giro 28 l'italoamericano fu costretto al ritiro per un guasto al motore. Ritiro anche per Lauda, un giro dopo, anche lui per lo stesso motivo. Ora la classifica vedeva Reutemann primo, seguito da Alan Jones, Jean-Pierre Jabouille, Jody Scheckter, Patrick Tambay ed Emerson Fittipaldi.\nDalle retrovie stava rinvenendo Jean-Pierre Jarier: il francese pass\u00f2 al giro 34 Fittipaldi, entrando in zona punti, poi al giro 37 anche Tambay. Al giro 53 il pilota della Lotus pass\u00f2 anche Scheckter e Jabouille, che scontava dei problemi all'impianto frenante, installandosi al terzo posto. Ne approfitt\u00f2 Scheckter che prese una posizione a Jean-Pierre Jabouille. Jarier fu per\u00f2 costretto al ritiro al giro 55, per la mancanza di carburante.\nCarlos Reutemann vinse per l'ultima volta da pilota della Scuderia Ferrari, con venti secondi di vantaggio su Jones. L'australiano ottenne cos\u00ec il primo podio per la Williams da quando era rientrata come costruttore. A punti giunse anche Jean-Pierre Jabouille, i primi per lui e per la Renault: un motore sovralimentato andava a punti per la prima volta dal Gran Premio di Spagna 1951.\nDopo il gran premio, a causa dell'assenza di Patrese, la CSAI chiese che il risultato venisse invalidato.\nRisultati.\nI risultati del gran premio furono i seguenti:"}
{"id": "1793416", "revid": "76963", "url": "https://it.wikipedia.org/wiki?curid=1793416", "title": "Yuriko Yamaguchi", "text": "In passato era membro di 81 Produce, una compagnia di doppiatori giapponesi, mentre adesso fa parte di Vi-Vo.\n\u00c8 conosciuta soprattutto per aver doppiato i personaggi di Nico Robin (One Piece) e dell'infermiera Joy (Pok\u00e9mon)."}
{"id": "1793418", "revid": "22475", "url": "https://it.wikipedia.org/wiki?curid=1793418", "title": "Torre delle Cannelle", "text": ""}
{"id": "1793421", "revid": "2153076", "url": "https://it.wikipedia.org/wiki?curid=1793421", "title": "Friday Night in San Francisco", "text": "Il Friday Night in San Francisco fu una spettacolare jam session di tre tra i pi\u00f9 grandi chitarristi viventi, riuniti in concerto al Warfield Theatre di San Francisco il venerd\u00ec notte del 5 dicembre 1980: l'americano Al Di Meola, l'inglese John McLaughlin e lo spagnolo Paco de Luc\u00eda, i primi due provenienti dal jazz e dalla fusion, il terzo dal flamenco.\nIl risultato \u00e8 un album \"magico\" con alternanza di sonorit\u00e0 di grande fascino alternate a momenti di eccelso virtuosismo con un susseguirsi di incredibili assoli.\nL'album raggiunge la quinta posizione in classifica in Austria."}
{"id": "1793425", "revid": "1718925", "url": "https://it.wikipedia.org/wiki?curid=1793425", "title": "Ponte Messa", "text": "Ponte Messa \u00e8 una frazione del comune di Pennabilli, in provincia di Rimini.\nGeografia fisica.\nTerritorio.\nPonte Messa, \u00e8 adagiato sulla confluenza del torrente Messa, proveniente dalle sorgenti del Parco del Sasso Simone e Simoncello e il pi\u00f9 grande e noto fiume Marecchia, l'anfiteatro naturale nel quale svettano le alture di Pennabilli. Attraversato completamente dalla strada ex statale 258, oggi provinciale, che collega Sansepolcro a Rimini. Oltre all'abitato principale divisibile in parte alta (comunemente chiamata \"Lottizzazione Maioli\" e \"Lisandrina\") e quella bassa (detta \"dei Pianacci\"); esistono anche diverse borgate sparse nelle campagne, quali \"Ca' Mazzoni\", \"Ca' Marinelli\", \"La Pantiera\", \"Ca' Bicci\", \"Santa Colomba\" e il \"Petroso\" (dal nome di un altro torrente provenienti dalle rocciose pendici del Monte Carpegna).\nStoria.\nPonte Messa \u00e8 il pi\u00f9 antico luogo del comune di insediamento romano. \nCon le invasioni barbariche il lungo fiume pennese rimane abbandonato poich\u00e9 le popolazioni risalgono sulle alture per proteggersi dalle orde selvagge di popoli longobardi, e Ponte Messa diviene semplice pertinenza agricola del capoluogo.\nPonte Messa non viene neppure citata quale frazione dai documenti n\u00e9 prima (Pennabilli aveva come uniche frazioni Maciano e Soanne) n\u00e9 dopo l'annesione del comune di Scavolino (con l'apporto di Bascio, Ca' Romano, Miratoio e Scavolino stesso). Nel passato pi\u00f9 recente, il luogo rifiorisce quando con lo sviluppo industriale si sceglie questo sito per la zona artigianale.\nMonumenti e luoghi d'interesse.\nA testimonianza del periodo romano rimangono la Pieve costruita sulle spoglia di un templio romano (pantheon), e le ville romane visibili (ormai solo nelle fondamenta e nel terreno modificato) con foto aeree o attraverso i materiali di recupero rinvenibili durante le lavorazioni dei campi lungo il fiume.\nInteressante \u00e8 il Molino Ronci, gi\u00e0 Molino Fattori, nel quale ancora si utilizza la forza dell'acqua per produrre farina.\nSociet\u00e0.\nEvoluzione demografica.\nOggi Ponte Messa \u00e8 la realt\u00e0 pi\u00f9 grande del comune, in netta crescita, oltre al capoluogo, che raccoglie famiglie provenienti dalla vicina Toscana e dai comuni di S. Agata, Casteldelci e Pennabilli.\nFeste e sagre.\nSono di particolare rilievo le due feste organizzate dall'associazione locale, \"Amici di Ponte Messa\", ovvero la Festa della Trebbiatura , che si tiene a fine luglio e ripercorre le tappe della mietitura e della festa che nel mondo bucolico si faceva in prossimit\u00e0 del raccolto, e la Festa della Pieve in onore alla Madonna, la prima domenica di agosto, nel quale i compaesani si ritrovano attorno al loro monumento pi\u00f9 importante, recentemente ristrutturato, e festeggiano con i turisti e i visitatori estivi.\nGeografia antropica.\nIn realt\u00e0 Ponte Messa non \u00e8 considerabile frazione poich\u00e9 per legge non ha un cimitero ma confluisce in quello del capoluogo."}
{"id": "1793426", "revid": "16376281", "url": "https://it.wikipedia.org/wiki?curid=1793426", "title": "Venezia Santa Lucia", "text": ""}
{"id": "1793428", "revid": "110157", "url": "https://it.wikipedia.org/wiki?curid=1793428", "title": "Casa natale del Pontormo", "text": "La casa natale di Jacopo Carrucci detto \"Il Pontormo\" si trova a Pontorme, localit\u00e0 nel comune di Empoli, provincia di Firenze. \nStoria e descrizione.\nFu Ugo Procacci nel 1956 ad identificare questo edificio come la casa dove il pittore nacque nel 1494.\nL'anno seguente (1957) fu posta sulla facciata una lapide con incise parole dettate dal critirio letterario e critico d'arte Emilio Cecchi. \nMENTRE LEONARDO E MICHELANGIOLOPORTAVANO LA PITTURAA INARRIVABILI ALTEZZEEBBE I NATALI IN QUESTA TERRAJACOPO CARRUCCI DETTO IL PONTORMO(1494 - 1556)SOLITARIO TORMENTATO INCONTENTABILENEI SUOI DIPINTI SEPPE DIREUNA NUOVA PAROLALA CUI DOLENTE ORIGINALIT\u00c0SEMPRE PI\u00d9 \u00c8 CARA E FRATERNAALLO SPIRITO DEI MODERNI\nDopo anni di degrado, l'immobile \u00e8 stato acquistato dal Comune di Empoli nel 1995, proprio al termine delle celebrazioni dedicate al cinquecentenario della nascita del pittore: dopo un lungo intervento di restauro, finalmente \u00e8 stata aperta al pubblico nel corso del 2006.\nLa casa \u00e8 un edificio medievale su tre piani, dove si possono ammirare riproduzioni di disegni e dipinti del Pontormo, nonch\u00e9 del suo \"Diario\". \nAttualmente nell'edificio ha sede la Sezione Didattica dei Beni Culturali della citt\u00e0 e del Centro di Studi sull'Arte del Cinquecento nella Provincia Toscana."}
{"id": "1793436", "revid": "729019", "url": "https://it.wikipedia.org/wiki?curid=1793436", "title": "Carlo Tosi", "text": "Biografia.\nNacque a Busto Arsizio il 10 luglio 1894, in una delle famiglie pi\u00f9 note della citt\u00e0. Comp\u00ec gli studi nella sua citt\u00e0 natale, a Milano e a Pavia, laureandosi in legge con specializzazione civile e commerciale. Fu arruolato nel Regio Esercito per svolgere il servizio militare obbligatorio, frequent\u00f2 i Corsi presso la Scuola allievi ufficiali di Modena da cui usc\u00ec con il grado di sottotenente di complemento, assegnato all'arma di fanteria in forza al 135\u00ba Reggimento fanteria. Lo scoppio delle ostilit\u00e0 con l'Impero austro-ungarico, avvenuto il 25 maggio 1915, lo trov\u00f2 schierato al fronte.\nAppassionatosi al mondo dell'aviazione fu trasferito al Battaglione Aviatori per essere mandato alla Scuola di volo di Pau, in Francia, dove ottenne il brevetto di pilota militare. Rientrato in Patria nella primavera 1917, dal 10 aprile prese servizio nella 21\u00aa Squadriglia di stanza sul campo d'aviazione di Campoformido, equipaggiata con i Savoia-Pomilio SP.2 e SP.3. Il 28 settembre rimase ferito ad un braccio in combattimento, e verso la fine dell'anno risultava insignito di tre Medaglie d'argento al valor militare e un Encomio Solenne. \nNel 1918 \u00e8 trasferito in forza alla 82\u00aa Squadriglia caccia, di stanza sul Campo di aviazione di Gazzo ed equipaggiata con velivoli Hanriot HD.1. Tra il mese di giugno e quallo di luglio partecip\u00f2 a numerose missioni, abbattendo un aereo nemico il 29 luglio. Per questo fatto fu decorato con una Medaglia di bronzo al valor militare. \nCongedatosi al termine del conflitto, ritorn\u00f2 alla vita civile nel suo paese natale esercitando la professione di avvocato. Durante il periodo del fascismo non si occup\u00f2 mai di politica, ma dopo l'armistizio dell'8 settembre 1943 entr\u00f2 nel movimento di resistenza. Nel maggio 1944 divenne comandante della Divisione Alto Milanese, venendo arrestato e successivamente liberato. Il 25 aprile 1945 partecipa all'insurrezione generale, ricevendo la resa del presidio militare tedesco di Sacconago.\nDopo la liberazione per il suo antifascismo fu nominato Prefetto di Varese, incarico che mantenne per oltre un anno. Successivamente fu eletto consigliere comunale di Busto Arsizio, ma lasci\u00f2 la vita pubblica nel corso del 1948 dedicandosi completamente alla sua professione. Nominato Vicepresidente della Societ\u00e0 Aeroporto di Busto Arsizio s.p.a. - Aeroporto Intercontinentale della Malpensa, si spegne improvvisamente a Courmayeur il 21 agosto 1956."}
{"id": "1793444", "revid": "547034", "url": "https://it.wikipedia.org/wiki?curid=1793444", "title": "Florenzio (console 515)", "text": ""}
{"id": "1793445", "revid": "599013", "url": "https://it.wikipedia.org/wiki?curid=1793445", "title": "Florenzio", "text": ""}
{"id": "1793447", "revid": "599013", "url": "https://it.wikipedia.org/wiki?curid=1793447", "title": "Flavio Florenzio", "text": ""}
{"id": "1793453", "revid": "124461333", "url": "https://it.wikipedia.org/wiki?curid=1793453", "title": "Bank Pekao", "text": "La Bank Pekao, acronimo di Bank Polska Kasa Opieki Sp\u00f3\u0142ka Akcyjna in polacco, \u00e8 il secondo gruppo bancario polacco. Il suo nome commerciale \u00e8 Bank Pekao SA\nLa banca fa parte dell'indice di riferimento della Borsa di Varsavia, il WIG 20, ed \u00e8 al terzo posto per capitalizzazione nell'indice, dopo il gruppo bancario PKOBP e quello petrolifero PKN Orlen.\nIl suo volume d'affari nel 2006 era di 4,46 miliardi di z\u0142oty, circa 1,14 miliardi di euro, in crescita del 7,78 % rispetto al 2005. Il suo utile era di 1,72 miliardi di Z\u0142oty, circa 357,7 milioni di euro, in crescita 20,1 %.\nIl suo logo rappresenta un Bison bonasus, animale tipico della Foresta di Bia\u0142owie\u017ca.\nIdentit\u00e0.\nPekao, che \u00e8 sempre stata una banca orientata verso l'estero, si \u00e8 \"polonizzata\" con la costituzione di un gruppo integrato nel 1996. La sfida per la banca e il settore era di sviluppare il mercato nazionale dopo la fine del comunismo e lo sviluppo del capitalismo e dell'iniziativa privata.\n\"Le informazioni su questo sono obsolete.\"\nOggi Pekao ha perso il suo carattere internazionale in quanto fa parte di un gruppo, l'Unicredit, gi\u00e0 internazionalizzato. \u00c8 pi\u00f9 Pekao che ha accresciuto la presenza della banca italiana che il contrario. Ormai essa serve da trampolino per il suo azionista di maggioranza per diffondere i suoi prodotti in Polonia e per svilupparsi nei paesi vicini. L'esempio principale \u00e8 l'acquisizione da parte di Pekao nel novembre 2006 del 100% delle azioni di HVB Ukraine, precedentemente detenute da UniCredit (dopo l'acquisizione di HVB).\nQuesta situazione \u00e8 simile a quella delle altre banche polacche, tutte di propriet\u00e0 dei grandi gruppi mondiali, che ha rinforzato la concorrenza sul mercato bancario polacco.\nStoria.\nPekao \u00e8 stata fondata nel 1929 da Henryk Gruber, gi\u00e0 direttore della Banca Postale Polacca (\"Pocztowa Kasa Oszcz\u0119dno\u015bci\"). Sulla costituzione le sue ambizioni erano internazionali con l'apertura di filiali in Francia, Argentina, Palestina britannica e Stati Uniti, destinate alle comunit\u00e0 polacche e ebraico-polacche all'estero.\nDopo la Seconda guerra mondiale, Pekao \u00e8 stata nazionalizzata dal governo comunista, come tutto l'insieme delle aziende polacche. Di conseguenza, la missione di Pekao era quella di far entrare in Polonia la moneta straniera degli immigrati polacchi, pur proseguendo la sua espansione internazionale in Canada, Lussemburgo e Germania.\nLa forma attuale della banca risale al 1996, quando il governo polacco decide di incorporare in Pekao le banche Bank Depozytowo-Kredytowy SA di Lublino, Pomorski Bank Kredytowy SA di Stettino, e Powszechny Bank Gospodarczy SA di \u0141\u00f3d\u017a. Questa fusione aveva lo scopo di preparare l'azienda alla sua privatizzazione parziale, effettiva nel 1998, con la quotazione alla Borsa di Varsavia; un anno dopo il 52 % del capitale detenuto dallo Stato polacco fu ceduto ad un consorzio formato dalla banca italiana Unicredit e dalla compagnia di assicurazioni tedesca Allianz, completando la privatizzazione del gruppo.\nNel 2005, quando UniCredit acquisisce il secondo gruppo bancario tedesco, HVB, Pekao acquisisce la banca polacca Bank BPH, di propriet\u00e0 di Bank Austria Creditanstalt, filiale del gruppo di Monaco di Baviera. Tuttavia BPH non \u00e8 stata incorporata, e nel 2008 \u00e8 stata venduta a GE Capital.\nA dicembre 2016 UniCredit esce dalla banca ed incassa 3 miliardi: il 32,8% viene veduto alla compagnia assicurativa statale Powszechny Zak\u0142ad Ubezpiecze\u0144 e ai fondi polacchi Polski Fundusz Rozwoju per 2,4 miliardi di euro (corrispondente a 1,42 volte il patrimonio netto). Il rimanente 7,3% del 40,1% complessivo ancora in mano a Unicredit \u00e8 finito invece sul mercato tramite equity linked certificate per un controvalore di 500 milioni di euro."}
{"id": "1793455", "revid": "585241", "url": "https://it.wikipedia.org/wiki?curid=1793455", "title": "Verdi (fazione ippica)", "text": ""}
{"id": "1793457", "revid": "834", "url": "https://it.wikipedia.org/wiki?curid=1793457", "title": "S\u00e9r\u00e9nade", "text": ""}
{"id": "1793458", "revid": "287204", "url": "https://it.wikipedia.org/wiki?curid=1793458", "title": "Palazzo Trissino", "text": "Palazzo Trissino al Corso (noto anche come Trissino Baston) \u00e8 un edificio situato lungo Corso Palladio, angolo contr\u00e0 Cavour, a Vicenza, progettato dall'architetto Vincenzo Scamozzi. Dal 1901 \u00e8 sede principale del Comune di Vicenza.\nLa costruzione si caratterizza per la presenza di elementi classici nel prospetto sul Corso e si articola intorno al quadrato del cortile centrale.\nIl palazzo sorge a pochi isolati da altri edifici legati alla famiglia Trissino, come Palazzo Trissino al Duomo in contr\u00e0 Cesare Battisti, Palazzo Trissino Sperotti in contr\u00e0 Porti, Palazzo Trissino Lanza in contr\u00e0 Riale.\nStoria.\nNell'area dove sorgeva il palazzo del conte Achille Trissino, giureconsulto, il nipote Galeazzo nel 1588 commission\u00f2 a Vincenzo Scamozzi la costruzione di un nuovo elegante edificio, visti i bei risultati ottenuti dall'architetto vicentino col Palazzo Trissino al Duomo, terminato 10 anni prima. L'edificio fu decorato da Alessandro Maganza e Andrea Vicentino nei primi anni del XVII secolo.\nPalazzo Trissino pass\u00f2 di propriet\u00e0 tra diversi rami della famiglia Trissino e molti di questi lasciarono un segno nella decorazione interna dell'edificio. Il conte Cristoforo Trissino di Riale commission\u00f2 a Giulio Carpioni decori e affreschi (es. il ciclo dedicato alla vita di Santa Savina) tra il 1653 e il 1660. Marcantonio e il fratello Ludovico Trissino Baston nel 1662 affidarono l'ultimazione della facciata e del prospetto laterale del palazzo ad Antonio Pizzocaro con Carlo e Giacomo Borella. Nel 1729 Francesco Muttoni disegn\u00f2 la scomparsa cappella di Santa Savina Trissino nell'angolo sud-est del piano nobile. Un altro Marcantonio Trissino Baston fece realizzare nel 1768 da Ottone Calderari l'ala di sud-ovest e rinnovare le decorazioni della Sala degli Stucchi e della Sala degli Uscieri.\nBombardamenti napoleonici nel 1805 e i Moti del 1848 provocarono piccoli danni al palazzo, mentre l'abbassamento del livello della strada comport\u00f2 la realizzazione nel 1864 degli zoccoli alle colonne del portico esterno.\nIl conte Alessandro Trissino Baston (1775-1851), figlio di Marcantonio, Cavaliere di Malta e deputato provinciale, fu l'ultimo Trissino ad abitare nel Palazzo Trissino al Corso, che successivamente pass\u00f2 agli eredi della sorella Francesca, sposa del conte Ignazio da Porto. Questi ultimi dapprima affittarono poi (nel 1901) cedettero l'edificio al Comune di Vicenza. I lavori di adattamento del palazzo a sede di rappresentanza del municipio furono relativamente rispettosi dei decori esistenti. Solo la cappella di Santa Savina venne eliminata nel 1908.\nI pesanti bombardamenti del 18 marzo 1945 causarono il crollo dei soffitti del salone e degli ambienti verso corso Palladio. I restauri successivi (1949\u20131950 e 1957) recuperarono stucchi e decorazioni e gli affreschi sulla vita di Santa Savina Trissino. Altri interventi conservativi si sono avuti nel 1984 e nel 1990.\nDescrizione.\nIl quarantenne Vincenzo Scamozzi realizz\u00f2 una delle sue opere pi\u00f9 significative, soprattutto per la difficolt\u00e0 di dover gestire un'area irregolare e stretta tra altri edifici. Ne risult\u00f2 un maestoso edificio in due ordini: un portico ionico a terra, con colonne in pietra bianca, e nella parte superiore lesene composite che scandiscono il ritmo delle aperture. Il portico che termina verso contr\u00e0 Cavour presenta all'esterno un arco sormontato da due statue rappresentanti i fiumi Bacchiglione e Retrone, opera di Gian Battista Barberini (1625\u20131691), autore anche di gran parte di statue, decorazioni e stucchi dei sontuosi interni.\nIl cortile \u00e8 ancora pi\u00f9 severo con le sue colonne di ordine tuscanico e un ballatoio che corre lungo tutta la facciata, abbellito da una ringhiera sporgente fatta di nastri di ferro battuto.\nIn una loggia si trova il monumento a Sebastiano Tecchio (1807\u20131886), statista e patriota onorato dalla sua citt\u00e0 con un busto inizialmente collocato nella Loggia del Capitaniato, trasferito in Palazzo Trissino nel 1938 e posto nel sito attuale nel 1953. Il bassorilievo del piedistallo ripropone il Tecchio a Venezia che da Palazzo Ducale legge alla folla assiepata nella adiacente piazzetta i risultati del plebiscito del Veneto del 21-22 ottobre 1866 che sanc\u00ec l'unione col Regno d'Italia.\nIn cortile vi \u00e8 anche una lapide in onore dei deputati vicentini caduti nella guerra del 1915\u201318 e un curioso campione per la misurazione dell'altezza dei cavalli, fatto realizzare da Ludovico Trissino nel 1775.\nInterni.\nAll'interno del palazzo si trovano:\nL'ambiente pi\u00f9 vasto e prestigioso del palazzo era caratterizzato da un soffitto seicentesco e da bellissimi stucchi e affreschi. Dopo l'incendio conseguente al bombardamento del 18 marzo 1945 gli stucchi di Antonio Pizzocaro e Gian Bbattista Barberini e gran parte dei dipinti di Lodovico Dorigny sono andati distrutti. A guerra conclusa vennero ripristinati gli stucchi ma gli affreschi (non pi\u00f9 recuperabili) vennero sostituiti da tele seicentesche provenienti dalla Villa Negri de' Salvi di Albettone. Il grande lampadario e le applique alle pareti sono opera di maestri vetrai di Murano. Essendo l'ambiente di rappresentanza e di accoglienza, la decorazione della sala \u00e8 particolarmente ricca e anche gli accessi alle stanze circostanti sono decorati da statue, fregi e stucchi realizzati da Gian Battista Barberini.\nIl Salone degli Stucchi viene utilizzato per convegni e concerti e per le celebrazioni dei matrimoni civili.\nDetta anche \"Sala della Giunta\", proprio perch\u00e9 \u00e8 la sala dove si riunisce la giunta comunale, \u00e8 caratterizzata nel lato orientale da una tela seicentesca che rappresenta San Vincenzo (per lungo tempo l'unico patrono della citt\u00e0) con il modellino della citt\u00e0 di Vicenza. Il dipinto viene attribuito a un giovane Francesco Maffei (1605\u20131660).\nLa sala \u00e8 decorata da un fregio realizzato attorno al 1665 da Giulio Carpioni (1613\u20131678), che riporta le fasi salienti della vita di Savina Trissino: Savina riceve la Comunione; Savina raggiunge in carcere Nabore e Felice (due soldati romani rei di essere cristiani) e li conforta in attesa del supplizio; Savina trova miracolosamente intatti i corpi martirizzati di Nabore e Felice; Savina invoca l'aiuto degli angeli; Savina trasporta le ceneri dei due martiri in una botte su un carro trainato da buoi e, alla richiesta dei gabellieri, dalla botte sgorga miracolosamente del vino; Savina consegna al vescovo la cassetta con le ceneri dei martiri; Savina \u00e8 visitata dagli angeli prima del martirio; Santa Savina viene innalzata alla Santissima Trinit\u00e0. Il ciclo affrescato venne danneggiato dai bombardamenti del 1945, ma \u00e8 stato ben restaurato nel 1957 a monocromo, grazie all'aiuto di una precedente documentazione fotografica.\nQuesta sala \u00e8 stata recentemente intitolata a Luigi Faccio, il sindaco che venne destituito dal regime fascista e ricollocato dopo la Liberazione.\nDestinata a ufficio del Sindaco, \u00e8 stata anch'essa pesantemente danneggiata dai bombardamenti che hanno fatto perdere quasi interamente le ricche decorazioni originali, come gli affreschi di Giambattista Gattucci del 1662. Oggi ospita cinque dei ventisei affreschi cinquecenteschi di Giovanni Battista Zelotti, portati a Palazzo Trissino da Villa da Porto di Torri di Quartesolo nel 1926.\nProtetta da una cornice, si conserva in questa stanza la storica bandiera della citt\u00e0 che il 19 ottobre 1866 re Vittorio Emanuele II decor\u00f2 con medaglia d'oro per la gloriosa rivolta contro gli Austriaci del 1848, poi domata dal generale Radetzky, mentre una teca contiene questa medaglia insieme alla seconda medaglia d'oro di cui Vicenza fu insignita, ossia quella relativa all'attivit\u00e0 partigiana (settembre 1943 \u2013 aprile 1945). Un'altra parete ospita il ritratto di Vittorio Emanuele II eseguito da Giovanni Busato.\nIl conte Marcantonio Trissino Baston (2 luglio 1739 \u2013 20 dicembre 1826), figlio di Lodovico, spos\u00f2 il 23 aprile 1768 la nobile veronese Cecilia dei conti Emilii (1748\u20131807) con una sfarzosa e celebrata cerimonia. Per preparare il nuovo appartamento degli sposi, tra il 1763 e il 1768 Ottone Calderari realizz\u00f2 la cosiddetta ala di sud-ovest verso contr\u00e0 Cavour, di cui questa stanza \u2013 ora Ufficio del Segretario Generale del Comune \u2013 \u00e8 la pi\u00f9 bella: riccamente decorata da un soffitto a cassettoni dorati nel cui riquadro centrale \u00e8 situato un dipinto raffigurante una giovane coppia allietata da amorini, tempera di Giacomo Ciesa, presenta alla parete occidentale una copia seicentesca delle \"Nozze di Cana\" che Paolo Veronese dipinse nel 1563 e ora al Louvre.\nL'appartamento nuziale in origine includeva anche l'odierna Stanza dell'Archivio Loschi, che presenta analoghe decorazioni.\nGli altri ambienti del piano nobile degni di menzione sono:\nRecentemente diversi ambienti di Palazzo Trissino sono stati dedicati a vicentini che hanno segnato la storia cittadina del Novecento: l'antisala consiliare \u00e8 stata intitolata a Mariano Rumor (inizialmente consigliere comunale, poi tra i fondatori della Democrazia Cristiana, pi\u00f9 volte ministro e presidente del Consiglio dei ministri). La sala che separa la Sala Bernarda dall'ufficio del presidente del consiglio comunale \u00e8 stata intitolata a Giuseppe Zampieri (sindaco di Vicenza dal 1948 al 1958); l'ufficio del presidente del consiglio comunale \u00e8 stato dedicato a Giuseppe Magnabosco, tra i fondatori della sede vicentina della Lega Nord e primo presidente del consiglio municipale dal 1995 al 1998; la sala dove si riunisce la maggioranza \u00e8 stata intitolata a Luciano Rainaldi, esponente di spicco del Partito Comunista Italiano; la sala delle minoranze \u00e8 stata intitolata a Gabriele Collese, esponente del MSI; la sala stampa \u00e8 dedicata alla memoria di Antonio Dal Sasso, consigliere e assessore comunale, nonch\u00e9 sindaco del capoluogo dal 1958 fino alla morte nel 1962. La sala dedicata alle conferenze stampa \u00e8 stata intitolata a Giovanni Chiesa anch'egli prima assessore e poi sindaco di Vicenza dal 1975 al 1981.\nIl palazzo \u00e8 collegato al Palazzo del Capitaniato di piazza dei Signori tramite un passaggio interno. Il Palazzo del Capitaniato ospita la Sala Bernarda dove si riunisce il consiglio comunale.\nIstituzionalmente parlando, all'interno di palazzo Trissino, oltre all'ufficio dei sindaco, trovano sede gli assessorati al bilancio e alle finanze, allo sviluppo economico e al personale, alla partecipazione e al turismo."}
{"id": "1793460", "revid": "767487", "url": "https://it.wikipedia.org/wiki?curid=1793460", "title": "Wounded in action", "text": "Con il termine Wounded in action o WIA le forze armate dei paesi di lingua inglese indicano coloro che sono stati feriti in azione.\nTipicamente ci\u00f2 implica che sono temporaneamente o permanentemente incapaci di portare armi e continuare il combattimento\nPer la U.S. Army essere segnalati come WIA premette generalmente il conseguimento dell'onorificenza Purple Heart."}
{"id": "1793472", "revid": "1305772", "url": "https://it.wikipedia.org/wiki?curid=1793472", "title": "Sacrament", "text": "Sacrament (\"sacramento\" in lingua inglese) pu\u00f2 riferirsi a:"}
{"id": "1793476", "revid": "3831", "url": "https://it.wikipedia.org/wiki?curid=1793476", "title": "Meccanismi", "text": ""}
{"id": "1793477", "revid": "142504", "url": "https://it.wikipedia.org/wiki?curid=1793477", "title": "Cannaregio (sestiere)", "text": ""}
{"id": "1793478", "revid": "1980365", "url": "https://it.wikipedia.org/wiki?curid=1793478", "title": "Morto in combattimento", "text": "L'espressione morto in combattimento (in inglese \"killed in action\" - KIA) indica una generale classificazione militare che descrive l'uccisione delle proprie forze da parte di elementi ostili.\nIl Dipartimento della difesa degli Stati Uniti (DOD) precisa che coloro che sono stati dichiarati KIA devono essere stati colpiti da un attacco ostile. L'attribuzione non avviene a causa di incidenti tra veicoli, eventi \"non ostili\" o terrorismo. La definizione non intende colui che \u00e8 deceduto dopo il combattimento a causa delle ferite ricevute grazie ad esso. Il KIA pu\u00f2 essere applicato sia per le truppe che combattono in prima linea sia per le forze aeree, navali e di supporto.\nInfine, il KIA non denota colui che \u00e8 morto a causa delle ferite mortali ricevute in battaglia (\"died of wounds\" o DOW). La NATO utilizza il termine DWRIA (\"died of wounds received in action\"), invece che DOW.\nDefinizione della NATO.\nLa NATO definisce vittima in battaglia un soldato che viene ucciso o che muore a causa di ferite o altre lesioni prima di raggiungere un impianto di trattamento medico."}
{"id": "1793482", "revid": "212348", "url": "https://it.wikipedia.org/wiki?curid=1793482", "title": "Missing in Action", "text": ""}
{"id": "1793483", "revid": "247222", "url": "https://it.wikipedia.org/wiki?curid=1793483", "title": "Essere romantico", "text": ""}
{"id": "1793484", "revid": "307923", "url": "https://it.wikipedia.org/wiki?curid=1793484", "title": "Garbuglia", "text": "Garbuglia \u00e8 un cognome italiano che pu\u00f2 riferirsi a:"}
{"id": "1793485", "revid": "123567", "url": "https://it.wikipedia.org/wiki?curid=1793485", "title": "Prisoner of war", "text": ""}
{"id": "1793486", "revid": "2039709", "url": "https://it.wikipedia.org/wiki?curid=1793486", "title": "Eo-Navia", "text": "La comarca del Eo-Navia \u00e8 una delle otto comarche delle Asturie. Prende il nome dal fiume Eo e da Navia capoluogo della comarca.\nComposizione.\nSi compone di 17 comuni:"}
{"id": "1793487", "revid": "36426", "url": "https://it.wikipedia.org/wiki?curid=1793487", "title": "Torre di Poggio Raso", "text": "La torre di Poggio Raso nota anche come torre Rivolta, \u00e8 una torre costiera situata su un promontorio dei monti dell'Uccellina, a nord di Talamone, nel territorio comunale di Orbetello.\nStoria.\nLa torre fu costruita in un punto strategico per svolgere prevalentemente funzioni di avvistamento lungo la costa dei Monti dell'Uccellina.\nOriginariamente a base quadrangolare, \u00e8 ipotizzabile una ristrutturazione rinascimentale della fortificazione, pi\u00f9 precisamente in epoca quattrocentesca, durante la dominazione senese; al riguardo, tuttavia, non sono ancora stati rintracciati documenti e fonti che provano questa teoria.\nSicuramente, in epoca tardocinquecentesca, la torre divenne un avamposto difensivo in prossimit\u00e0 del confine meridionale del granducato di Toscana. Proprio in questo periodo, i Medici effettuarono lavori di restauro e di riqualificazione della struttura, per renderla pi\u00f9 efficiente nello svolgere le proprie funzioni nell'ambito del sistema difensivo costiero.\nNell'Ottocento, con la definitiva caduta politica del Granducato di Toscana a seguito dell'Unit\u00e0 d'Italia, la fortificazione and\u00f2 in rovina e in seguito fu venduta a privati. I lavori di ricostruzione avvenuti in epoche recenti hanno recuperato la torre con base circolare e l'hanno in seguito adibita a struttura ricettiva.\nDescrizione.\nLa torre di Poggio Raso si presenta a sezione circolare, con strutture murarie quasi interamente rivestite in pietra.\nLa fortificazione si distribuisce su quattro livelli presenta un basamento a scarpa cordonato, dove si aprono la porta di accesso ad arco tondo ribassato e piccole finestre di forma rettangolare.\nAl di sopra della cordonatura che delimita superiormente il basamento a scarpa, si aprono altre finestrelle rettangolari che si dispongono su due distinti livelli; quello superiore \u00e8 delimitato, in alto, da un'altra cordonatura che costituisce la base della parte sommitale.\nLa parte alta della torre in passato doveva quasi certamente presentare la terrazza sommitale di avvistamento, dalla quale venivano eventualmente emessi segnali luminosi per comunicare con le torri vicine. Attualmente, si presenta chiusa da grandi finestre delimitate tra loro da alcuni pilastri sui quali poggia il tetto di copertura."}
{"id": "1793490", "revid": "152416", "url": "https://it.wikipedia.org/wiki?curid=1793490", "title": "Dialetto tabarkino", "text": ""}
{"id": "1793498", "revid": "28592", "url": "https://it.wikipedia.org/wiki?curid=1793498", "title": "Scenografi", "text": ""}
{"id": "1793503", "revid": "33689", "url": "https://it.wikipedia.org/wiki?curid=1793503", "title": "Florenzio (console 429)", "text": "Biografia.\nSiriano, il 6 novembre 422 era \"praefectus urbi\" di Costantinopoli; in questa veste ricevette un editto conservato nel \"Codice teodosiano\" (vi.8.1).\nDopo aver ricoperto un incarico amministrativo di rilievo, forse prefetto del pretorio dell'Illirico, tra il 21 aprile 428 e l'11 febbraio 430 tenne la seconda carica dell'impero, la prefettura del pretorio d'Oriente, con l'onore del consolato nel 429. Nel 438 (31 gennaio) e 439 (26 novembre) fu nuovamente prefetto per l'Oriente; a causa della chiusura dei bordelli di Costantinopoli, l'erario ricevette minori introiti, e Florenzio decise di cedere allo stato alcune sue propriet\u00e0 per compensare la perdita. Ricevette lettere da Teodoreto, al quale chiese di sostenere un certo candidato, da Isidoro di Pelusio e da Firmo di Cesarea.\nA met\u00e0 degli anni 440 resse altre due volte la prefettura del pretorio, presumibilmente quella per l'Oriente. Tra il 444 e il 448 ricevette il titolo di \"patricius\"; il 22 novembre di questo anno fu incaricato da Teodosio II di partecipare all'indagine che si teneva a Costantinopoli sulle posizioni di Eutiche, in quanto l'imperatore si fidava della sua ortodossia.\nNel 451 partecip\u00f2 al concilio di Calcedonia, durante il quale fu presente alla prima, terza, quarta e sesta sessione.\nAll'inizio del regno di Marciano, Florenzio e Anatolio sconsigliarono all'imperatore di sostenere la rivolta degli Armeni contro i Sasanidi; Marciano lo invi\u00f2 presso il sovrano persiano per rassicurarlo dell'intenzione romana di non intervenire."}
{"id": "1793510", "revid": "1543377", "url": "https://it.wikipedia.org/wiki?curid=1793510", "title": "USS Scorpion (SSN-589)", "text": "Lo USS \"Scorpion\" (\"hull classification symbol\" SSN-589) era un sottomarino di classe \"Skipjack\" della United States Navy e la sesta unit\u00e0 della Marina statunitense a portare quel nome. Lo \"Scorpion\" fu dichiarato disperso il 5 giugno 1968, uno dei pochi sottomarini dalla U.S. Navy persi in periodo di pace ed \u00e8 uno dei due sottomarini nucleari perduti in totale; l'altro fu il USS \"Thresher\" (SSN-593), che affond\u00f2 il 10 aprile 1963 al largo della costa del New England durante i collaudi.\nStoria del servizio.\nLa chiglia dello \"Scorpion\" fu terminata il 20 agosto 1958 dalla divisione Navi Elettriche della General Dynamics a Groton in Connecticut. Il sottomarino fu varato il 19 dicembre 1959 dalla signora Elizabeth S. Morrison (figlia dell'ultimo comandante dello USS \"Scorpion\" della seconda guerra mondiale) e fu messo in servizio il 19 luglio 1960 sotto gli ordini del comandante Norman B. Bessac.\n1960-1967.\nAssegnato allo Squadrone Sottomarini 6, Divisione 63, lo \"Scorpion\" part\u00ec da New London in Connecticut il 24 agosto per una missione di due mesi nelle acque europee. Durante quel periodo partecip\u00f2 a esercitazioni con le unit\u00e0 della Sesta Flotta degli Stati Uniti e altre marine della NATO. Dopo il ritorno nel New England alla fine di ottobre, prosegu\u00ec negli addestramenti lungo la costa orientale sino al maggio del 1961, attraversando poi nuovamente l'oceano Atlantico per operazioni che durarono sino l'estate. Il 9 agosto 1961 ritorn\u00f2 ancora a New London e, un mese dopo, si spost\u00f2 a Norfolk in Virginia. Nel 1962 si guadagn\u00f2 la Navy Unit Commendation.\nCon Norfolk come suo porto per il resto della sua carriera, lo \"Scorpion\" si specializz\u00f2 nello sviluppo di tattiche di guerra con sottomarini nucleari. Variando il proprio ruolo da cacciatore a preda, partecip\u00f2 a esercitazioni che si spostavano nelle zone operative della costa Atlantica, delle Bermuda e di Porto Rico; poi, dal giugno 1963 al maggio 1964 interruppe le sue operazioni per una revisione a Charleston, nella Carolina del Sud. Riprendendo il servizio al largo della costa orientale nella tarda primavera, interruppe nuovamente il servizio dal 4 agosto all'8 ottobre per una pattuglia transatlantica. Nella primavera del 1965 condusse un pattugliamento simile nelle acque europee.\nTra la fine dell'inverno e l'inizio della primavera del 1966 e nuovamente nell'autunno, il sottomarino fu impiegato per operazioni speciali. In seguito al completamento di questi assegnamenti, il suo ufficiale in comando ricevette la Navy Commendation Medal per l'eccezionale leadership, la previdenza e l'abilit\u00e0 professionale; altri ufficiali e membri dell'equipaggio dello \"Scorpion\" furono citati per azioni meritorie. Si ritiene che lo \"Scorpion\" sia entrato in un mare interno russo durante la \"Northern Run\" nel 1966 dove film\u00f2 un lancio missilistico sovietico attraverso il suo periscopio prima di essere costretto a usare la sua elevata velocit\u00e0 per sfuggire alle navi della Marina Sovietica. Lo \"Scorpion\" ebbe un'eccellente reputazione e fu un ottimo posto di lavoro per gli ufficiali che cercavano di salire nella gerarchia della Marina, dove gli ufficiali che lavoravano sui sottomarini stavano guadagnando sempre pi\u00f9 prestigio.\nRevisione.\nIl 1\u00ba febbraio 1967 lo \"Scorpion\" entr\u00f2 nella Norfolk Naval Shipyard (il cantiere navale di Norfolk) per un'altra revisione estesa. Tuttavia, invece della necessaria revisione completa, ricevette soltanto le riparazioni di emergenza per riportarlo in servizio il pi\u00f9 presto possibile. Le pressioni operative e problemi complessi e non previsti crearono il Programma per la Sicurezza dei Sottomarini (SUBSAFE, \"Submarine Safety Program\") che fu iniziato in seguito alla perdita dell'US \"Thresher\" nel 1963, con il risultato che le revisioni dei sottomarini passarono da 9 mesi di durata a 36 mesi. L'intenso esame della qualit\u00e0 dei componenti del sottomarino richiesta dal programma SUBSAFE raddoppi\u00f2 in seguito a diversi miglioramenti e a intense ispezioni strutturali\u00a0\u2013 in particolare ispezioni nelle saldature della fusoliera con esami ultrasonici\u00a0\u2013 erano problemi che riducevano la disponibilit\u00e0 delle parti critiche come le tubature per l'acqua marina. Le pressioni della Guerra Fredda portarono gli ufficiali della Flotta Atlantica dei Sottomarini statunitense (SUBLANT) a trovare modi per ridurre la durata delle revisioni. Il costo di quest'ultima revisione fu di quasi un settimo di quello degli altri sottomarini nucleari dell'epoca. Questo fu il risultato delle preoccupazioni rispetto all'\"alta percentuale di tempo di avaria\" dei sottomarini nucleari da attacco che fu stimato in circa il 40% del totale del tempo di servizio disponibile.\nSiccome l'originaria \"revisione completa\" dello \"Scorpion\" fu ampiamente ridotta, si decise che non avrebbe ricevuto il lungo e tardivo lavoro SUBSAFE, incluse valvole controllate in remoto per chiudere l'ingresso dell'acqua marina nel relativo sistema ausiliario e le valvole che avrebbero permesso al sistema di svuotamento del principale serbatoio di equilibrio di emergenza (EMBT) di funzionare. Un sistema EMBT recente fu installato durante la prima revisione del 1964, ma le valvole non erano affidabili. In seguito a una disputa tra il Cantiere Navale di Charleston, che affermava che il sistema funzionava e la SUBLANT, che lo negava, il sistema EMBT fu depennato, segnalato come non usabile. I problemi con la durata della revisione, che videro lo \"Scorpion\" selezionato per un programma ridotto sperimentale di revisione, provoc\u00f2 ritardi anche in tutti gli altri lavori della SUBSAFE durante il 1967.\nL'idea della revisione ridotta a cui and\u00f2 incontro lo \"Scorpion\" fu approvato dal Capo delle Operazioni Navali (\"CNO\", \"Chief of Naval Operations\") il 17 giugno 1966. Il 20 luglio il CNO permise anche la dilazione delle estensioni della SUBSAFE, che diversamente erano credute essenziali sino al 1963.\nDurante gli ultimi sei mesi di vita operativa dello \"Scorpion\" almeno due marinai, Daniel Rogers (EM2) e Daniel Pettey (Radioman Chief) cercarono di essere rimossi dallo \"Scorpion\" a causa dei gravi problemi al morale a cui avevano assistito. Rogers cerc\u00f2 la squalifica dal servizio sui sottomarini - che gli fu concessa - mentre Pettey tent\u00f2 di trasferirsi alla United States Army per essere poi trasferito dallo \"Scorpion\" mentre si trovava nel Mediterraneo solo pochi mesi prima che fosse perduto.\nPerdita.\nScomparsa.\nAlla fine dell'ottobre del 1967 lo \"Scorpion\" cominci\u00f2 un allenamento di ripasso e test sui sistemi di armamento e gli fu assegnato anche un nuovo ufficiale in comando, Francis Slattery. Terminato l'addestramento al largo di Norfolk in Virginia, part\u00ec il 15 febbraio 1968 per una missione nel mare Mediterraneo. Oper\u00f2 con la Sesta Flotta sino a maggio per poi dirigersi verso casa. Lo \"Scorpion\" ebbe diversi malfunzionamenti meccanici, incluso un problema cronico con la perdita di freon dai sistemi di raffreddamento. Scoppi\u00f2 un incendio in un tubo di fuga, a causa di una perdita di acqua che cortocircuit\u00f2 una connessione elettrica.\nAl momento della partenza dal Mediterraneo il 16 maggio, due uomini lasciarono lo \"Scorpion\" a Rota, in Spagna. Uno a causa di un'emergenza, l'altro per ragioni di salute. Lo \"Scorpion\" fu allora assegnato all'osservazione delle attivit\u00e0 navali sovietiche nell'Atlantico, in prossimit\u00e0 delle Azzorre. Completato questa missione, lo \"Scorpion\" si prepar\u00f2 a tornare alla base navale di Norfolk.\nPer un periodo di tempo insolitamente lungo, a partire da poco prima della mezzanotte del 20 maggio fino a dopo la mezzanotte del 21 maggio, lo \"Scorpion\" cerc\u00f2 di stabilire contatti radio con la Stazione Navale di Rota in Spagna, ma pot\u00e9 solo raggiungere una stazione di comunicazione della Marina presso Nea Makri in Grecia, che inoltr\u00f2 i messaggi dello \"Scorpion\" al SUBLANT. Sei giorni dopo fu segnalato in ritardo a Norfolk. Il personale della Marina sospett\u00f2 un possibile guasto e fece partire le ricerche.\nLa ricerca.\nFu avviata un'operazione di ricerca, che per\u00f2 non ebbe esito positivo e il 5 giugno, lo \"Scorpion\" e il suo equipaggio furono dichiarati \u201cpresumibilmente perduti\u201d. Il suo nome fu cancellato dal registro navale il 30 giugno. Alcune recenti testimonianze indicano ora che una vasta e segreta ricerca fu avviata 3 giorni prima della data in cui lo \"Scorpion\" era atteso di ritorno dal pattugliamento; questo, assieme alle altre informazioni rese pubbliche portarono a ipotizzare che la marina americana sapesse della distruzione dello \"Scorpion\" prima che fossero avviate ufficialmente le operazioni di ricerca. Recentemente, il Dott. Bob Ballard, che diresse un team di ricerca per il relitto del Titanic, ha affermato che la ricerca della nave era effettivamente una storia di copertura per la guerra fredda per trovare il relitto dello \"Scorpion\".\nLa ricerca continu\u00f2, un gruppo di consulenti matematici diretti dal Dott. John Pi\u00f1a Craven, lo scienziato capo della Divisione progetti speciali della US Navy, impiegando i nuovi metodi della teoria di ricerca bayesiana, inizialmente sviluppata durante la ricerca di una bomba all'idrogeno perduta al largo delle coste di Palomares in Spagna nel gennaio del 1968. Alla fine di ottobre la nave di ricerca della Marina USNS \"Mizar\" (T-AGOR-11) trov\u00f2 sezioni dello scafo dello \"Scorpion\" a pi\u00f9 di 3\u00a0000 metri (10\u00a0000 piedi) di profondit\u00e0 a circa 740 chilometri (400 miglia nautiche) a sud est delle Azzorre. Questo dopo che la marina pubblic\u00f2 delle registrazioni sonore (come fu riportato, ma apparentemente non lo fece ) dal suo sistema di ascolto sottomarino \"Sosus\" che conteneva i rumori della distruzione dello Scorpion. Conseguentemente la corte di giustizia fu nuovamente convocata e altri vascelli, incluso il batiscafo \"Trieste\", furono mandati sulla scena, raccogliendo una grande quantit\u00e0 di foto e dati.\nBench\u00e9 il Dott. Craven ricevesse molto credito per il ritrovamento del relitto dello \"Scorpion\", Gordon Hamilton della Columbia University - un esperto di acustica che ha fatto da pioniere nell'uso dell'idroacustica per localizzare le zone di ammaraggio dei missili Polaris - fu utile, non solo nell'acquisizione dei segnali acustici usati per localizzare il sottomarino, ma anche nell'analizzarli per fornire una precisa \"scatola di ricerca\", nella quale lo \"Scorpion\" fu finalmente trovato. Hamilton stabil\u00ec una stazione di ascolto quasi-legale nelle isole Canarie, che ottenne un segnale chiaro di quello che alcuni scienziati credono fosse il rumore dello scafo pressurizzato che implodeva nel momento in cui aveva passato la profondit\u00e0 di rottura. Uno scienziato poco conosciuto del Naval Research Laboratory di nome Chester \"Buck\" Buchanan, usando una slitta di sua ideazione con macchina fotografica trascinata a bordo della USNS \"Mizar\", trov\u00f2 finalmente lo \"Scorpion\", dopo quasi sei mesi di ricerche. La slitta con macchina fotografica, fabbricata da J.L. \"Jac\" Hamm della Divisione di Servizi Ingegneristici del Naval Research Laboratory, \u00e8 attualmente ospitata al Museo della Marina al Washington Navy Yard di Washington. (Nel 1964 Buchanan trov\u00f2 il relitto dello scafo dell'USS \"Thresher\" usando la stessa tecnica).\nRelitto.\nSembrerebbe che la prua dello \"Scorpion\" fosse scivolata dopo l'impatto con la melma di globicerinida sul fondo marino; essa avrebbe scavato una considerevole fossa che cre\u00f2 un significativo pericolo per gli equipaggi del \"Trieste II\" mentre cercavano di portarsi in vicinanza per acquisire fotografie e stime del relitto con i loro occhi. Molti dei compartimenti operativi erano scomparsi e molti dei detriti nelle vicinanze furono identificati come provenienti da tali comparti. La torretta era staccata e il compartimento operativo su cui era posata disintegrato, steso sul lato di babordo. Stranamente una delle sue luci di navigazione era bloccata nella posizione aperta come se fosse stata in superficie al momento del disastro. Tuttavia \u00e8 stato evidenziato dagli operatori dei sottomarini che potrebbe essere stata lasciata nella posizione aperta durante la precedente sosta notturna a Rota. Un pilota del \"Trieste II\" che ha esplorato la zona di affondamento dello \"Scorpion\" disse che lo shock provocato dall'implosione potrebbe aver sbalzato la luce nella posizione aperta.\nLa sezione di poppa sembrava essere scivolata di lato durante l'impatto, a causa del fatto che aveva una forma meno idrodinamica \u2014 diversamente dalla stanza dei siluri a forma di proiettile, la quale si pensa abbia sviluppato una maggiore velocit\u00e0 di discesa. La sezione di poppa della stanza dei motori si incastr\u00f2 nella sezione della fusoliera pi\u00f9 larga che si trovava di fronte.\nDanni osservati.\nL'indagine secondaria della Marina - usando ispezioni estese fotografiche, video e a occhio nudo del relitto nel 1969 - abbracci\u00f2 l'opinione che lo scafo dello \"Scorpion\" fosse stato distrutto da forze implosive nel momento in cui super\u00f2 la profondit\u00e0 di rottura. Il Gruppo di Analisi Strutturale, che includeva il direttore della \"Naval Ships Systems Command's Submarine Structures\" Peter Palermo, vide chiaramente che la stanza dei siluri era intatta, anche se era stata schiacciata dal comparto operativo dall'incredibile pressione idrostatica. Lo stesso comparto operativo fu largamente devastato dalla pressione marina e la stanza dei motori si era incastrata per 15 metri (50 piedi) in avanti all'interno dello scafo dalla pressione di collasso, quando la giunzione di transizione cono-cilindro si ruppe tra lo spazio delle macchine ausiliarie e la stanza dei motori.\nL'unico danno alla stanza dei siluri sembra essere un boccaporto mancante dal tubo di fuga anteriore; Palermo osserv\u00f2 che questo successe quando la pressione dell'acqua entr\u00f2 nella stanza dei siluri nel momento dell'implosione. Egli puntualizz\u00f2 anche che il boccaporto di fuga di poppa era saltato e sembrava piegato, anche se si trovava ancora sui suoi cardini. (Questa conclusione fu estrapolata da Palermo diciotto anni dopo la perdita dello \"Scorpion\" quando vision\u00f2 le immagini estremamente chiare fatte da \"Jason Junior\" e \"Alvin\" come parte di un esame del Navy Woods Hole Oceanographic Institution nella zona del relitto dello \"Scorpion\").\nPalermo non pot\u00e9 escludere un sabotaggio o una collisione come cause \"plausibili\" della distruzione dello \"Scorpion\". Palermo scrive che la posizione delle antenne e altre prove indicano che lo \"Scorpion\" era probabilmente vicino alla superficie \"appena prima di affondare\". Palermo ammette che un segnale precursore avvenuto circa 22 minuti prima del treno acustico lasciato dallo \"Scorpion\" che affondava \"poteva essere risultato da un'esplosione interna\". Palermo afferma che \"alcuni dei restanti 14 eventi acustici hanno alcune caratteristiche delle esplosioni\", anche se, precisa, tali caratteristiche \"potrebbero\" essere anche attribuite ad altre sorgenti.\nProve acustiche.\nUn'analisi estesa, durata anni, dei segnali idroacustici di Gordon Hamilton della fine dello \"Scorpion\" fu condotta da Robert Price, Ermine (Meri) Christian e Peter Sherman del Naval Ordnance Laboratory. (Tutti e tre i fisici erano esperti di esplosioni sottomarine, delle relative tracce sonore e degli effetti distruttivi. Price era anche un critico del Dott. Craven). La loro opinione, presentata alla Marina come parte dell'inchiesta Phase II, fu che i rumori della morte dello \"Scorpion\" avvennero a circa 600\u00a0m (2\u00a0000 piedi) quando il suo scafo cedette. I frammenti continuarono poi in caduta libera per altri 2\u00a0700\u00a0m (9\u00a0000 piedi). Queste conclusioni sembrano differire da quelle trovate dal Dott. Craven e da Hamilton, che seguirono un insieme indipendente di esperimenti come parte della stessa indagine Phase II, dimostrando che erano possibili interpretazioni alternative dei segnali idroacustici basandosi sulla profondit\u00e0 del sottomarino nel momento in cui fu colpito e altre condizioni operative. Anche se le scoperte dello Structural Analisis Group (SAG) affermano che un evento esplosivo \u00e8 improbabile e sono fortemente differenti dai test di Craven e Hamilton, fallirono nel trovare informazioni che escludessero un evento esplosivo.\nLa \"Lettera\" del 1970 del Naval Ordnance, lo studio acustico intensivo dei suoni della distruzione dello \"Scorpion\" di Price e Christian, era uno studio di supporto all'interno del rapporto del SAG. Nelle sue sezioni di Conclusioni e Raccomandazioni, lo studio acustico NOL afferma:\nIl Naval Ordnance Laboratory bas\u00f2 molte delle sue conclusioni su un'analisi acustica estesa del siluramento e affondamento dello USS \"Sterlet\" nel Pacifico all'inizio del 1969, cercando di comparare i suoi segnali acustici a quelli generati dallo \"Scorpion\". Price, un critico delle analisi di Craven e Hamilton sui suoni emessi dallo Scorpion, trov\u00f2 l'affondamento previsto dello \"Sterlet\" della Marina accidentale. \u00c8 tuttavia problematico il fatto che lo \"Sterlet\", un piccolo sottomarino diesel-elettrico della Seconda Guerra Mondiale, era di progettazione e costruzione molto differente rispetto allo \"Scorpion\" riguardo allo scafo e ad altre caratteristiche. Il suo affondamento risult\u00f2 in tre segnali acustici identificabili in paragone ai quindici dello \"Scorpion\", qualcosa che Price non pot\u00e9 spiegare adeguatamente. I calcoli matematici che Price us\u00f2 per arrivare alla sua analisi \u2014 e la discussione di alcune delle conclusioni di Craven e Hamilton \u2014 rimangono sconosciuti al pubblico.\nQuando fu completato, lo studio del NOL dei suoni dell'affondamento dello \"Sterlet\" e dello \"Scorpion\" forn\u00ec spiegazioni molto dibattute su come lo Scorpion potesse aver raggiunto la sua profondit\u00e0 di rottura riferendosi all'aneddoto della non controllata e quasi fatale discesa del sottomarino diesel USS \"Chopper\" nel gennaio 1969:\nNello stesso maggio, lettera 2003 N77 citata sopra (si veda 1. con riguardo al punto di vista della Marina di un'esplosione frontale), tuttavia, la seguente affermazione sembra negare la teoria del NOL e puntare nuovamente il dito verso un'esplosione anteriore:\nSegretezza.\nNel momento in cui \u00e8 affondato, a bordo dello USS Scorpion c'erano 99 membri dell'equipaggio. La nave conteneva un tesoro di attrezzature e manuali di spionaggio altamente sofisticati, due siluri con testata nucleare e un sistema di propulsione nucleare. I migliori indizi a disposizione indicano che lo \"Scorpion\" affond\u00f2 nell'oceano Atlantico il 22 maggio 1968 approssimativamente 1844Z dopo un'esplosione di qualche tipo, mentre transitava in tale oceano da Gibilterra al suo porto di Norfolk in Virginia.\nSono state avanzate diverse ipotesi sulla causa della perdita. Alcune suggerirono che un'azione ostile da parte di un sottomarino sovietico caus\u00f2 la perdita dello \"Scorpion\" (si veda la discussione in \"Scorpion Down\" di Offley qua di seguito). Poco dopo il suo affondamento la Marina assembl\u00f2 una commissione di inchiesta per indagare sull'incidente e per pubblicare un rapporto sulle possibili cause dell'affondamento. La commissione era presieduta dal VADM Bernard Austin che diresse l'inchiesta sulla perdita dell'USS Thresher. Le conclusioni della tavola rotonda, pubblicate prima nel 1968, furono fortemente riservate. All'epoca la marina citava spesso una porzione del rapporto del 1968 che diceva che nessuno avrebbe mai potuto determinare la causa della perdita \"in modo conclusivo\". L'amministrazione di Bill Clinton declassific\u00f2 la maggior parte del rapporto nel 1993 e fu allora che il pubblico seppe che la commissione di inchiesta aveva considerato che una delle possibili cause del malfunzionamento poteva essere uno dei siluri dello stesso Scorpion (La commissione giustific\u00f2 la sua opinione dicendo che le prove che aveva a disposizione non potevano portare a una scoperta conclusiva sulla causa dell'affondamento). Tuttavia la commissione di inchiesta non fu convocata dopo l'indagine Phase II del 1969 e non raccolse le testimonianze di un gruppo di progettisti di sottomarini, di ingegneri e fisici che spesero quasi un anno valutando i dati .\nPosizione attuale.\nOggi il relitto dello Scorpion riposa su un letto sabbioso sul fondo dell'oceano Atlantico a circa 3000\u00a0m di profondit\u00e0. Il sito \u00e8 a circa 400 miglia (740\u00a0km) a sud est delle Azzorre, nel confine orientale del mar dei Sargassi. La marina statunitense ha acconsentito a visitare periodicamente il sito per controllare il rilascio di materiale radioattivo dal reattore nucleare o dalle due armi atomiche a bordo del sottomarino e determinare se il relitto \u00e8 stato disturbato. La marina non ha per\u00f2 pubblicato informazioni sullo stato del relitto, eccetto poche fotografie fatte nel 1968 e nel 1985 da batiscafi.\nLa marina ha anche pubblicato informazioni sui test nucleari eseguiti nella zona di affondamento dello \"Scorpion\". Non sono stati riportati rilasci significativi di materiale radioattivo dal sottomarino. Le foto del 1985 furono fatte da un team di oceanografi che lavoravano per il Woods Hole Oceanographic Institution a Woods Hole, in Massachusetts. Le circostanze della missione di Woods Hole mostrano l'elevato livello di segretezza che viene collegato allo \"Scorpion\" dalla Marina; nell'anno in cui furono fatte le foto, la Marina e il Woods Hole affermarono entrambi che il loro team stava cercando il relitto del famoso transatlantico RMS \"Titanic\". Fu soltanto dopo che i giornali seppero e riportarono che il team di Woods Hole stava anche cercando lo \"Scorpion\", che la marina ammise questa ricerca e pubblic\u00f2 alcune delle foto fatte nella spedizione.\nMonitoraggio ambientale.\nLa marina americana ha monitorato periodicamente le condizioni ambientali del sito dal momento dell'affondamento e ne ha riportato i risultati in un rapporto pubblico annuale sul monitoraggio ambientale delle navi nucleari americane. I rapporti forniscono le specifiche del campionamento ambientale dei sedimenti, dell'acqua e della vita marina fatto per accertarsi se il sottomarino ha significativamente sconvolto le profondit\u00e0 oceaniche. I rapporti spiegano anche le metodologie con cui vengono condotti questi monitoraggi nei mari profondi sia con vascelli da superficie che con sommergibili. I dati monitorati confermano che, in base agli standard della US Navy, non c'\u00e8 stato un effetto significativo sull'ambiente. Il carburante nucleare sul sottomarino rimane intatto e gli attesi livelli eccessivi di uranio dal fallout dei test atmosferici sulle armi nucleari del passati non sono stati rilevati dalle ispezioni della Marina. In aggiunta, lo \"Scorpion\" trasportava due siluri Mark 45 con testata nucleare quando and\u00f2 a picco. Le testate di questi siluri sono parte del problema ambientale. Lo scenario pi\u00f9 probabile \u00e8 che i nuclei di uranio e plutonio di queste armi si siano corrosi in un materiale pesante e insolubile poco dopo l'affondamento e che siano rimasti nelle posizioni originarie o in prossimit\u00e0 della stanza dei siluri della nave. Se i materiali corrosi fossero rilasciati all'esterno del sottomarino, il loro elevato peso specifico e la loro insolubilit\u00e0 li farebbero sprofondare nello strato di sedimenti.\nUfficiali e uomini perduti con l'USS \"Scorpion\" (SSN-589).\nI seguenti ufficiali e uomini furono perduti con lo \"Scorpion\" (SSN-589).\nTeorie sulla perdita.\nLa causa della sua perdita non \u00e8 stata ancora pienamente confermata dall'US Navy e sono state sollevate diverse possibilit\u00e0.\nAttivazione accidentale di un siluro.\nLa corte di inchiesta della marina indic\u00f2 la possibilit\u00e0 dell'inavvertita attivazione di un siluro Mk 37 a batteria. Alcuni credono che questo siluro a ricerca acustica, in condizioni ottimali e senza blocco di propulsione, abbia cominciato a scorrere all'interno del tubo di lancio. Rilasciato dal tubo, il siluro divenne in qualche modo pienamente armato e ingaggi\u00f2 il bersaglio pi\u00f9 vicino \u2014 lo stesso \"Scorpion\". Questo \u00e8 considerato altamente improbabile a causa del fatto che lo \"Scorpion\" aveva la capacit\u00e0 di distruggere l'arma prima di venire ingaggiata. Secondo le affermazioni del Dott. Craven sul fatto che il sistema SOSUS abbia tracciato il sottomarino che indietreggiava lungo la sua rotta originaria, il che confermerebbe una rotazione di 180 gradi nel tentativo di attivare i sistemi di sicurezza di un siluro, secondo Gordon Hamilton i dati acustici sono troppo ingarbugliati per rilevare simili dettagli.\nUn altro problema della teoria del siluro \u00e8 che ci sono numerose sicure che permettono agli addetti ai siluri di disattivare la testata se \u00e8 stata lanciata e la sua sicura anti-movimento-circolare non funziona, consentendo di urtare la nave madre senza esplodere, nel qual caso l'arma colpirebbe senza rischi la chiglia. Alcuni addetti ai siluri esperti nell'uso dei Mark 37 hanno avallato la teoria dell'autodistruzione da siluro.\nNel libro \"Silent Steel\", Foutain rivela che non crede lo \"Scorpion\" sia stato affondato da un suo siluro e, durante l'inchiesta, i fisici e gli ingegneri che eseguirono le simulazioni richieste dal Dott. Craven testarono che le simulazioni estremamente complesse, usando la scarsa potenza di calcolo dell'epoca, erano di piccolo valore, poich\u00e9 molto ipotetiche. Questa testimonianza fu biasimata dai membri della corte, tanto persuasi dalle teorie del dott. Craven da indicarle come superiori alle altre. Quello che divenne evidente \u00e8 che molti investigatori, anche secondo una storia dell'investigazione della Marina, erano irritati dalla devozione di Craven alla sua teoria del siluro.\nEsplosione di un siluro.\nUna teoria seguente fu che un siluro poteva essere esploso nel tubo di lancio, a causa di un incendio non controllabile nella stanza dei siluri. Il libro \"\" documenta le scoperte e le investigazioni del dott. John Craven, che suppose che una causa possibile poteva essere stata il surriscaldamento di una batteria difettosa (Il dott. Craven afferm\u00f2 in seguito nel libro \"Silent Steel\" che fu citato erroneamente). La batteria zinco-argento Mk 46 usata nel siluro Mk 37 aveva la tendenza a surriscaldarsi e in casi estremi poteva causare un incendio abbastanza forte da provocare un'esplosione di basso ordine della testata. Se fosse avvenuta una tale detonazione, essa avrebbe potuto aprire il grosso portello di carico dei siluri e provocato l'inondazione dello \"Scorpion\" e il conseguente affondamento. Tuttavia, mentre le batterie Mk 46 sono conosciute per generare abbastanza calore da creare rigonfiamenti nell'involucro dei siluri, non sono documentati casi in cui abbiano danneggiato le navi o causato esplosioni.\nIl dott. John Craven menziona il fatto che non ha lavorato sui sistemi di propulsione dei siluri Mk 37 e divenne consapevole della possibilit\u00e0 dell'esplosione della batteria soltanto venti anni dopo la perdita dello \"Scorpion\". Nel suo libro \"The Silent War\" egli narra l'esecuzione di una simulazione con l'ex Ufficiale Esecutivo dello \"Scorpion\" Lt. Cdr. Robert Fountain Jr. al comando del simulatore. A Fountain fu detto di dirigersi a casa a 18 nodi (33\u00a0km/h) a una profondit\u00e0 di sua scelta, poi fu dato l'allarme di \"siluro in funzione\". Fountain rispose con \"barra tutta a dritta\", una veloce virata che attiverebbe un sistema di sicurezza che evita al siluro di armarsi. Poi nella simulazione fu introdotta un'esplosione nella stanza dei siluri. Fountain ordin\u00f2 le procedure di emergenza per tornare in superficie, afferm\u00f2 Craven, \"ma invece la nave continu\u00f2 ad affondare, raggiungendo la profondit\u00e0 di collasso e implodendo in novanta secondi \u2014 un secondo in ritardo rispetto all'evento reale\".\nCraven, che fu il capo Scienziato dell'Ufficio Progetti Speciali della Marina, che aveva responsabilit\u00e0 direttive rispetto alla progettazione, la costruzione, i test operativi e le valutazioni e la manutenzione della Flotta Missilistica Polaris - al tempo dell'affondamento dello \"Scorpion\" il sistema militare pi\u00f9 avanzato - credette a lungo che lo \"Scorpion\" fosse stato colpito da un suo stesso siluro, ma cambi\u00f2 idea a met\u00e0 degli anni 90, quando gli ingegneri che stavano controllando le batterie Mk 46 a Keyport, Washington, dissero che le batterie perdevano elettrolita e a volte bruciavano quando si trovavano all'esterno dei loro involucri durante gli urti, il riscaldamento e il raffreddamento che subiscono durante il loro ciclo vitale. Il costruttore delle batterie fu accusato di aver costruito oggetti difettosi, ma pot\u00e9 poi dimostrare che le sue batterie non erano meno sicure di quelle degli altri fabbricanti. Infatti le batterie sospettate di essere inaffidabili erano state fabbricate troppo tardi per poter essere installate nei siluri dello \"Scorpion\".\nConclusioni della US Navy.\nLa Marina americana attuale \u00e8 confusa come il pubblico sui risultati delle varie inchieste sulla perdita dello \"Scorpion\". Mentre la Corte di Inchiesta non ha mai appoggiato la teoria del siluro del dott. Craven, il suo \"Findings of Facts\" (\"Scoperte dell'Accaduto\") pubblicato nel 1993 portava tale teoria come principale di una lista delle possibili cause della perdita dello \"Scorpion\".\nLa Marina non inform\u00f2 il pubblico che sia la Flotta Sottomarina Atlantica Americana che il Comandante in Capo della Flotta Atlantica si opposero alla teoria del siluro di Craven dicendo che era infondata e non rivel\u00f2 che una seconda investigazione tecnica sulla perdita dello \"Scorpion\", che fu completata nel 1970, rinnegava le ipotesi che una detonazione di un siluro abbia avuto un ruolo chiave nell'affondamento. Nonostante la seconda inchiesta tecnica, la Marina continua ad apporre una forte fiducia nella visione di Craven, che un'esplosione abbia distrutto la nave, come \u00e8 provato da questo estratto di una lettera del maggio 2003 dalla Navy Submarine Warfare Division (N77), scritta specificamente dall'ammiraglio P.F. Sullivan per conto del VADM John J. Grossenbacher (Comandante delle Forze Speciali Sottomarine), del Comando della Naval Sea Systems, della Naval Reactors e altri nella Marina americana al riguardo della loro opinione sulle teorie alternative sull'affondamento:\nAlcuni affermano erroneamente che la determinazione di Grossenbacher (e dell'Ammiraglio Sullivan) \u00e8 tratta soltanto dall'inconcludente \"Findings of Fact\", generato dalla corte di inchiesta della Marina sulla perdita dello \"Scorpion\". Questo non \u00e8 vero, poich\u00e9 la loro lettera menziona esplicitamente la loro revisione di uno studio secondario del Gruppo di Analisi Strutturale del 1970 e un rapporto successivo del dott. Robert Ballard, il cui team investigativo visit\u00f2 il relitto dello \"Scorpion\" negli anni ottanta.\nLo \"USS Scorpion\" nei mass media.\nLibri basati sui fatti reali.\n\"Silent Steel\".\nPubblicato nel 2006, \"Silent Steel: The Mysterious Death of the Nuclear Attack Sub USS Scorpion\" (\"Acciaio silenzioso: La misteriosa morte del sottomarino nucleare da attacco USS Scorpion\") di Stephen Johnson fornisce una lista meticolosamente dettagliata di ogni problema meccanico sul sottomarino citato dalla Marina o menzionato nelle lettere dei membri dell'equipaggio, ma in conclusione fallisce nel fornire una qualsiasi spiegazione per l'affondamento dello \"Scorpion\". Johnson, un critico del dott. Craven, \u00e8 d'accordo con gli scienziati della Marina i quali, nel 1970, dettero l'opinione che la chiglia del sottomarino fu distrutta da danni da implosione e non da un'esplosione di un siluro, una scoperta che supportarono con la loro interpretazione di certe prove sulle condizioni dello scafo e sulle registrazioni idroacustiche del disastro. Silent Steel ritrae un sottomarino che aveva lavorato troppo, a cui \u00e8 stata negata la necessaria manutenzione e operato da un equipaggio demoralizzato, una descrizione contraddetta da molti ex-ufficiali ed ex-membri dell'equipaggio dello Scorpion e basata in parte sulla testimonianza di marinai che avevano richiesto il trasferimento dalla nave. Johnson elenca anche molti dei problemi di manutenzione da parte della Marina che negarono allo Scorpion una revisione e ritardarono i miglioramenti per la sicurezza, anche se la Marina avrebbe virtualmente mantenuto tutti i miglioramenti necessari e vitali e le riparazioni furono eseguite sul sottomarino prima del suo ultimo incarico. Il Programma per la Sicurezza dei Sottomarini (Submarine Safety Program), iniziato in seguito alla perdita dell'USS Thresher nel 1963, ritardava la costruzione dei nuovi sottomarini e le revisioni di quelli in servizio monopolizzando i lavoratori esperti e parti di ricambio critiche. Temendo che una normale revisione e lavoro di aggiornamento dei sistemi di sicurezza durante il 1967 avrebbero messo da parte lo Scorpion per tre anni, fu selezionato per una breve revisione sperimentale, che fu in seguito cancellata a causa della mancanza di lavoratori. Lo Scorpion affond\u00f2 otto mesi dopo aver lasciato il Cantiere Navale di Norfolk.\n\"Blind Man's Bluff\".\nNel 1999 due reporter del \"New York Times\" pubblicarono \"Blind Man's Bluff\" (letteralmente \"Il Bluff del Cieco\"), un libro che forniva una rara descrizione del mondo dei sottomarini nucleari e sullo spionaggio durante la Guerra fredda. Un lungo capitolo parla estesamente dello \"Scorpion\" e della relativa perdita. Il libro riporta che c'era preoccupazione riguardo ai siluri convenzionali Mk 37 trasportati a bordo della nave nel 1967 e nel 1968, prima che lo \"Scorpion\" lasciasse Norfolk per la sua ultima missione. Le preoccupazioni erano mirate alla batteria che alimentava i siluri; batteria che aveva un sottile foglio metallico come barriera separatrice dei due tipi di sostanze chimiche volatili contenute in essa. Quando si mescolavano lentamente e in modo controllato, gli agenti chimici generavano calore ed elettricit\u00e0, alimentando il motore che spingeva il siluro nell'acqua. Ma le normali vibrazioni che si sperimentavano su un sottomarino nucleare furono scoperte come causa di rottura della sottile barriera metallica, permettendo ai reagenti di interagire intensamente. Questa interazione generava un calore eccessivo che, nei test, poteva velocemente provocare un'involontaria esplosione del siluro. Gli autori del libro furono attenti nel dire che non potevano indicare questo come la causa della perdita dello \"Scorpion\" \u2014 solo che quella era una causa possibile ed era coerente con gli altri dati che indicavano che vi era stata un'esplosione prima dell'affondamento dello \"Scorpion\". \u00c8 importante il fatto che gli autori citano esempi di incidenti con siluri che ritornavano al loro sottomarino che sono avvenuti con altri sottomarini statunitensi prima della perdita dello \"Scorpion\" (anche se nessuno di questi incidenti ha mai causato la perdita di un sottomarino).\n\"Red Star Rogue\".\nNel 2005 il libro \"Red Star Rogue: The Untold Story of a Soviet Submarine's Nuclear Strike Attempt on the U.S.\" (letteralmente \"Stella Rossa Mascalzona: La Storia [finira] Non Raccontata del Tentativo di Attacco Nucleare agli U.S.A. da parte di un Sottomarino Sovietico\"), dell'ex operatore di sottomarini americano Kenneth Sewell in collaborazione con il giornalista Clint Richmond, afferma che il \"K-129\" fu affondato 300 miglia (560\u00a0km) a nord-ovest di Oahu il 7 marzo 1968 mentre tentava di lanciare i suoi tre missili balistici con l'intento di distruggere Pearl Harbor.\nSewell afferma che l'affondamento dello \"Scorpion\" fu causato da un attacco di rappresaglia per l'affondamento del \"K-129\", che i sovietici avevano attribuito a una collisione con l'USS \"Swordfish\" (SSN-579).\nNel 1995 Peter Hunchthausen cominci\u00f2 a lavorare su un libro che parlava della flotta sottomarina sovietica, per farlo intervist\u00f2 l'ex-Ammiraglio Sovietico Victor Dygalo, il quale afferm\u00f2 che la vera storia del K-129 non \u00e8 stata rivelata a causa dell'accordo informale tra i comandi navali dei due stati. Lo scopo di questa segretezza, aggiunse, \u00e8 fermare ogni ulteriore ricerca sulla perdita dei rispettivi \"Scorpion\" e \"K-129\". Hunchthausen dichiara che Dygalo gli ha detto di \"scordarsi di riuscire mai a rivelare la verit\u00e0 su queste tristi perdite alle famiglie\".\n\"Scorpion Down\".\nEd Offley, un cronista di questioni militari, ha seguito da vicino gli sviluppi sulle informazioni riguardanti l'affondamento dello Scorpion. Il suo pi\u00f9 recente articolo sull'argomento \u00e8 \"Buried at Sea\" (\"Sepolto nel mare\"), pubblicato nell'edizione dell'inverno 2008 del Quarterly Journal of Military History (il \"Periodico Trimestrale di Storia Militare\"). Questo articolo riassume i fatti del caso come sono presentati nel suo libro del 2007 \"Scorpion Down: Sunk by the Soviets, Buried by the Pentagon: The Untold Story of the USS Scorpion\". (\"Scorpion Down: Affondato dai sovietici, seppellito dal Pentagono: la storia non raccontata dello USS Scorpion\"). Nel libro Offley, raccogliendo i decenni della sua ricerca, ipotizza che lo Scorpion fu affondato dai sovietici, probabilmente come rappresaglia per la perdita del \"K-129\", un sottomarino a missili balistici Golf-II, poco prima in quello stesso anno. Il libro disegna un momento di rabbia sovietica crescente verso le provocazioni della US Navy (specificamente il monitoraggio da vicino delle operazioni navali sovietiche da parte di quasi tutti i sottomarini nucleari statunitensi). Circa nello stesso momento, la comunit\u00e0 dei servizi segreti sovietici ottenne un notevole vantaggio nel ricevere gli strumenti di criptazione meccanica dell'USS \"Pueblo\". Queste macchine, in combinazione con le chiavi di decifrazione che arrivavano giornalmente dallo spionaggio di John Anthony Walker, avrebbe permesso ai sovietici di monitorare in tempo reale la disposizione e le comunicazioni delle navi della Marina americana. Il signor Offley \u00e8 convinto che lo Scorpion fosse stato tracciato da diverse attivit\u00e0 della Marina sovietica dal Mediterraneo alla sua zona operativa finale a sud delle Azzorre, dove fu affondata da un siluro sovietico. In mezzo alle testimonianze orali contate da Mr. Offley vi sono elenchi di registrazioni del SOSUS che documentano suoni di siluri, di manovre evasive e infine i suoni dell'implosione nel momento in cui lo Scorpion \u00e8 sprofondato sotto la profondit\u00e0 di rottura."}
{"id": "1793512", "revid": "339392", "url": "https://it.wikipedia.org/wiki?curid=1793512", "title": "Accademia d'Arte", "text": ""}
{"id": "1793524", "revid": "290948", "url": "https://it.wikipedia.org/wiki?curid=1793524", "title": "Giallo Napoli rossastro", "text": ""}
{"id": "1793532", "revid": "287204", "url": "https://it.wikipedia.org/wiki?curid=1793532", "title": "Rosh Hanikra (promontorio)", "text": "Rosh Hanikra (; ) \u00e8 un promontorio che si trova nel Mediterraneo orientale, al confine fra Libano e Israele. Il promontorio \u00e8 noto per le grotte scavate dal mare e che si trovano alla base dello sperone roccioso. \nGeografia.\nIl promontorio fa parte delle montagne della Galilea orientale, ed \u00e8 l'unico crinale in Israele che continua ad ovest, descrivendo una rapida discesa fino al mare e senza incontrare nessuna distesa di sabbia.\nDal punto di vista geomorfologico, la rupe di Rosh Hanikra \u00e8 costituita da tre strati:\nLe grotte sono state scavate dall'azione del mare nel corso di vari millenni. La lunghezza totale \u00e8 di circa 200 metri. Esse sono costituite da diversi tronchi che si diramano in varie direzioni con alcuni segmenti di interconnessione. In passato, l'unico accesso alle grotte era dal mare, mentre oggi una funivia porta il visitatore verso il basso per accedere alle grotte.\nPresenti sul promontorio famiglie di Iraci (\"Procavia capensis\"), piccoli erbivori simili a conigli.\nPolitica e societ\u00e0.\nDal promontorio parte la linea di frontiera tra Israele ed il Libano, chiusa nell'anno 2000 dopo l'abbandono da parte delle truppe israeliane occupanti parte del Sud del Libano in seguito alla guerra del 1978; presso il promontorio, in territorio libanese, sulla costa dominata dal borgo di Naqoura, \u00e8 attiva dal 19 marzo 1978 la Forza di Interposizione in Libano delle Nazioni Unite (UNIFIL), forza militare di interposizione dell'ONU, incaricata di vegliare sulla tregua tra Libano e Israele. \nNei pressi del promontorio, nella parte israeliana, \u00e8 stato costruito un kibbutz dallo stesso nome, in cui sono coltivate banane, fiori e cotone. Vi si trova anche un ristorante e vi abita il personale adibito al funzionamento della funivia di Rosh Hanikra, funivia che permette di visitare le grotte naturali nonch\u00e9 le gallerie di quella che fu la ferrovia collegante l'Egitto alla Siria e la Turchia, essenziale militarmente negli anni della seconda guerra mondiale."}
{"id": "1793535", "revid": "599013", "url": "https://it.wikipedia.org/wiki?curid=1793535", "title": "Claudio Lombardo", "text": "Caratteristiche tecniche.\nGiocava nel ruolo di terzino.\nCarriera.\nGiocatore.\nHa fatto parte del settore giovanile dell'Inter, con la quale ha disputato un incontro in Serie A il 16 maggio 1982, Inter- 2-1. Nel corso della stagione ha vinto la Coppa Italia con la squadra milanese.\nIn carriera ha giocato in Serie B con , , e , per complessive 162 presenze in cadetteria.\nHa conquistato nella stagione 1987-1988 la promozione in Serie B col Cosenza con cui \u00e8 arrivato secondo nel campionato di Serie C1 e sfiorando nella stagione successiva la promozione in Serie A, mancata per la classifica avulsa coi calabresi che hanno chiuso al sesto posto finale in classifica. Nello scontro diretto interno contro l'Udinese, finito 0-0, colp\u00ed il palo (se il Cosenza avesse vinto, sarebbe stato promosso in massima serie).\nHa giocato in B con la Salernitana, retrocedendo in Serie C1 dopo spareggio perso (a Pescara) contro la sua ex squadra. Dopo due campionati consecutivi in terza serie coi granata gioca ancora in Serie C1 col Gualdo (con cui nella stagione 1993-1994 aveva vinto per la seconda volta in carriera il campionato di Serie C2 dopo quello di pi\u00f9 di dieci anni prima alla Rhodense) e nei cadetti vestendo maglie di Perugia (nella stagione 1995-1996 ottiene terzo posto in classifica e promozione in Serie A, per il quale non \u00e8 riconfermato) e, sempre per un solo anno con 30 presenze senza reti, Lucchese. Seguono due stagioni consecutive in Serie C1 nella con salvezze conquistate. Chiude la carriera agonistica nel Voghera in Serie D, squadra della sua citt\u00e0, dove aveva giocato negli anni ottanta, quando la societ\u00e0 si chiamava A.C. Vogherese e militava in Serie C2.\nAllenatore.\nHa iniziato la carriera da allenatore sulle panchine di Oltrep\u00f2 (subentra, termina ai playout, evitandoli), Mezzanese (esonerato) e successivamente nel campionato lombardo di Eccellenza all'ODB; nella stagione 2008-2009 ha allenato il Voghera in Serie D venendo esonerato a ottobre 2008 dopo crisi di gioco e di risultati (3 sconfitte nelle ultime 4 gare); per la Serie D 2010-2011 \u00e8 al Derthona, venendo esonerato dopo risultati negativi. Nella stagione 2013-2014 ha allenato il Villanterio (con cui nella stagione 2012-2013 centr\u00f2 salvezza) in Eccellenza Lombardia, retrocedendo in Promozione ai play-out (in campionato la squadra arriv\u00f2 terz'ultima e sub\u00ec pi\u00f9 sconfitte, 19).\nPalmar\u00e8s.\nGiocatore.\nCompetizioni nazionali.\nCosenza: 1987/88"}
{"id": "1793536", "revid": "1881655", "url": "https://it.wikipedia.org/wiki?curid=1793536", "title": "Highcolor", "text": "La modalit\u00e0 grafica Highcolor (chiamata molto spesso Migliaia di colori specie nel mondo Macintosh) memorizza le immagini nel frame buffer utilizzando due byte per ogni pixel.\nCon due byte, ossia 16 bit, il colore pu\u00f2 essere rappresentato utilizzando tutti e 16 i bit (modalit\u00e0 pi\u00f9 frequente) o solo 15 bit.\nHighcolor a 15 bit.\nSiccome 16 bit non sono divisibile per 3, in alcune schede video si \u00e8 scelto di rappresentare i colori di ciascun pixel utilizzando solo 15 bit.\nIn questo modo 1 bit resta inutilizzato e gli altri 15 sono divisi 5 per ogni componente del colore rosso, verde e blu.\nIn questo modo ciascuna componente di colore viene rappresentata da 32 livelli di intensit\u00e0 differenti, facendo uso dei 5 bit a disposizione (formula_1).\nUna variante interessante di questa modalit\u00e0 fu proposta all'inizio degli anni '90 dalla Cirrus Logic, un produttore di schede video con un ampio share di mercato in quegli anni.\nCirrus Logic, con la sua \"modalit\u00e0 mista\" utilizzava il bit 15 per indicare che quel pixel era rappresentato con la notazione a 8 bit su una palette. In questo caso i bit da 0 a 7 indicavano il valore di lookup della palette, mentre i bit dall'8 al 14 erano inutilizzati. in questo modo si potevano avere contemporaneamente sul monitor i vantaggi di entrambe le modalit\u00e0.\nQuesta modalit\u00e0, per\u00f2, non ebbe successo e praticamente non fu supportata dai programmi applicativi e rimase quindi inutilizzata.\nHighcolor a 16 bit.\nSe si decide di utilizzare tutti i bit, una delle componenti (normalmente il verde\n) pu\u00f2 essere rappresentata a 6 bit, consentendo, cos\u00ec, la rappresentazione di 64 livelli di intensit\u00e0 (formula_2) e un totale di 65.536 colori (formula_3).\nQuesto comporta per\u00f2 una leggera discrepanza nella codifica delle immagini. Se si vuole codificare il colore RGB a 24 bit (40,40,40) che corrisponde a 15,68% di intensit\u00e0 su una scala da 0 a 255 per ciascuna componente. Nella notazione binaria 40 si scrive 0010 1000. Le componenti rosso e blu che utilizzano 5 bit potranno utilizzare solo i 5 bit pi\u00f9 significativi, ossia 00101, che corrisponde a 5 e su una scala da 0 a 31, ossia 16,13%, mentre per il verde con 6 bit a disposizione avremo 001010, che corrisponde a 10 su una scala da 0 a 63, ossia 18,87% della scala disponibile. Questa discrepanza \u00e8 conosciuta come errore di \"subsampling\"."}
{"id": "1793542", "revid": "729019", "url": "https://it.wikipedia.org/wiki?curid=1793542", "title": "Vought XF8U-3 Crusader III", "text": "Il Vought XF8U-3 Crusader III era un prototipo di aereo da caccia sviluppato dall'azienda statunitense Chance Vought nella seconda parte degli anni cinquanta e proposto all'U.S. Navy come successore dell'F-8 Crusader.\nNonostante la denominazione, era un aereo molto diverso dal F-8 Crusader e nettamente superiore per prestazioni ed armamento.\nStoria.\nSviluppo.\nNel 1955, contemporaneamente allo sviluppo di nuove versioni del Crusader, la Change Vought inizi\u00f2 il progetto di un nuovo caccia di maggiori dimensioni e con prestazioni superiori, designato internamente progetto V-401.\nNel dicembre 1955 l'US Navy emise un requisito per un nuovo caccia supersonico imbarcato al quale l'azienda statunitense propose il V-401. In seguito, all'atto della valutazione da parte delle autorit\u00e0 militari statunitensi, poich\u00e9 l'F8U-2 aveva ricevuto la designazione \"Crusader II\" all'XF8U-3 venne assegnata quella di \"Crusader III\".\nIl primo prototipo dell'XF8U-3 venne portato in volo per la prima volta dalla base aerea Edwards, in California, il 2 giugno 1958, con il pilota collaudatore della Vought John Konrad ai comandi, che effettu\u00f2 il volo di prova della durata di 48 minuti.\nDurante i successivi voli di collaudo l'XF8U-3 raggiunse la velocit\u00e0 di Mach 2,6 (2\u00a0832 km/h) a 10\u00a0670 m di quota; i progettisti prevedevano di arrivare a Mach 2,9 ma c'erano dubbi sulla resistenza del parabrezza alla pressione dell'aria per cui si prefer\u00ec non andare oltre.\nL'XF8U-3 venne confrontato col McDonnell Douglas F-4 Phantom II in una serie di voli di collaudo comparativi presso le basi di Patuxent River nel Maryland e di Edwards.\nIl Crusader III si dimostr\u00f2 nettamente pi\u00f9 veloce ed agile, ma i compiti richiesti al pilota in combattimento per pilotare l'aereo e contemporaneamente gestire sia il radar che l'armamento erano eccessivi per una sola persona, il Phantom era biposto con un pilota ed un operatore al sistema radar e d'armamento (Radar Intercept Officer, RIO).\nInoltre il Phantom era un cacciabombardiere con una buona capacit\u00e0 di carico mentre il Crusader III non aveva capacit\u00e0 di attacco al suolo.\nNel dicembre 1958 l'U.S. Navy scelse il Phantom II, di conseguenza il programma Crusader III venne cancellato.\nDei diciotto aerei previsti ne vennero costruiti solo cinque, con numeri di matricola 146340, 146341, 147085, 147086 e 147087.\nAl momento della cancellazione del programma solo tre aerei avevano gi\u00e0 volato in circa 190 voli.\nTutti i Crusader III vennero in seguito consegnati alla NASA che li utilizz\u00f2 per voli sperimentali in alta quota.\nUna nota interessante e divertente della successiva vita operativa di questi velivoli sta nell'utilizzo \"disinvolto\" da parte di alcuni piloti della NASA del Dryden Flight Research Center che a volte intercettavano ed impegnavano in duelli simulati i Phantom dell'U.S. Navy, generalmente battendoli con facilit\u00e0. Questi duelli non autorizzati finirono dopo le proteste dell'U.S. Navy. [^ Tillman 1990, p. 196.]\nAlla fine tutti i Crusader III vennero demoliti.\nTecnica.\nL'XF8U-3 era un monoreattore monoposto ad ala alta a freccia con le estremit\u00e0 pieghevoli per ridurre l'ingombro a bordo delle portaerei.\nL'XF8U-3 come il Crusader aveva l'ala ad incidenza variabile, cio\u00e8 non costituita da due semiali fissate alla fusoliera, ma da un'unica ala incernierata alla fusoliera dalla parte posteriore mentre la parte anteriore era fissata ad un pistone idraulico che permetteva di sollevarla. In questo modo era possibile aumentare l'angolo d'incidenza e quindi la portanza in fase di appontaggio diminuendo la velocit\u00e0 di stallo e permettendo l'impiego da portaerei pi\u00f9 piccole e corte.\nL'ala dello XF8U-3 aveva ipersostentatori sui bordi d'attacco (slat) ed ipersostentatori sui bordi d'uscita (flap) della parte interna rispetto alle cerniere. Il bordo d'attacco alare aveva un dente in corrispondenza delle cerniere per migliorare la stabilit\u00e0 all'imbardata.\nL'ala dell'XF8U-3 aveva anche un sistema di controllo dello strato limite simile a quello installato su alcune versioni del Crusader, dell'aria veniva spillata dal motore e soffiata sotto le ali per aumentare la portanza.\nGli impennaggi di coda erano di tipo tradizionale con piani di coda interamente mobili.\nPer mantenere la stabilit\u00e0 a velocit\u00e0 supersonica, l'XF8U-3 aveva una coppia di pinne ventrali incernierate all'attacco alla fusoliera per permetterne la rotazione in posizione quasi verticale in volo e orizzontale per l'atterraggio.\nIl sistema di rotazione delle pinne era comandato dall'estensione e retrazione del carrello.\nIl carrello d'atterraggio era triciclo con carrelli principali a ruota singola rientranti in fusoliera e carrello anteriore a ruota singola rientrante nel muso spostato verso destra con aggancio per la catapulta di lancio.\nL'XF8U-3 era dotato di un gancio d'arresto sotto la fusoliera posteriore per le manovre di appontaggio.\nLa cabina del pilota era in posizione molto avanzata per migliorare la visibilit\u00e0 in appontaggio, il tettuccio era apribile all'indietro.\nIl motore era un turbogetto Pratt &amp; Withney J75-P-5A da 7\u00a0490\u00a0kg di spinta a secco e 13\u00a0390\u00a0kg con postbruciatore con la presa d'aria quasi frontale, sotto al radome.\nLa capacit\u00e0 di carburante interna era di 7\u00a0560 litri.\nL'XF8-U3 era predisposto per l'installazione di un motore a razzo supplementare a combustibile liquido Rocketdyne XLF-40 da 3\u00a0632\u00a0kg di spinta il quale, secondo i progettisti, avrebbe permesso di superare Mach 3, ma che non venne mai utilizzato.\nArmamento.\nL'armamento era costituito da tre missili a guida radar semiattiva AIM-7 Sparrow, uno su ogni lato della fusoliera anteriore ed uno sotto la fusoliera anteriore spostato verso sinistra per non interferire col carrello anteriore.\nPer la produzione di serie erano previsti anche quattro cannoni Colt Mk12 da 20\u00a0mm e quattro missili AIM-9 Sidewinder.\nAvionica.\nL'avionica dell'XF8U-3 comprendeva un sistema di controllo dell'armamento AN/AWG-7, un radar AN/APG-74 ed un sistema di trasmissione dati AN/ASQ-19, era prevista la possibilit\u00e0 di \u201cseguire\u201c sei bersagli contemporaneamente e sparare a due.\nPer la produzione di serie era previsto un radar AN/APQ-50.\nLivree.\nLa colorazione dei Crusader III era quella usata per tutti gli aerei imbarcati con grigio chiaro opaco FS36440 su tutte le superfici superiori e laterali e bianco lucido FS17875 per tutte le superfici inferiori e le superfici mobili di controllo."}
{"id": "1793553", "revid": "729019", "url": "https://it.wikipedia.org/wiki?curid=1793553", "title": "Stazione di Cagliari-Pirri", "text": "La stazione di Cagliari - Pirri, gi\u00e0 \"stazione di Pauli Monserrato-Pirri\", \"stazione di Monserrato - Pirri\" e comunemente nota come \"stazione di Pirri\", \u00e8 una stazione ferroviaria dismessa al servizio della municipalit\u00e0 cagliaritana di Pirri, posta lungo la ferrovia Cagliari-Isili.\nStoria.\nLa stazione venne realizzata lungo la ferrovia Cagliari-Isili col nome di \"Pauli Monserrato-Pirri\" sul finire dell'Ottocento, e fu inaugurata insieme alla linea il 15 febbraio 1888 dalla Societ\u00e0 italiana per le Strade Ferrate Secondarie della Sardegna col fine di servire gli abitati di Pirri e Monserrato, al cui confine si trova la struttura. Nei primi anni di attivit\u00e0 era servita da una coppia di treni al giorno per direzione, numero notevolmente aumentato poi nel corso dei decenni. La denominazione dello scalo vari\u00f2 una prima volta pochi anni dopo l'apertura, gi\u00e0 nell'orario SFSS 1893 la stazione veniva indicata come \"Monserrato-Pirri\".\nLo scalo nel 1921 pass\u00f2 sotto la gestione delle Ferrovie Complementari della Sardegna. Nel dopoguerra il 1\u00ba dicembre 1968 venne aperta la stazione di Cagliari - Monserrato (dagli anni novanta Monserrato), nuovo scalo ferroviario di riferimento per l'allora frazione di Monserrato, e da quello stesso giorno la stazione di Monserrato-Pirri fu ribattezzata in Cagliari-Pirri, nome che mantenne sino alla dismissione.\nNel 1989 avviene il passaggio dell'impianto alle Ferrovie della Sardegna, che dalla met\u00e0 del decennio successivo impostarono un servizio ferroviario metropolitano tra gli scali di Piazza Repubblica e Monserrato, in cui lo scalo pirrese era ricompreso. Sempre le FdS nei primi anni 2000, nell'ambito della riconversione a tranvia del tratto della linea su cui era attivo il servizio ferroviario metropolitano, effettuarono alcuni lavori nella stazione, dotandola di nuove banchine, e rimuovendo il binario tronco che serviva lo scalo merci dell'impianto. Tuttavia la costruzione a poca distanza della fermata tranviaria di Monserrato Caracalla port\u00f2 alla dismissione della struttura il 17 marzo 2008, con l'apertura al pubblico della linea 1 della tranvia.\nStrutture e impianti.\nLo scalo al momento della dismissione (2008) era dotato di due binari a scartamento da 950\u00a0mm, utilizzati anche in seguito per la tranvia di Cagliari, e parte di uno dei tratti a doppio binario della linea 1. Prima dei lavori di ristrutturazione degli anni duemila a tali binari se ne affiancava un terzo che terminava tronco dinanzi allo scalo merci dell'impianto. Al momento della dismissione la struttura era dotata di due banchine, poste in posizione periferica rispetto ai binari, realizzate negli anni duemila in luogo dell'unica banchina presente in precedenza, attigua al fabbricato viaggiatori. Durante l'attivit\u00e0 l'impianto era presenziato e la gestione del movimento era esercitata in loco dal locale Dirigente Movimento.\nPer quanto riguarda i fabbricati la stazione era dotata di un unico edificio, il fabbricato viaggiatori, dalle linee tipiche degli edifici SFSS: si tratta di una costruzione su due piani a pianta rettangolare con tre luci di apertura sui lati maggiori e con annesso magazzino merci avente sviluppo sul solo piano terra. La sala d'attesa dell'impianto era invece ospitata su un corpo aggiunto al lato sud del fabbricato.\nMovimento.\nDal 2008 nei binari dinanzi al vecchio fabbricato viaggiatori transitano i tram \u0160koda 06 T della tranvia. Con la stazione in attivit\u00e0 dall'impianto partivano treni espletati dalle varie concessionarie dello scartamento ridotto succedutesi nei decenni diretti a Cagliari e lungo le linee per Isili e Arbatax. Nell'ultimo decennio di attivit\u00e0 inoltre erano attivi nella stazione i convogli del servizio ferroviario metropolitano delle FdS per Cagliari e Monserrato.\nServizi.\nLa stazione era dotata di una biglietteria e di una sala d'aspetto, non attive per\u00f2 al momento della dismissione dell'impianto.\nInterscambi.\nNei pressi del bivio di accesso alla strada della stazione (via De Bosis) e della vicina via Caracalla (in territorio di Monserrato) erano e sono presenti delle fermate delle autolinee urbane e suburbane del CTM."}
{"id": "1793555", "revid": "118031", "url": "https://it.wikipedia.org/wiki?curid=1793555", "title": "Tina Marquand", "text": ""}
{"id": "1793557", "revid": "125977229", "url": "https://it.wikipedia.org/wiki?curid=1793557", "title": "Chiedi la luna", "text": "Chiedi la luna \u00e8 un film del 1991 del regista italiano Giuseppe Piccioni con protagonisti Giulio Scarpati e Margherita Buy.\nTrama.\nIl viaggio sar\u00e0 il protagonista principale del film dove i due viaggiatori ne passeranno delle belle...l obiettivo sar\u00e0 trovare il fratello di lui che \u00e8 fuggito con la macchina pi\u00f9 bella del suo autosalone e soldi in contanti...intanto che si dedicano alla ricerca i due viaggiatori avranno modo di scontrarsi di conoscersi ma anche di finire a letto...in tutto questo in attesa di ritrovare l uomo che \u00e8 fuggito con i soldi"}
{"id": "1793558", "revid": "149466", "url": "https://it.wikipedia.org/wiki?curid=1793558", "title": "Cillarese", "text": ""}
{"id": "1793560", "revid": "110157", "url": "https://it.wikipedia.org/wiki?curid=1793560", "title": "Casa Busoni", "text": "La Casa Museo di Ferruccio Busoni si trova in piazza della Vittoria ad Empoli, in provincia di Firenze.\nIl museo vero e proprio si trova al secondo piano dell'edificio dove ha sede il Centro studi musicali intitolato a Busoni, che invece occupa il piano terra. Vi sono esposti cimeli inerenti al maestro quali foto, autografi, libretti originali, locandine, ecc..\nVi si trova anche un pianoforte, dono della famiglia Busoni, sul quale, a quanto si dice, il Maestro si esercitava quando soggiornava a Empoli.\nArchivio e biblioteca.\nNel corso degli anni il Centro studi musicali Ferruccio Busoni ha raccolto un piccolo archivio busoniano e una piccola biblioteca specializzata nella musica del Novecento. Recentemente \u00e8 stato completato l'acquisto di tutte le composizioni edite di Busoni, e sono allo studio trattative per ottenere copia delle opere fuori catalogo; in biblioteca si trovano inoltre studi, monografie, trattati storici e analitici riguardanti la vita e l'opera di Busoni, volumi di consultazione generale e riviste specializzate. Grazie ad un contributo straordinario del Comune di Empoli, nel 1994 il Centro si \u00e8 dotato di un nuovo arredamento librario atto ad una migliore conservazione e ad una pi\u00f9 agevole consultazione del materiale; \u00e8 stata inoltre completata la catalogazione informatica del materiale.\nNel dicembre 1992 il Centro Busoni ha acquisito oltre 200 lettere autografe di 58 protagonisti della vita musicale europea degli inizi del secolo 20\u00b0, donato da Felice Boghen (Venezia 1869 - Firenze 1945) , compositore, direttore d'orchestra, pianista.\nNel 2019 \u00e8 stato donato al Centro Busoni l'archivio delle regie teatrali di Walter Boccaccini (Firenze 1927 - 1991). Un'intera sala del Museo \u00e8 stata dedicata alla ricchissima collezione di libri, bozzetti, fotografie, manifesti, relativi alle oltre 50 regie d'opera realizzate da Boccaccini in Italia, Spagna, Portogallo e Grecia tra il 1959 e il 1966, prima che egli diventasse uno dei massimi dirigenti del Teatro dell'Opera di Firenze."}
{"id": "1793562", "revid": "125373322", "url": "https://it.wikipedia.org/wiki?curid=1793562", "title": "\u00c8 successo a Morgan", "text": "\u00c8 successo a Morgan \u00e8 una raccolta del cantante italiano Morgan pubblicata il 6 giugno 2008 dalla Sony BMG. Contiene tracce dai tre album solisti del frontman dei Bluvertigo e tre inediti: \"L'oceano di silenzio\", \"23 Roses\" e \"Il nostro concerto\"."}
{"id": "1793563", "revid": "240277", "url": "https://it.wikipedia.org/wiki?curid=1793563", "title": "Indigo (Matt Bianco)", "text": "Indigo \u00e8 il terzo album in studio della band britannica Matt Bianco, pubblicato nel luglio del 1988. Si tratta del loro ultimo LP per l'etichetta WEA Records."}
{"id": "1793572", "revid": "6923", "url": "https://it.wikipedia.org/wiki?curid=1793572", "title": "Comarca di Avil\u00e9s", "text": "La comarca di Avil\u00e9s \u00e8 una delle otto comarche delle Asturie. Prende il nome dal capoluogo della medesima.\nComposizione.\nSi compone di 10 comuni:"}
{"id": "1793573", "revid": "28592", "url": "https://it.wikipedia.org/wiki?curid=1793573", "title": "Reti televisive", "text": ""}
{"id": "1793582", "revid": "287204", "url": "https://it.wikipedia.org/wiki?curid=1793582", "title": "Villa Fontallerta", "text": "Villa Fontallerta o \"La Fiaccherella\" si trova nel viale Augusto Righi, 60 a Firenze. Posta alle pendici della collina di Camerata gode una notevole vista sulla citt\u00e0.\nStoria.\nNel XIV secolo il ricco mercante fiorentino Filippo di Niccol\u00f2 Cornacchini possedeva in questo sito collinare un \"palagio\", dove era solito recarsi in compagnia. Nel cortile della villa il Boccaccio ambient\u00f2 la novella con Calandrino, Buffalmacco e la bella Niccolosa (IX, 5).\nIl cortile \u00e8 oggi scomparso, ma restano tracce del pozzo nei sotterranei della villa, mentre si pu\u00f2 vedere ancora oggi un affresco del \"Cristo\" del Trecento.\nNel 1427 il palazzo viene gi\u00e0 citato come \"di Fontallerta\", nella denuncia di Agnolo di Zanobi Gaddi denuncia una \"casa da signore\" in Camerata alla decima fiorentina. I Gaddi possedettero la villa per circa tre secoli e commissionarono vari ampliamenti e abbellimenti, tra i quali gli affreschi di alcuni grandi pittori appartenuti proprio alla famiglia (come Taddeo o Agnolo).\nUn intervento significativo si ebbe nel tardo Cinquecento, quando sul lato sud-est venne aggiunta la loggia, oggi facente parte della nuova facciata. L'attribuzione del progetto viene ascritta all'Ammannati. La posizione venne scelta per consentire un affaccio diretto sul giardino, digradante verso valle.\nNel Settecento il marchese Sinibaldo fece ricavare al posto del cortile un ampio salone da ballo. Sulla parete che chiuse l'unico lato aperto del cortile venne realizzata la nuova facciata, che si raccord\u00f2 alla loggia.\nL'ultima aggiunta all'edificio, dotato ormai di volumetria compatta, fu la realizzazione nel XIX secolo dell'edificio longitudinale lungo la facciata est, da usare come stalla-scuderia al pian terreno e come alloggio della servit\u00f9 al primo piano.\nNel 1850 la villa pass\u00f2 al conte Pasolini, che fece realizzare il nuovo ingresso tramite viale alberato sul viale Augusto Righi e il parco di gusto romantico attorno alla villa. Col nuovo accesso la via di Camerata perse l'utilit\u00e0 e fu chiusa fino a villa La Fiaccherella (una d\u00e9pendance della villa principale), da dove venne fatta partire la nuova via Lapo Gianni che arriva fino a San Domenico di Fiesole. Dell'antico percorso restano tuttora visibili alcuni resti nel muro di cinta a lato del giardino.\nOggi la villa \u00e8 di propriet\u00e0 degli eredi dei Pasolini.\nArchitettura.\nLa villa ha la forma di un parallelepipedo compatto, al quale \u00e8 annesso l'edificio longitudinale della scuderia sul lato nord-est. L'edificio principale si eleva per due piani, pi\u00f9 uno scantinato. \nIl prospetto nord, che guarda verso Fiesole, ha mantenuto l'aspetto pi\u00f9 antico e semplice, risalente al Cinquecento e un tempo orientato verso la strada principale, che arrivava dalla via di Camerata e che nascondeva sul retro una struttura a \"U\" col gi\u00e0 citato cortile centrale.\nIl prospetto sud invece fu costruito a partire dalla loggia cinquecentesca, che and\u00f2 ad affiancare la cappella di famiglia e che \u00e8 caratterizzata da una doppia arcata a tutto sesto coperta da volte a crociera. Oggi questo \u00e8 l'ingresso principale, nonostante le piccole scale di accesso rivelino la sua originaria funzione secondaria. La facciata tardo-barocca riprese gli elementi della loggia manierista, andando a creare un nuovo prospetto sul giardino all'italiana. Oggi qui si trovano due grandi palme che in parte nascondono la facciata.\nAll'interno la disposizione degli ambienti \u00e8 centrata sul salone da ballo a doppio volume, decorato riccamente da stucchi e con un doppio ordine di aperture, in parte reali, in parte dipinte. Un ballatoio cinge tutta la sala all'altezza del secondo ordine, dove immette anche la galleria del primo piano che giunge fino alla facciata \"nuova\"."}
{"id": "1793583", "revid": "28592", "url": "https://it.wikipedia.org/wiki?curid=1793583", "title": "Gardenie", "text": ""}
{"id": "1793584", "revid": "36426", "url": "https://it.wikipedia.org/wiki?curid=1793584", "title": "Villa di Fontallerta", "text": ""}
{"id": "1793585", "revid": "6923", "url": "https://it.wikipedia.org/wiki?curid=1793585", "title": "Caudal", "text": "La comarca del Caudal \u00e8 una delle otto comarche delle Asturie.\nComposizione.\nSi compone di 3 comuni:"}
{"id": "1793590", "revid": "767487", "url": "https://it.wikipedia.org/wiki?curid=1793590", "title": "Cuori al verde", "text": "Cuori al verde \u00e8 un film del 1996 di Giuseppe Piccioni.\nTrama.\nTre piccolo-borghesi in crisi si incontrano e si scontrano: Stefano, da poco laureato in filosofia, non riesce a trovare lavoro e viene abbandonato dalla fidanzata, arrivando a tentare il suicidio ingurgitando degli antidepressivi; Giulio, un pragmatico idraulico separato dalla moglie, frequenta un'amica dalle pretese intellettuali troppo elevate per lui e nel frattempo cerca di gestire la relazione con la figlia adolescente Rebecca; Lucia, ex cameriera truffata dal fidanzato Piero, per far fronte ai debiti si ricicla come prostituta d'alto bordo. Le vite dei tre si intrecciano quando Stefano, in procinto di togliersi la vita, viene salvato da Giulio che lo ospita in casa propria e, nel tentativo di distrarlo integrandolo nella propria routine lavorativa, lo porta con s\u00e9 in casa di Lucia, dove \u00e8 stato chiamato per effettuare una riparazione. Stefano perde la testa per Lucia e tenta in ogni modo di attirare le sue simpatie, ma la donna sembra molto disinteressata e soprattutto pessimista per via delle delusioni subite in passato. Stefano inoltre, preso dalle sue fantasie ingenue, non si accorge del lavoro di Lucia e anche quando Giulio glielo fa notare, l'uomo continua a corteggiarla."}
{"id": "1793592", "revid": "110519227", "url": "https://it.wikipedia.org/wiki?curid=1793592", "title": "Pietre di \u00c5le", "text": "Le Pietre di \u00c5le (\"Ales stenar\" in lingua svedese) sono un monumento megalitico funerario ubicato in Scania, nella Svezia meridionale, e risalente probabilmente al 500 d.C., ossia alla fine dell'et\u00e0 del ferro nordica.\nIl sito, in cui \u00e8 sepolto il capo dei vichinghi \u00c5le, da cui origina il nome, consiste in 59 grandi massi di arenaria dal peso di circa 1,8 tonnellate ciascuno, disposti in maniera tale da formare il profilo di una barca di pietra lunga ben 67 metri. I massi non hanno un'altezza uguale o molto simile fra loro; infatti quelli situati in corrispondenza della prua sono alti circa 3,3 metri e sono di dimensione maggiore rispetto a quelli posti in corrispondenza della poppa, i quali misurano invece circa 2,5 metri.\nScavi archeologici.\nNel 1989, nel corso dei primi scavi archeologici effettuati per indagare scientificamente il sito e determinarne la datazione, gli archeologi trovarono una pentola di creta decorata, con ossa umane bruciate all'interno del cerchio di pietra. Le ossa si pensa derivino da una pira funeraria e solo successivamente furono rinchiuse nel contenitore di argilla e interrate. Infatti, nella pentola, furono ritrovati oggetti che appartenevano a diversi secoli; mentre alcuni appartenevano al 330 - 540 d.C., altri, come un pezzo di cibo carbonizzato, erano del 540 - 650 d.C. Gli archeologi che lavoravano al progetto trovarono anche carbone di betulla risalente al 540 - 650 d.C. sotto un macigno. Secondo il \"Riksantikvarie\u00e4mbetet\", la commissione svedese per i beni culturali, la datazione al carbonio-14 del materiale organico dal sito indica che sei campioni sono del 600 d.C. circa, mentre un campione \u00e8 del 3.500 a.C. I campioni divergenti provengono dalla fuliggine, la quale ricopriva alcune pietre ritenute resti di un vecchio focolare, che si trovava in prossimit\u00e0 della nave. Sulla base di questi risultati, il \"Riksantikvarie\u00e4mbetet\" ha determinato in 1.400 anni la data di realizzazione del sito archeologico, che pertanto risale ad un periodo prossimo al 600 d.C.\nTeorie speculative.\nCome molti altri monumenti megalitici, anche le \"Pietre di \u00c5le\" sono state oggetto di ipotesi speculative in merito al significato. Una di queste attribuisce al sito una funzione calendariale o astronomica, in base alla controversa interpretazione della posizione dei massi, posti, secondo alcuni, in relazione ai 365 giorni dell'anno e alle 24 ore del giorno. Bob G. Lind \u00e8 il principale fautore di questa teoria, la quale viene vista come pseudoscienza dagli altri studiosi. \u00c8 accertato, infatti, che le pietre di prua e di poppa indicano, rispettivamente, i punti in cui il sole tramonta nel solstizio d'estate e sorge nel solstizio d'inverno."}
{"id": "1793594", "revid": "438678", "url": "https://it.wikipedia.org/wiki?curid=1793594", "title": "La vita che vorrei", "text": "La vita che vorrei \u00e8 un film del 2004 diretto da Giuseppe Piccioni. Racconta la storia di due attori che si incontrano sul set di un film in costume ambientato nell'Ottocento. Nonostante l'attrazione reciproca i due, nella vita quotidiana, non riescono ad essere felici. Inaspettatamente \u00e8 proprio il film in costume, i dialoghi scritti, l'artificio delle scene e dei costumi, a metterli nella condizione di capire qualcosa di s\u00e9 e dell'altro. Il contesto \"falso\" in cui si trovano ad agire, li rende sorprendentemente pi\u00f9 \"veri\"."}
{"id": "1793597", "revid": "767487", "url": "https://it.wikipedia.org/wiki?curid=1793597", "title": "Nal\u00f3n", "text": "La comarca del Nal\u00f3n \u00e8 una delle otto comarche delle Asturie.\nComposizione.\nSi compone di 5 comuni:"}
{"id": "1793598", "revid": "2039709", "url": "https://it.wikipedia.org/wiki?curid=1793598", "title": "Narcea", "text": "La comarca del Narcea \u00e8 una delle otto comarche delle Asturie.\nComposizione.\nSi compone di 5 comuni:"}
{"id": "1793599", "revid": "1654832", "url": "https://it.wikipedia.org/wiki?curid=1793599", "title": "Giuseppe Piccioni", "text": "Biografia.\nLaureatosi in Sociologia all'Universit\u00e0 degli Studi di Urbino, dopo aver frequentato la Scuola di cinema Gaumont diretta da Renzo Rossellini jr., fonda nel 1985 la casa di produzione Vertigo Film assieme a Domenico Procacci, con la quale realizza nel 1987 il suo primo lungometraggio: \"Il grande Blek\".\nCon \"Fuori dal mondo\" (1998), il suo quinto lungometraggio, vince 5 David di Donatello e numerosi altri premi in Italia e nel mondo: Il Silver Hugo Award al Festival Internazionale del Film di Chicago, il Grand Jury Prize come Miglior Film, il premio per il Miglior Film scelto dal pubblico all'AFI Film Festival di Los Angeles e il Grand Prix Special du Jury al Festival Internazionale Des Films Du Monde di Montreal, ed \u00e8 nominato dall'Italia come candidato all'Oscar per il miglior film straniero.\n\"Luce dei miei occhi\" (2001) partecipa in concorso al Festival del Cinema di Venezia e i due protagonisti Luigi Lo Cascio e Sandra Ceccarelli si aggiudicano la prestigiosa Coppa Volpi come miglior attore e migliore attrice.\n\u00c8 tra i fondatori, nel 2005, della Libreria del Cinema di Roma.\nNel 2009 esce \"Giulia non esce la sera\", con Valerio Mastandrea e Valeria Golino, mentre nel 2012 \u00e8 alla regia di \"Il rosso e il blu\", con Roberto Herlitzka, Margherita Buy e Riccardo Scamarcio. \nNel 2016 \u00e8 in concorso alla 73\u00aa Mostra internazionale d'arte cinematografica di Venezia con il film \"Questi giorni\". Nello stesso anno \u00e8 direttore artistico del Roma Fiction Fest.\nNel 2017 \u00e8 presidente della giuria di Venezia Classici all'interno della 74\u00aa Mostra internazionale d'arte cinematografica di Venezia.\nNel 2020 la sua prima regia teatrale: \"Promenade de sant\u00e9 - Passeggiata di salute\" di Nicolas Bedos, prodotto da Marche Teatro, con Filippo Timi e Lucia Mascino.\nPremi e riconoscimenti.\nDavid di Donatello\nCiak d'oro"}
{"id": "1793600", "revid": "1906976", "url": "https://it.wikipedia.org/wiki?curid=1793600", "title": "Scuderia Toro Rosso STR2", "text": "La Scuderia Toro Rosso STR2 (o Toro Rosso STR2) \u00e8 un'automobile monoposto sportiva di Formula 1, che ha gareggiato nella stagione 2007. Venne iscritta dalla Scuderia Toro Rosso, anche se il progetto era sostanzialmente identico a quello della Red Bull RB3. I piloti che la portarono in gara furono Vitantonio Liuzzi, Scott Speed e Sebastian Vettel. Per la prima fase della stagione 2008, la Scuderia Toro Rosso ha fatto correre una versione modificata della STR2, denominata STR2B, adattata ai regolamenti in vigore, in attesa di far debuttare la STR3.\nLa vettura.\nLa vettura provoc\u00f2 delle perplessit\u00e0 dalla sua apparizione, in febbraio. Era infatti una copia della vettura messa in pista dall'altra squadra di propriet\u00e0 della Red Bull, ossia la Red Bull RB3. La differenza principale fra le due vetture era la motorizzazione: la vettura della Red Bull montava infatti un motore Renault V8, mentre quella della Toro Rosso era spinta dal V8 Ferrari. Essendo il progetto principale quello della vettura \"gemella\", era ottimizzato per il motore Renault, e le modifiche necessarie per alloggiare il Ferrari ed i relativi accessori, per forza di cose, aveva portato a dei compromessi. Considerato comunque che nel 2006 la Toro Rosso aveva corso con un telaio del 2005 adattato ai nuovi regolamenti, ed un motore limitato, la STR2 rappresentava comunque un deciso progresso, almeno sulla carta. Disponeva di sospensioni con triangolo superiore ed inferiore e puntoni in carbonio, con barre di torsione e barre anti-rollio.\nLe controversie legali.\nAlcuni concorrenti del Mondiale di Formula 1 protestarono vivacemente contro la Scuderia Toro Rosso, contestando la violazione del Patto della Concordia. In particolare Spyker e Williams furono i pi\u00f9 accesi sostenitori del fatto che la regola, secondo cui ogni concorrente deve realizzare il proprio telaio, fosse stata infranta dalla scuderia faentina, ed anche dalla Super Aguri, che correva con un telaio identico a quello usato l'anno precedente dalla Honda.\nIn realt\u00e0 il progettista, Adrian Newey, non era dipendente di nessuna delle due squadre coinvolte, Red Bull Racing e Toro Rosso, ma lavorava per un terzo soggetto, denominato Red Bull Technology. In questo modo, ognuno dei due concorrenti utilizzava un telaio progettato da un soggetto esterno, in maniera del tutto legale.\nLa Spyker sporse anche reclamo, contro la Toro Rosso, al Gran Premio di Malesia, come aveva gi\u00e0 fatto in Australia contro la Super Aguri. I commissari dell'evento decisero per\u00f2 di non procedere, in quanto la violazione non era relativa al regolamento tecnico o sportivo FIA, ma riguardava il Patto della Concordia.\nLa stagione 2007.\nIl lancio della vettura avvenne sul circuito di Barcellona, il 13 febbraio 2007. Bench\u00e9 i piloti rimanessero quelli dell'anno precedente, l'annuncio dell'ingaggio di Liuzzi fu dato contestualmente al lancio della vettura, mentre quello di Speed avvenne successivamente, il 24 febbraio.\nI test preliminari vennero condotti sia sul circuito tradizionale di Barcellona, sia su quello di Sakhir, sede del Gran Premio del Bahrain. Lo sviluppo della vettura fu per alcuni versi \"parallelo\" a quello della RB3: a Monaco venne introdotto un profilo supplementare ai lati del muso, analogo a quello introdotto dalla scuderia Red Bull nella gara precedente. La successiva evoluzione fu l'unione di questi due profili aggiuntivi in un profilo unico, formante un arco sopra il muso, come gi\u00e0 fatto da McLaren e Williams. In questo caso, fu la STR2 a provare per prima in pista la soluzione, al Gran Premio del Belgio, mentre la RB3 introdusse la stessa innovazione per la trasferta in Estremo Oriente (Giappone e Cina). Sempre nel finale di stagione la Toro Rosso introdusse anche una pinna sul cofano motore, simile a quelle usate da BMW e Ferrari, per migliorare il flusso d'aria diretto all'ala posteriore e la stabilit\u00e0 generale della vettura. Oltre a queste modifiche sostanziali, nel corso della stagione vennero introdotte modifiche minori, in particolare agli elementi aerodinamici necessari per l'adattamento della vettura alle diverse tipologie di circuiti.\nIl modello STR2B.\nLa relativa stabilit\u00e0 regolamentare permise alla Scuderia Toro Rosso di prendere parte alle prime gare della stagione 2008 con una vettura, denominata STR2B, che consisteva nell'adattamento della STR2 alle novit\u00e0 previste dal regolamento. In questo modo era possibile proseguire lo sviluppo della vettura successiva, la STR3, che avrebbe fatto il suo debutto nel prosieguo della stagione.\nL'area di maggior sviluppo, rispetto al modello STR2, fu quello della trasmissione, in quanto la stagione precedente aveva visto entrambe le squadre del gruppo Red Bull alle prese con problemi di affidabilit\u00e0 al cambio. Inoltre, il regolamento prevedeva, a partire dal 2008, che il cambio dovesse durare quattro gare, per non incorrere in penalit\u00e0. Insieme al cambio, la necessit\u00e0 di montare la centralina elettronica unificata richiese lo sviluppo della parte telaistica, per far fronte all'assenza di traction control e freno motore. Da ultimo, vennero ingrandite le protezioni ai lati del casco.\nLa stagione 2008.\nLe prime gare della stagione 2008, per la Scuderia Toro Rosso, furono piuttosto deludenti, considerato il vantaggio di non aver dovuto mettere in pista una vettura nuova. Gli arrivi furono complessivamente tre, di cui uno a punti (Bourdais nella gara inaugurale, dove venne classificato nonostante non fosse giunto al traguardo), su 10 partecipazioni complessive. In alcuni casi ci furono problemi di affidabilit\u00e0, ma diversi ritiri furono causati da contatti nelle prime fasi di gara, spesso in mezzo al gruppo.\nLa squadra prevedeva di far debuttare la STR3 gi\u00e0 al Gran Premio di Turchia, ma l'incidente di Bourdais nelle prove della nuova vettura, oltre alla scarsa dotazione di ricambi, costrinse la squadra a posticipare il debutto al Gran Premio di Monaco."}
{"id": "1793606", "revid": "767487", "url": "https://it.wikipedia.org/wiki?curid=1793606", "title": "Alex Band EP", "text": "Alex Band EP \u00e8 il primo EP di Alex Band, pubblicato nel maggio 2008. \u00c8 al momento disponibile solo online.\nCuriosit\u00e0.\nNel giugno 2008 \u00e8 stato pubblicato (esclusivamente in Brasile) un EP che si differenzia dal prima in quanto la canzone \"Coming Home\" \u00e8 stata sostituita da una ballata: \"Here with you I'm found\"."}
{"id": "1793607", "revid": "1442080", "url": "https://it.wikipedia.org/wiki?curid=1793607", "title": "Dacia Sandero", "text": "La Dacia Sandero \u00e8 un'automobile di segmento B prodotta dal gruppo Renault sulla base della Logan, venduta e prodotta in Brasile dalla fine 2007 con il marchio Renault, mentre la versione per il mercato europeo viene prodotta dalla Dacia in Romania nello stabilimento di Pite\u0219ti e commercializzata a partire dal 2008.\nPrima serie (2008-2012).\nStrettamente derivata della Dacia Logan, con la quale condivide pi\u00f9 del 70% delle componenti meccaniche, \u00e8 la versione 2 volumi 5 porte dello stesso segmento.\nAd oggi sul mercato italiano sono previste motorizzazioni sia a gasolio che a benzina, di stretta derivazione Renault, equipaggiabili a richiesta con l'impianto GPL. Nel 2009 \u00e8 stata presentata anche la versione turbo-diesel; in questo caso il propulsore che occupa il cofano anteriore della media rumena \u00e8 il collaudato \"1.5 dci\".\nNel 2009 \u00e8 iniziata la commercializzazione della Sandero Stepway, una versione 4x2 con assetto fuoristradistico, pi\u00f9 alta da terra di 2 cm rispetto alla versione normale.\nSicurezza automobilistica.\nNei crash test Euro NCAP (svolto nel novembre 2008) la Sandero ha totalizzato solo 3 stelle, e ha raggiunto risultati scarsi anche nella valutazione dei punti in merito al colpo di frusta (solo 1,6 punti) manifestando un comportamento completamente passivo da parte dei poggiatesta. Essendo il test antecedente al 1\u00ba gennaio 2009, la valutazione sul colpo di frusta non ha infierito sulla valutazione complessiva. Anche nella sicurezza dei pedoni ha ricevuto una votazione negativa, solo una stella.\nL'Euro NCAP ha messo sotto prova una seconda volta la vettura installando dotazioni di sicurezza non di serie. Nei test successivi sono stati testati modelli che adottavano il \"Safety Pack\", un pacchetto di accessori opzionali proposto dalla Dacia ai suoi clienti, a pagamento, che aggiungevano alla dotazione gli airbag laterali con protezione testa-torace e i pretensionatori per le cinture di sicurezza del guidatore e del passeggero seduto al posto anteriore. La situazione \u00e8 migliorata raggiungendo i 31 punti (4 stelle su 5) per la protezione degli occupanti adulti, 38 punti (4 stelle su 5) per la protezione dei bambini e 6 punti (1 stella) per la protezione dei pedoni. Euro NCAP ha in seguito dichiarato di auspicarsi che il \"Safety Pack\" venga proposto di serie su tutte le versioni di Sandero.\nMotorizzazioni.\nN.B: tutte le motorizzazioni sono equipaggiate di cambio manuale a 5 rapporti + RM.\nSandero Stepway.\nIn seguito \u00e8 stata introdotta la \"Sandero Stepway\", cio\u00e8 la versione fuoristrada della Sandero; si pu\u00f2 scegliere fra due motori: uno a benzina di 1598\u00a0cm\u00b3 di cilindrata con 87 CV (64 kilowatt) che sono sufficienti per raggiungere i 163\u00a0km/h e impiegare nello 0-100 12,4 secondi, oppure si pu\u00f2 optare per un diesel da 1461\u00a0cm\u00b3 con 68 CV (50 kilowatt) che le fanno toccare i 147\u00a0km/h e arrivare a 100\u00a0km/h in 16,5 secondi.\nEsternamente si riconosce per le barre sul tetto in alluminio look, i cerchi in lega da 16 pollici, i gusci degli specchietti cromati e per le protezioni in alluminio e plastica. Gli interni sono uguali alle altre versioni.\nAnche la Sandero Stepway \u00e8 disponibile con alimentazione benzina/GPL.\nSeconda serie (2012-2020).\nLa seconda generazione viene introdotta nel 2012 al salone dell'automobile di Parigi e riprende la filosofia progettuale low cost della precedente aggiornandone l'estetica, i contenuti e migliorandone la sicurezza. Il pianale di base resta quello della precedente generazione (a sua volta derivato da quello della Clio II), lo stile invece \u00e8 totalmente nuovo e richiama il family feeling della casa rumena con un design piuttosto semplice e razionale con forme voluminose e massicce. Rispetto alla vecchia Sandero, che possedeva un design specifico differenziato rispetto alla Logan, la seconda generazione utilizza lo stesso frontale della berlina nonch\u00e9 le stesse portiere in modo da poter ridurre i costi di produzione, le uniche differenze quindi si concentrano solo nella carrozzeria (tre volumi per la Logan e due volumi per la Sandero).\nIn molti mercati extraeuropei la vettura viene venduta col marchio Renault. La versione Stepway stile crossover possiede assetto rialzato con barre porta tutto al tetto, paraurti grezzi, scudi paracolpi e cerchi in lega. I modelli a marchio Renault possiedono una calandra differente.\nLa nuova Sandero introduce per la prima volta anche la guida a destra per i paesi anglosassoni. Sul piano della sicurezza vengono introdotti gli ultimi dispositivi quali 4 airbag, ESP e controllo trazione, regolatore e limitatore di velocit\u00e0 mentre per l'abitacolo debutta il sistema multimediale Renault Medianav sviluppato in collaborazione con LG con schermo touchscreen da 7\u201d e funzioni audio e navigazione. I modelli pi\u00f9 economici possiedono l'impianto Plug&amp;Radio classico con connettivit\u00e0 Bluetooth supporto CD ed MP3.\nIl pianale denominato \"M0\" utilizza le sospensioni anteriori MacPherson (le stesse della Clio II) e posteriori ad assale rigido ad H a geometria deformabile, la carrozzeria \u00e8 lunga 4,058 metri (4,08 metri la Stepway), altezza 1,518 metri (senza barre porta tutto) e larga 1,733 metri (1,757 la Stepway).\nSicurezza automobilistica.\nNel maggio 2013 venne effettuato il test Euro NCAP che \u00e8 stato molto migliore di quello della precedente versione, arrivando a una valutazione globale di 4 stelle su 5. La valutazione dettagliata fu la seguente: 29 punti (5 stelle su 5) per la protezione degli occupanti adulti, 39 punti (5 stelle su 5) per la protezione dei bambini, 21 punti (4 stelle) per la protezione dei pedoni e 5 punti (4 stelle) come valutazione sulle tecnologie di assistenza al conducente per evitare incidenti e ridurre lesioni.\nMotorizzazioni.\nLa gamma motori si compone del quattro cilindri aspirato 1,2 litri (codice D4F 732) 16 valvole a benzina o bifuel a GPL da 75 CV, il nuovo motore Renault tre cilindri 0.9 TCe turbo 12 valvole (codice H4Bt 400) da 90 CV e il diesel 1.5 dCI quattro cilindri (codice K9K 612) da 75 o 90 CV con filtro antiparticolato di serie. Tutti i motori sono abbinati alla trazione anteriore e ad un cambio manuale a 5 rapporti.\nRestyling del 2016.\nLa seconda serie della Sandero ha subito un restyling presentato al salone di Parigi nell'ottobre 2016.\nIl design esterno ha subito le seguenti evoluzioni: frontale di ispirazione Duster con nuova firma luminosa a LED, toni neri sul paraurti e calandra bipartita a rettangoli cromati e gruppi ottici posteriori dall'effetto luminoso quadripartito.\nPer quanto riguarda gli interni invece le migliorie sono state le seguenti: nuovi elementi in cromo satinato, nuovo volante a quattro razze con logo Dacia pi\u00f9 in evidenza, introduzione della tecnica dei tessuti a maglia 3D con impunture dal rilevo pi\u00f9 corposo e lo spostamento degli alzacristalli elettrici anteriori dalla plancia centrale alle porte.\nTerza serie (dal 2020).\nLa Dacia ha presentato a settembre 2020 la terza generazione della Sandero, in vendita a partire dal marzo 2021.\nLa terza generazione utilizza il telaio della contemporanea Renault Clio V, ossia la piattaforma CMP in comune con altri modelli del gruppo Renault, con miglioramenti dal punto di vista della sicurezza. Rispetto alla vettura francese, la Sandero \u00e8 caratterizzata da una maggiore larghezza di circa 185 cm, da vettura media. Come per la serie precedente, \u00e8 disponibile nelle due versioni Streetway per la citt\u00e0 e Stepway dall'aspetto simile a quello di una SUV.\nA luglio 2021 \u00e8 risultata essere l'auto pi\u00f9 venduta d'Europa.\nMotorizzazioni.\nLa gamma dei motori, tutti di provenienza Renault, rimane invariata, salvo il 1.2 16V che scompare a favore di un nuovo 999 cm\u00b3 a tre cilindri da 75 CV e 95 Nm di coppia (codice B4D). "}
{"id": "1793616", "revid": "125342536", "url": "https://it.wikipedia.org/wiki?curid=1793616", "title": "Fiat Sedici", "text": "La Fiat Sedici, \u00e8 un'autovettura SUV a trazione integrale di segmento B, realizzata dalla casa torinese in collaborazione con la Suzuki. La denominazione \"Sedici\" \u00e8 dovuta ad un gioco di parole riferito a \"4x4\", comune definizione per le vetture con trazione integrale: \"4\u00d74=16\".\nLa costruzione del modello, unitamente a quello della \"Suzuki SX4\", avvenne negli stabilimenti ungheresi della casa giapponese e ne \u00e8 stata prevista la produzione di circa 20.000 esemplari annui.\nDisegnata da Giorgetto Giugiaro, la \"Sedici\" entr\u00f2 in produzione alla fine del 2005; presentata al Motorshow di Bologna nel dicembre dello stesso anno, dopo qualche mese fu utilizzata promozionalmente come vettura ufficiale dei XX Giochi olimpici invernali.\nIl pianale di base utilizzava sospensioni anteriori a ruote indipendenti con schema MacPherson mentre al retrotreno fu adottato uno schema a ruote interconnesse con ponte torcente e barra stabilizzatrice sia per le versioni a trazione anteriore che a trazione integrale.\nAggiornamenti.\nNel marzo 2008 l'auto ha ricevuto un lieve aggiornamento.\nLe novit\u00e0 riguardavano innanzitutto i sedili: negli allestimenti Emotion ed Experience fu introdotto un nuovo tessuto inox color sabbia; furono modificate, inoltre, le maniglie della porta e il portaoggetti interno. All'esterno \u00e8 stato ristilizzato il logo FIAT.\nPoche settimane dopo debutt\u00f2 la nuova versione a due ruote motrici \"4x2\", trazione anteriore, pi\u00f9 parca in consumi ed emissioni. \nInvariati gli allestimenti, Dynamic, Emotion ed Experience (con ESP e controllo della trazione).\nCome indicato sulla rivista specializzata \"QUATTRORUOTE\" (settembre 2008, pag. 239), Fiat Sedici risulta al secondo posto per i SUV pi\u00f9 venduti in Italia relativamente alle consegne di giugno 2008 con 999 unit\u00e0 immatricolate.\nIn primavera 2009 la Sedici venne sottoposta a un aggiornamento pi\u00f9 consistente: cambi\u00f2 la mascherina anteriore, simile a quella della Bravo, e furono nuovi anche gli scudi paraurti. All'interno c'era una strumentazione pi\u00f9 raffinata, nuovi tessuti e fu ridisegnate la plancetta del climatizzatore e le bocchette centrali. Totalmente rinnovata la gamma motori, invariati gli allestimenti.\nFine produzione.\nViene ritirata dal mercato nel 2014. Nella gamma Fiat la Sedici viene in parte sostituita dalla Fiat 500X. La Sedici nel 2013 \u00e8 stata prodotta in circa 6.000 unit\u00e0, contro le 32.000 del 2008.\nMotorizzazioni.\nI propulsori inizialmente previsti sono il quattro cilindri 1.6 lt a benzina da 107 cv di produzione Suzuki ed il quattro cilindri 1.9 lt diesel common rail multijet da 120\u00a0CV di origine Fiat.\nCon il restyling del 2009 il 1.9 Multijet \u00e8 sostituito dal pi\u00f9 moderno 2.0 Multijet da 135 cv, mentre viene potenziato anche il benzina 1.6 che ora \u00e8 capace di 120 cv, con consumi inferiori. Tutta la gamma \u00e8 ora Euro 5."}
{"id": "1793617", "revid": "767487", "url": "https://it.wikipedia.org/wiki?curid=1793617", "title": "Joe contro il vulcano", "text": "Joe contro il vulcano (\"Joe Versus the Volcano\") \u00e8 un film del 1990 diretto da John Patrick Shanley e interpretato da Tom Hanks e Meg Ryan.\nTrama.\nJoe \u00e8 un modesto impiegato che un giorno, scoprendo di avere poco tempo da vivere, cambia radicalmente la sua vita. Accetta l'originale offerta di un miliardario: il massimo benessere ed il lusso pi\u00f9 sfrenato per l'ultimo periodo della sua esistenza, in cambio deve tuffarsi all'interno del vulcano dell'isola dei Waponi Woo per placare il loro dio. Il miliardario, in cambio, riceverebbe per riconoscenza dagli indigeni un prezioso diamante grezzo. Rassegnato all'idea di dover morire, Joe s'imbarca sulla goletta comandata da Patricia, la figlia dell'industriale, della quale s'innamora. Sorpresi da un tifone, Patricia viene scaraventata dalla barca nel mare in tempesta, Joe per salvarla si getta a sua volta in mare, dove i due trovano una provvidenziale zattera di bauli che li salva. Si scoprir\u00e0 infine che Joe non aveva alcuna malattia letale: il miliardario aveva corrotto il medico del ragazzo per fargli una diagnosi falsa in modo da poter avere qualcuno che si sacrificasse volontariamente nel vulcano."}
{"id": "1793618", "revid": "1310927", "url": "https://it.wikipedia.org/wiki?curid=1793618", "title": "Cleveland City Stars", "text": "I Cleveland City Stars erano una societ\u00e0 calcistica statunitense con sede a Cleveland (Ohio). Il club, fondato nel 2006, ha militato deu stagioni nella United Soccer Leagues Second Division e una nella United Soccer Leagues First Division.\nI City Stars giocavano gli incontri casalinghi al Krenzler Field, piccolo stadio situato nel campus della Cleveland State University.\nStoria.\nI Cleveland City Stars disputano la prima stagione della loro storia nel campionato di Second Division del 2007. L'avvio di stagione \u00e8 brillante, infatti i City Stars escono dal campo imbattuti nei primi nove incontri di campionato, prima di arrendersi alla decima giornata ai Charlotte Eagles.\nLa squadra conclude la regular season senza aver subito alcuna sconfitta nelle gare in casa, e riesce a conquistare un posto per i play-off. Il Cleveland arriver\u00e0 fino alle semifinali del campionato, in cui verr\u00e0 sconfitto dai futuri campioni dell'Harrisburg per 1-0.\nTifoseria.\nLa \"Green Army\" (\"Armata Verde\" in italiano) era un gruppo organizzato di tifosi di Cleveland. Il club era molto legato a questi tifosi, e spesso i giocatori squalificati o infortunati seguivano in mezzo a loro gli incontri dei City Stars.\nLa \"Green Army\" era gemellata con i \"Rochester Stampede\", gruppo di sostenitori dei Rhinos."}
{"id": "1793627", "revid": "729019", "url": "https://it.wikipedia.org/wiki?curid=1793627", "title": "Putumayo World Music", "text": "La Putumayo World Music \u00e8 una etichetta discografica statunitense specializzata nel settore della world music. Fondata nel 1993, ha sede a New York, e fa parte del gruppo Putumayo fondato da Dan Storper nel 1975. Storper ha basato la propria filosofia d'impresa sull'idea di associare il marchio \"Putumayo\" a uno \"stile di vita\" caratterizzato dall'interesse per la cultura e l'arte etnica e l'amore per i viaggi. Coerentemente, la Putumayo World Music ha anche alcune connotazioni proprie del commercio solidale; in particolare, finanzia progetti di sostegno per le comunit\u00e0 a cui appartengono gli artisti che produce. Negli Stati Uniti, i prodotti Putumayo vengono venduti nei comuni negozi di dischi e in oltre 3500 punti vendita al dettaglio di propriet\u00e0 del gruppo.\nL'etichetta discografica seleziona soprattutto musica etnica orecchiabile, secondo il motto \"guaranteed to make you feel good!\" (\"\u00e8 garantito che ti far\u00e0 sentire bene!\"). Le produzioni sono soprattutto raccolte tematiche per genere musicale o area geografica, pi\u00f9 raramente monografie su specifici autori; fra queste ultime si possono citare raccolte di brani di Dougie MacLean, Laura Love, Tour\u00e9 Kunda, Dalom Kids, Johnny Clegg, Ricardo Lemvo, Sam Mangwana, Habib Koit\u00e9, Oliver Mtukudzi, Miriam Makeba, Chico C\u00e9sar, Rita Ribeiro, Mariana Montalvo e Kermit Ruffins."}
{"id": "1793628", "revid": "916580", "url": "https://it.wikipedia.org/wiki?curid=1793628", "title": "Lophophorata", "text": "I Lofoforati sono un gruppo di animali Protostomi (non rientranti in nessuna categoria tassonomica) caratterizzati dalla presenza del lofoforo attorno alla bocca che permette la nutrizione. Quest'ultimo \u00e8 un organo filtratore che ha una piega anteriore a forma di ferro di cavallo che sorregge tentacoli ciliati e cavi contenenti celoma che li mantiene turgidi. Altro celoma si trova dentro il corpo.\nTali animali (tutti microfagi sospensivori) fanno parte dei tre phyla:\nLa formazione del celoma \u00e8 intermedia tra schizocelia ed enterocelia. La segmentazione \u00e8 radiale."}
{"id": "1793638", "revid": "287204", "url": "https://it.wikipedia.org/wiki?curid=1793638", "title": "Tour della Nazionale di rugby a 15 delle Figi 2004-2007", "text": " \nDopo i buoni risultati della Coppa del Mondo 2003, la nazionale di rugby XV delle Figi si reca pi\u00f9 volte in tour.\n2005 in Nuova Zelanda.\nMatch senza storia per le Figi, travolte da quattro mete di Sivivatu e dagli All Blacks.\n2005 in Europa.\nNessuna delle Home Union (le 4 federazioni britanniche) ha mai subito sino ad ora una sconfitta dalla Isole Figi: il Galles (gi\u00e0 battuto due volte dalle ) rischia sino all'ultimo una sconfitta con le Figi. \u00c8 Nicky Robinson ad evitare ai gallesi questa umiliazione con un drop allo scadere. \nSuccessivamente le Figi si recano in Portogallo, per una novit\u00e0 in tema di test-match, ed in Italia, dove -sotto la neve che cade sullo Stadio Brianteo di Monza- i Figiani cedono alla nazionale di Pierre Berbizier.\n2006 in Australia.\nDopo aver battuto l'Italia nel suo tour annuale, la nazionale figiana si reca in Australia per due match contro la nazionale \"A\".\n2007 in Australia.\nDurante il periodo di maggio-giugno, Figi partecipa al Sei Nazioni del Pacifico. Durante quel torneo pareggia con l'Australia \"A\" ma cede pesantemente all'Australia quando questa schiera la prima squadra in un test amichevole..\n2007 in Europa.\nTest di rifinitura in vista della Coppa del Mondo"}
{"id": "1793639", "revid": "199909", "url": "https://it.wikipedia.org/wiki?curid=1793639", "title": "Putumayo", "text": ""}
{"id": "1793641", "revid": "729019", "url": "https://it.wikipedia.org/wiki?curid=1793641", "title": "Fran\u00e7ois Steyn", "text": "Biografia.\nDebuttante in Currie Cup con , esord\u00ec nel 2006 negli \"Springboks\" in un \"test match\" contro l' con solo sei incontri di rugby provinciale all'attivo; l'anno successivo divenne professionista ed esord\u00ec nella \"franchise\" di Super Rugby degli Sharks.\nInserito nella rosa che prese parte alla in Francia, scese in campo in tutti i sette incontri in cui il fu impiegato, e lasci\u00f2 il suo segno anche nella finale, mandando tra i pali una punizione che fiss\u00f2 il risultato finale sul 15-6 per gli \"Springboks\", a seguito del quale Steyn si laure\u00f2 come pi\u00f9 giovane campione del mondo nella storia del rugby.\nVincitore della Currie Cup nel 2008, dalla fine della stagione successiva milita nel Racing M\u00e9tro 92 di Parigi, in Francia, per il quale ha sottoscritto un accordo biennale a 750.000 euro a stagione.\nVanta un invito nei Barbarians, per un incontro nel dicembre 2008 contro un XV dell'.\nIl 29 maggio 2012 firma un contratto con gli Sharks, che lo legher\u00e0 per 3 anni alla franchigia sudafricana.\nIl 23 giugno 2012 si sposa a Durban con Linca Meyer."}
{"id": "1793644", "revid": "309289", "url": "https://it.wikipedia.org/wiki?curid=1793644", "title": "Mologa", "text": "La Mologa () \u00e8 un fiume della Russia europea centrale (Oblast' di Tver', Novgorod e Vologda), affluente di sinistra del Volga.\nNasce da alcuni bassi rilievi collinari nella parte nordorientale della Oblast' di Tver', dirigendosi dapprima verso est; toccata la cittadina di Be\u017eeck assume direzione mediamente occidentale che diventa settentrionale dopo l'insediamento di Maksaticha. Superata Pestovo riprende direzione orientale, entrando nella Oblast' di Vologda, sfociando poco dopo nel bacino di Rybinsk in corrispondenza del \"braccio\" di Ves'egonsk. I principali affluenti della Mologa sono la \u010cagodo\u0161\u010da e la Kobo\u017ea, che confluiscono dalla sinistra idrografica.\nLa Mologa \u00e8 gelata, come gli altri fiumi della zona, da novembre a fine aprile/inizio maggio; \u00e8 navigabile a monte della foce fino a Pestovo.\nPresso la confluenza del fiume nel Volga sorgeva, fino agli anni '40 del XX secolo, la cittadina omonima, successivamente sommersa in seguito alla formazione del bacino di Rybinsk."}
{"id": "1793658", "revid": "767487", "url": "https://it.wikipedia.org/wiki?curid=1793658", "title": "Guardinfante", "text": "Il guardinfante era una struttura che permetteva a una gonna di gonfiarsi. Il termine fa riferimento alla difesa che questa struttura rappresentava per l'addome delle donne incinte, facendo cos\u00ec la \"guardia all'infante\". \nEra costituita da cerchi di metallo di misura crescente o anche, per alleggerire il peso, da una struttura in vimini. \nFu in uso in Europa dal XVI al XVIII secolo: quest'ultimo \u00e8 il periodo in cui fu maggiormente usato, quando le gonne dovevano essere talmente ampie da poter mettere le mani ai fianchi. La sottostruttura nel Rococ\u00f2 era un po' diversa rispetto al guardinfante seicentesco e assunse il nome di \"panier\" (paniere, poich\u00e9 ricordava i grandi cesti per il pane).\nMaria Antonietta, Rose Bertin, Caterina, la moglie di Andrea Tron e molti altri personaggi storici, tra cui Maria Luisa di Borbone, contribuirono alla diffusione del guardinfante."}
{"id": "1793660", "revid": "1543377", "url": "https://it.wikipedia.org/wiki?curid=1793660", "title": "Miyuki nel paese delle meraviglie", "text": " \u00e8 un manga \"yuri\" dal risvolto comico creato dalle CLAMP, serializzato sulla rivista \"Newtype Magazine\" dalla Kadokawa Shoten tra il 1993 e il 1995 e in seguito pubblicato in formato tank\u014dbon come volume unico.\nIl 1\u00ba aprile 1995 fu distribuito un image album dalla serie, mentre il 21 giugno dello stesso anno furono distribuiti due OAV di 15 minuti l'uno. I due episodi erano tratti dai capitoli \"Wonderland\" e \"Mirrorland\".\nIl manga venne pubblicato in Italia dalla Panini Comics, sotto etichetta Planet Manga, nel 2004. Successivamente per\u00f2 viene ristampato e riproposto con aspetto diverso da una casa editrice diversa, la J-Pop, con il titolo Miyuki in Wonderland.\nSviluppo.\nIl manga nasce infatti come versione erotica del racconto \"Alice nel Paese delle Meraviglie\" di Lewis Carroll. Questa versione ruota intorno a Miyuki, una studentessa giapponese che finisce per trovarsi in diversi universi abitati da ragazze che la desiderano ardentemente. La caratteristica peculiare di tutte le ragazze che tentano di circuire Miyuki, \u00e8 che sono parodie dei personaggi della fiaba di Carroll (ad esempio, una \"coniglietta\" prende il posto del Coniglio Bianco, mentre due longilinee gemelle cinesi abili nelle arti marziali prendono il posto di Pinco Panco e Panco Pinco).\nMedia.\nManga.\nIl manga \u00e8 stato scritta dalle CLAMP e serializzato dal 1993 al 1995 sulla rivista \"Newtype\" edita da Kadokawa Shoten. In seguito i sette capitoli sono stati raccolti in unico volume \"tank\u014dbon\" pubblicato il 10 settembre 1995 e ristampato il 1\u00ba maggio 2001.\nIn Italia \u00e8 stato pubblicato da Panini Comics sotto l'etichetta Planet Manga il 17 giugno 2004. In seguito \u00e8 stato ristampato da Edizioni BD sotto l'etichetta J-Pop che lo ha ripubblicato l'11 luglio 2010.\nOAV.\nUn adattamento OAV diretto da Kiyoko Sayama e Mamoru Hamazu che ricopre i primi due capitoli del manga \u00e8 stato pubblicato da Sony Music Entertainment Japan il 21 giugno 1995. Fu prodotto da Animate Film, la colonna sonora fu curata da Toshiyuki Honda, il character design fu affidato a Tetsuro Aoki mentre Nanase Ohkawa si occup\u00f2 della sceneggiatura.\n\"Image album\".\nUn \"Image album\" basato sul manga \u00e8 stato pubblicato il 1\u00ba aprile 1995 da Sony Music Entertainment Japan."}
{"id": "1793669", "revid": "486946", "url": "https://it.wikipedia.org/wiki?curid=1793669", "title": "Mikhail Moiseevi\u010d Botvinnik", "text": ""}
{"id": "1793672", "revid": "137928", "url": "https://it.wikipedia.org/wiki?curid=1793672", "title": "High Color", "text": ""}
{"id": "1793674", "revid": "137928", "url": "https://it.wikipedia.org/wiki?curid=1793674", "title": "Migliaia di colori", "text": ""}
{"id": "1793676", "revid": "767487", "url": "https://it.wikipedia.org/wiki?curid=1793676", "title": "Emitter-coupled logic", "text": "In elettronica, l'emitter-coupled logic \"(logica ad accoppiamento di emettitore)\", o ECL, \u00e8 una famiglia logica in cui la corrente \u00e8 pilotata, attraverso transistor a giunzione bipolare, in due possibili percorsi a seconda dello stato desiderato in uscita, per questo motivo \u00e8 anche nota come \"CML (Current Mode Logic)\".\nLa caratteristica principale dell'ECL \u00e8 che i transistor non vanno mai in regione di saturazione e l'escursione di tensione tra livello logico alto e basso \u00e8 molto bassa: in questo modo possono cambiare stato molto pi\u00f9 rapidamente che nelle altre famiglie.\nIl suo maggiore svantaggio \u00e8 che il circuito conduce continuamente corrente, il che porta ad alti consumi energetici."}
{"id": "1793686", "revid": "1873126", "url": "https://it.wikipedia.org/wiki?curid=1793686", "title": "Fermentazione acetica", "text": "La fermentazione acetica \u00e8 il processo impiegato per la produzione di aceto, nonch\u00e9, se non voluta, una componente della fase di degradazione di un alimento. Non \u00e8 una vera e propria fermentazione ma un'ossidazione dell'etanolo dovuta a batteri acetici, come i \"Gluconobacter suboxidans\", \"B. orleanense\" e \"B. pasteurianum,\" microorganismi aerobici che ossidano l'etanolo ad acido acetico sfruttando l'ossigeno.\nL'etanolo viene ossidato ad acetaldeide e, infine, ad acido acetico. Gli elettroni vengono catturati da un trasportatore particolare, il PQQ, il quale si riduce a PQQH2. Il PQQH2 si ossida poi a PQQ cedendo gli elettroni alla catena dei trasportatori arrivando all'ossigeno come accettore finale di elettroni. Il processo \u00e8 messo in atto dai batteri per la produzione di energia sotto forma di ATP.\nLa fermentazione acetica si pu\u00f2 ottenere partendo da un liquido alcolico, generalmente vino, che rispetti determinate condizioni:\nTalvolta la fermentazione acetica pu\u00f2 essere velocizzata mediante l'utilizzo di vasche verticali dal cui fondo \u00e8 fatta gorgogliare dell'aria. I batteri, in queste condizioni, operano molto pi\u00f9 velocemente.\nStoria.\nIl primo a determinare il processo di fermentazione acetica fu Lavoisier che dimostr\u00f2 che l'acetificazione consiste in un'ossidazione dell'etanolo; nel 1822 Persoon scopr\u00ec che l'acetificazione \u00e8 opera di un microrganismo, da lui chiamato Mycoderma aceti, e la sua teoria, contrastata dal Liebig, fu definitivamente confermata dagli studi di Pasteur sulla fermentazione acetica nel 1862."}
{"id": "1793687", "revid": "26415", "url": "https://it.wikipedia.org/wiki?curid=1793687", "title": "Riserva naturale di Torre Guaceto", "text": ""}
{"id": "1793689", "revid": "1966872", "url": "https://it.wikipedia.org/wiki?curid=1793689", "title": "P\u00ebtr Andreevi\u010d Ar\u0161inov", "text": "La vita.\nNacque nel 1887 ad Andreevka, nell'allora governatorato di Penza, presso una famiglia di umili lavoratori. \nPartecip\u00f2 attivamente alla Rivoluzione ucraina, divenendo uno dei compagni di lotta pi\u00f9 vicini a Nestor Machno. Tra i makhnovisti si occup\u00f2 di diffusione della cultura, partecip\u00f2 alla pubblicazione della rivista Put k svobode [Cammino verso la libert\u00e0] (1919, Guliay-Polie). Con Volin anim\u00f2 le organizzazioni anarco-sindacaliste del Nabat (1918-21), attraverso lo svolgimento di compiti importanti nella direzione politica del movimento machnovista. Fu anche tra i redattori del periodico Nabat e Golos (Jarkov, 1920). \nFinita l'esperienza ucraina and\u00f2 in esilio a Parigi, dove, insieme ai compagni del gruppo Dielo Trouda (un gruppo di comunisti anarchici russi e ucraini esiliati in Francia, tra cui Makhno e Ida Mett), svilupp\u00f2 una corrente di pensiero in antitesi al sintetismo anarchico, che port\u00f2 alla stesura della Piattaforma d'Organizzazione dell'Unione Generale degli Anarchici.\nL' \"allontanamento\" forzato dall'anarchismo.\nSecondo Alexandre Skirda, Ar\u0161inov, deluso dalle continue critiche che riceveva dai compagni anarchici per via dell'autoritarismo della piattaforma, ebbe il desiderio di ritornare in Russia e per questo contatt\u00f2 il vecchio amico Sergo Ordsonikidse (conosciuto in carcere), il quale avrebbe dovuto intercedere con Stalin. Ordsonikidse gli rivel\u00f2 che per poter \"rientrare a casa\" la condizione necessaria era quella di rompere con l'anarchismo. \nNel 1935 Ar\u0161inov pubblic\u00f2 l'articolo \"Fallimento dell'anarchismo\" nel periodico Izvestia (30 giugno 1935), che gli garant\u00ec il ritorno in URSS. Poco dopo il suo ingresso nell'Unione Sovietica fu per\u00f2 arrestato e deportato. [Skirda - o. c. p. 186 - indica che fu fucilato a Mosca nel 1937, con la \"colpa\" di voler restaurare l'anarchismo in Unione Sovietica]"}
{"id": "1793693", "revid": "1564499", "url": "https://it.wikipedia.org/wiki?curid=1793693", "title": "Troia (Italia)", "text": "Troia (pron. \"Tr\u00f2ia\", \"Tr\u00f3i\u00eb\" in pugliese) \u00e8 un comune italiano di abitanti della provincia di Foggia in Puglia.\nSituata sulle pendici del Subappennino Dauno, a ridosso del Tavoliere delle Puglie, fino agli inizi del Novecento era spesso citata come Troja o Troia di Puglia\"'.\nStoria.\n Prima di essere colonizzata dai Romani, la citt\u00e0 era conosciuta come \"Aika\" (poi latinizzato in \"Aecae\"). Il centro ebbe un forte sviluppo socio-economico in epoca imperiale, quando si trov\u00f2 ad essere attraversato dalla via Traiana nel tratto compreso fra i borghi di \"Aequum Tuticum\" e \"Herdonia\". Fu in quell'epoca che venne istituita la diocesi di Eca ad opera dei tre vescovi Marco, Eleuterio (patrono di Troia) e Secondino.\nL'antica \"Aecae\" and\u00f2 distrutta a seguito delle invasioni barbariche, e solo nel 1019 rinacque col nome attuale per volere di Basilio Boioannes, catapano bizantino d'Italia, Un documento in lingua greca, redatto nello stesso anno 1019 da funzionari bizantini, attesta che la fondazione della nuova citt\u00e0 avvenne ad opera di genti provenienti dalla contea di Ariano, e dunque dall'area appenninica. e poi trasformata in roccaforte dai bizantini, Troia fu soggetta a numerosi assedi: da quello di Enrico II, a quello dell'imperatore Federico II di Svevia. La citt\u00e0 sorgeva infatti in posizione strategica lungo la medievale via Francigena (erede della via Traiana e attestata in territorio di Troia nel \"Privilegium baiulorum imperialium\" del 1024).\nNel 1093, Urbano II, il Papa delle crociate tenne il primo concilio di Troja, cui seguirono altri tre, rispettivamente nel 1115 (papa Pasquale II), nel 1120 (papa Callisto II) e nel 1127 (papa Onorio II). Nel 1462 vi si combatt\u00e9 la sanguinosa battaglia di Troia, nella quale gli Angioini furono duramente sconfitti dagli Aragonesi.\nIn epoca moderna la cittadinanza ebbe quali feudatari tra gli altri Perretto (o Pietro) De Andreis, Muzio Attendolo Sforza, Garzia Cavaniglia e Giovanni Cossa. Tra il 1501 e il 1504 venne infeudata a Giovanna di Trast\u00e1mara e alla figlia Giovanna d'Aragona, gi\u00e0 consorte di Ferdinando II di Napoli, ritornando nel demanio regio nel 1518 in seguito alla morte di quest'ultima. Tale parentesi di relativa autonomia sarebbe durata solo pochi anni, dal momento che la citt\u00e0, posta in vendita dal vicer\u00e9 Raimondo de Cardona, venne acquistata da Troiano Cavaniglia nel 1521, per poi passare sotto il controllo dei Di Capua conti di Altavilla fino al 1583, quando Giovanni di Capua la vendette per la somma di 59.400 ducati al conte di Gambatesa Ferrante Lombardo (1531-1594), esponente della famiglia Lombardo. Il Lombardo, espressione del nuovo ceto emergente nel regno legato alle attivit\u00e0 bancarie, al commercio del grano e all'industria armentaria era nativo di Troia nonch\u00e9 uno dei personaggi pi\u00f9 ricchi del regno. La citt\u00e0 tuttavia accolse negativamente il nuovo feudatario, al punto che ottenne di liberarsi dal suo controllo e rientrare nel regio demanio il 15 ottobre 1585, riscattandosi mediante il pagamento di una somma pari a quella versata da Ferrante Lombardo. Venne tuttavia nuovamente concessa in feudo nel XVII secolo alla famiglia d'Avalos. Nel 1649 Francesco d'Avalos, gran cancelliere del Regno e mastro d'atti, ottenne da Filippo IV di Spagna il titolo di principe di Troia. La citt\u00e0 sarebbe rimasta sotto il controllo della famiglia d'Avalos sino all'eversione della feudalit\u00e0.\nIl movimento repubblicano di matrice giacobina ebbe a Troia pochi aderenti e la citt\u00e0 fu uno dei bastioni della rivolta antifrancese nel 1799, soffocata dal generale Guillaume Philibert Duhesme, aprendo le porte senza resistenza all'armata sanfedista del cardinale Ruffo.\nDurante la spedizione dei Mille e la conseguente unificazione dell'Italia, nel 1860, Troja insorse contro i nuovi occupanti e i sabaudi per piegarla sistemarono diversi cannoni nelle strade per domarne gli spiriti patriottici.\nCitazioni.\nDi Antonio Salandra si narra che alcuni parlamentari del periodo prefascista fossero soliti dileggiarlo rivolgendosi a lui con frasi volutamente equivoche del tipo \u201ccome ha test\u00e9 affermato l\u2019illustre figlio di Troia\u2026\u201d. E sempre si narra che egli fosse solito rispondere con un invece poco ambiguo \u201cci\u00f2 che per me fu patria, per voi \u00e8 madre!\u201d.\nMonumenti e luoghi d'interesse.\nLa cittadina custodisce numerosi tesori artistici, tra i quali si distingue la concattedrale (fondata nel 1093), in stile romanico, con il suo rosone ad undici raggi. Rosone che era presente nel verso, nell'angolo superiore destro, delle vecchie banconote da 5.000 lire, emessa dal 1979 al 1983 (4\u00aa serie con l'effigie di Antonello da Messina).\nAltro.\nLa taverna Cancarro \u00e8 situata fuori dal centro abitato lungo il tratturello Camporeale-Foggia che fino agli inizi del Settecento costituiva un collegamento fondamentale tra Campania e Puglia; nei pressi sono visibili i ruderi dell'altrettanto antica masseria Cancarro. A seguito di esplorazioni archeologiche \u00e8 emerso che in tempi lontani vi erano in questo luogo anche una chiesa e un'ampia area sepolcrale.\nSociet\u00e0.\nLingue e dialetti.\nIl dialetto troiano, parlato nel territorio comunale, \u00e8 una variante del dialetto dauno-irpino, appartenente al gruppo dei dialetti italiani meridionali.\nReligione.\nLa ampia maggioranza della popolazione troiana professa la religione cristiana nella confessione cattolica.\nLa diocesi di Troia, erede dell'antichissima diocesi di Eca, a partire dal 1986 fu aggregata alla diocesi di Lucera-Troia con le seguenti zone pastorali:\nCultura.\nTroia pu\u00f2 fregiarsi della bandiera arancione, riconoscimento turistico-ambientale conferito dal Touring Club Italiano.\nGeografia antropica.\nIl centro abitato di Troia mostra una conformazione assai stretta e allungata, dovuta al fatto che la cittadina sorse lungo un antico tracciato, il tratturello Camporeale-Foggia, che ha rappresentato la principale via di comunicazione tra Campania e Puglia fino al Settecento, quando venne aperta al transito la via regia delle Puglie (corrispondente all'attuale strada statale 90 delle Puglie). Tanto il tratturello (erede dell'antica via Traiana e della medievale via Francigena) quanto il centro abitato (sorto sulle ceneri dell'antica Eca) corrono su una dorsale collinare pressoch\u00e9 rettilinea (con direttrice sudovest-nordest) compresa tra il torrente Celone a nord-ovest e l'ampia valle del Cervaro a sud-est.\nEconomia.\nIl panorama economico di Troia \u00e8 tuttora essenzialmente agricolo, legato alla tradizionale coltivazione di grano duro e alle produzioni di olio extra vergine di oliva e di vino (uva di Troia). Notevole \u00e8 la produzione di olio extra vergine di oliva, favorita dal clima relativamente fresco, asciutto e ventilato che ostacola lo svilupparsi di quegli insetti che sovente colpiscono l'ulivo, come la mosca olearia. La \"cultivar\" maggiormente presente \u00e8 l'Ogliarola troiana, che d\u00e0 oli dolci a bassa acidit\u00e0 con un fruttato di mandorla che va dal leggero al medio. La produzione di vino, del tipo nero di Troia, \u00e8 quantitativamente limitata.\nNel settore dell'artigianato Troia \u00e8 nota per l'arte della liuteria.\nInfrastrutture e trasporti.\nIl comune \u00e8 raggiungibile dalla strada statale 90 Foggia-Napoli oppure, in alternativa, dalla strada statale 17 Foggia-Campobasso. La strada provinciale 115 consente invece il collegamento diretto con il capoluogo della provincia.\nFerrovie.\nDal 1867 al 2007 il territorio comunale era servito dalla stazione di Troia-Castelluccio Sauri posta sulla Napoli-Foggia, chiusa a seguito della scarsa affluenza dei passeggeri.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nAttualmente la squadra di calcio del G.S.Troia milita nel campionato regionale di Prima Categoria girone A, mentre la squadra di pallavolo Silver Sun Ecana milita in prima divisione. La societ\u00e0 di calcio a 5 nel campionato regionale di Serie C2 \u00e8 l\u2019A.S.D. Futsal Troia. La Stella Azzurra Troia milita invece nel campionato provinciale di terza categoria."}
{"id": "1793696", "revid": "22384", "url": "https://it.wikipedia.org/wiki?curid=1793696", "title": "Romanus Pontifex", "text": " Romanus Pontifex \u00e8 una bolla di Papa Niccol\u00f2 V dell'8 gennaio 1454.\nGrazie all'appoggio dato dal sovrano portoghese Alfonso ad una crociata contro i Turchi che avevano occupato Costantinopoli (1453), il papa riconosce al re le conquiste fatte in terra africana, in Marocco (Ceuta, 1415) e lungo le coste del Golfo di Guinea. Inoltre il papa garantisce: il possesso dei mari adiacenti alle terre conquistate, il diritto esclusivo di commercio, pesca e navigazione, l'esenzione delle restrizioni imposte dalla Legge canonica sul commercio con gli Infedeli e infine (e soprattutto) il diritto di organizzare la gerarchia ecclesiastica nei nuovi territori. Quest'ultima concessione \u00e8 importante perch\u00e9 da l'inizio al Patronato regio spagnolo, ossia al controllo statale sulla Chiesa cattolica nelle terre di missione.\nNella bolla infine Niccol\u00f2 V riconosce al sovrano portoghese anche la schiavit\u00f9 dei \"Saraceni e qualsiasi pagano e gli altri nemici di Cristo\" d'Africa, sottomessi ai colonizzatori portoghesi o in seguito all'occupazione o in virt\u00f9 della stipula di contratti d'acquisto. In un passo della bolla il Papa accerta l'esistenza di un mercato degli schiavi gi\u00e0 esistente:\nIn un secondo passo ne restringe l'esercizio riservandolo contro i nemici della fede cattolica:\nIl contenuto della bolla \u00e8 affine alla precedente bolla Dum Diversas (16 giugno 1452), dove veniva ancora esortata la colonizzazione ad opera dei portoghesi e la riduzione in schiavit\u00f9. Ma quanto a questo, il documento \u00e8 in contrasto con l'abolizionismo ribadito in numerosi documenti papali nel 1434, 1462, 1537, 1591, 1639, 1741, 1839, 1888, 1890, 1912."}
{"id": "1793701", "revid": "729019", "url": "https://it.wikipedia.org/wiki?curid=1793701", "title": "Tour della nazionale di rugby a 15 della Nuova Zelanda 2005", "text": "A fine 2005 gli \"All Blacks\", reduci dalla vittoria per 3-0 nella serie di met\u00e0 anno contro i British Lions, si recarono in \"tour\" nelle Isole britanniche per incontrare le quattro \"Home nations\"; la Nazionale, guidata in panchina da Graham Henry, vedeva gli ultimi incontri da capitano di Tana Umaga, che alla fine del \"tour\" si ritir\u00f2 dal rugby internazionale.\nIl pi\u00f9 recente, e unico, Grande Slam ottenuto dalla Nuova Zelanda nelle Isole risaliva al \"tour\" del 1978; Henry riusc\u00ec nell'impresa di realizzare di nuovo lo Slam a 27 anni di distanza.\nFu il primo dei tre \"en plein\" che realizz\u00f2, in otto anni di guida tecnica degli \"All Blacks\", nelle \"Home nations\", dal momento che la squadra si ripet\u00e9 nel 2008 e nel 2010.\nIl primo incontro del \"tour\" fu a Cardiff, a cent'anni dal primo incontro in assoluto tra gli \"All Blacks\" e il : nell'occasione le due squadre furono schierate l'una di fronte all'altra, invece che in linea come accade sempre, durante l'esecuzione degli inni nazionali; a seguire, dopo la \"haka\" neozelandese, i gallesi intonarono \"Bread of Heaven\", una canzone popolare.\nIn campo la partita vide la netta supremazia dei \"tutti neri\", che misero a terra cinque mete (tre di Rico Gear e due di Dan Carter, autore di 26 punti), contro solo un calcio piazzato di Gareth Thomas, per un 41-3 finale senza discussioni.\nVittoria netta anche a Dublino contro l' (45-7), con Nick Evans a rimpiazzare Dan Carter all'apertura e di nuovo cinque mete all'attivo, con due ciascuna di Sivivatu e Howlett e una di Weepu, anche se i commentatori irlandesi stigmatizzarono il gioco duro dei neozelandesi, autori di placcaggi ritenuti al limite del regolamento.\nCritiche analoghe accompagnarono la vittoria della settimana successiva a Londra contro un' non disposta a facilitare il compito agli ospiti, e alla fine sconfitta solo per 23-19 dopo ottanta minuti di acceso combattimento, durante il quale i neozelandesi Woodcock e Tialata furono espulsi temporaneamente per comportamenti scorretti, tanto da indurre l'allora C.T. inglese Andy Robinson a sostenere che gli \"All Blacks\" \u00abavevano giocato al limite\u00bb.\nAnche l'ultimo match, a Edimburgo contro la , bench\u00e9 vinto 29-10 e condotto fino al termine, fu molto combattuto: dopo avere chiuso 22-3 il primo tempo, infatti, alla occorsero 33 minuti della ripresa per poter muovere ancora il tabellino grazie alla reazione scozzese che mise in difficolt\u00e0 gli ospiti.\nCon la vittoria di Edimburgo la Nuova Zelanda port\u00f2 a casa il suo secondo Grande Slam in assoluto, a 27 anni di distanza dal primo capitanato da Graham Mourie."}
{"id": "1793702", "revid": "15756", "url": "https://it.wikipedia.org/wiki?curid=1793702", "title": "Cortedomini", "text": "Cortedomini (\"Corte\" nel dialetto locale) \u00e8 una delle 10 frazioni che costituiscono il Comune di Castel San Giorgio, in provincia di Salerno.\nGeografia fisica.\nSi trova nella parte settentrionale del territorio comunale, nei pressi del centro-capoluogo, e si compone di una parte storica nei pressi della \"Chiesa parrocchiale dello Spirito Santo\" che si trova di fronte alla \"fontana\" dove \u00e8 possibile attingere l'acqua locale.\nStoria.\nIl nome della frazione deriva da \"curtis\" (fattoria) e \"dominus\" (signore, proprietario).\nLe notizie maggiori si hanno dalla Cappella esistente al centro dell'abitato. Nel 1650 la cappella dello Spirito Santo \u00e8 grancia della parrocchia del SS. Salvatore e vi celebra il curato o un altro con sua licenza e si celebrano le messe annesse al beneficio di s. Simone e s. Giorgio la cui cappella \u00e8 diruta.\nNella visita pastorale del 1728, la Cappella dello Spirito Santo di Corte Domina che vol dire che ieri era la Corte dei Principi di Salerno, sta all'inizio dell'abitato e del palazzo del Barone, \u00e8 grancia della Parrocchia.\nNel 1785 in una Relazione alla Curia di Salerno fatta dal Parroco D. Carmine Ant. Rocco della Chiesa del SS.mo Salvatore della terra di S. Giorgio risulta che nel Casale di Cortedomini vi \u00e8 ancora una Cappella sotto il titolo dello Spirito Santo anche Cappella filiale jus patronato di quel Casale ancora Amministrata da Governatori Laici per comodo dei figliani, il Parroco pro tempore amministra i sacramenti di quel Casale, non ave altra rendita si non che una aia \u00e8 pochi piante di celzi, ma perch\u00e9 detta Cappella ora carente aveva bisogno di riparazione perci\u00f2 mosso dalla devozione vengo lo Spirito santo il sig. D. Francesco Pisano nato di quel paese la sta rifacendo a sue spese, che sino ad ora ci ha speso pi\u00f9 di Mille docati, affinch\u00e9 il pubblico abbia il comodo per essere anche Casale distante da detta Par.le, vi \u00e8 uno Sacerdote D. Giacomo Capuano Confessore di anni 32, ed il sig. D. Pietro Sarno Barone di S. Giorgio, perch\u00e9 dimora nella citt\u00e0 di Napoli di anni 48. Ha anime centoventi cinque in circa, siccome si osserverete dal Stato delle Anime stando quasi unito al Casale di S. Giorgio, anche figlinia della Par.le, si pagano altri docati deceotto al medesimo D. Giacomo Capuano per quello che pu\u00f2 occorrere alli figliani, che in tempo della Parrocchia vacante furono pagati quattro Coadiutori da codesta Curia, conoscendo la distanza dalla chiesa Parrocchiale.\nNell'anno 1840, Marino PAGLIA Arcivescovo di Salerno. Nel corso della seconda Visita Pastorale essendosi portato unitamente ai suoi ordinarii dismembr\u00f2 il picciolo Villaggio di Cortedomini, e le case successive sino alla Piazza di Sangiorgio, che tutti compongono circa trecento abitanti, dalla Parrocchia del SS.mo Salvatore, di cui faceva parte, e aggreg\u00f2 la Cappella sotto il titolo dello Spirito Santo, figliania, casa, famiglia, abitanti, e territorio alla Parrocchia di S. Maria delle Grazie del Villaggio Capo Luogo di Sangiorgio. Senza nessuna distinzione, o differenza la linea di questa parte dismembrata cominci\u00f2 dalla casa del Barone di Sangiorgio inclusiva, discendeva in linea retta sino al punto denominato Fossa di Corte, ed proseguendo sempre strada si congiungeva col punto di Aja fin dove prima si stendeva l'antica figliania della detta Parrocchia di S. Maria delle Grazie.\nDallo stato delle anime dell'anno 1798 la famiglia del BARONE SARNO PRIGNANO era cos\u00ec composta:\nSua Ecc. Barone Don Antonio de Sarno Prignano Capo Famiglia anni 42-\nMonumenti e luoghi d'interesse.\nA Cortedomini si trova il \"Palazzo Conforti\" (ex Sarno-Prignano) ora adibito ad hotel di lusso."}
{"id": "1793705", "revid": "37401", "url": "https://it.wikipedia.org/wiki?curid=1793705", "title": "Verdugale", "text": ""}
{"id": "1793707", "revid": "22416", "url": "https://it.wikipedia.org/wiki?curid=1793707", "title": "Stazione di Pirri", "text": ""}
{"id": "1793710", "revid": "404449", "url": "https://it.wikipedia.org/wiki?curid=1793710", "title": "Casetta", "text": "Casetta (gi\u00e0 \"Casetta Biena\") \u00e8 una frazione del comune italiano di Castelnuovo Berardenga, nella provincia di Siena, in Toscana.\nGeografia fisica.\nCasetta \u00e8 situata nel valle del torrente Arbia, che lambisce il paese a ovest e che segna il confine con il comune di Siena. La frazione \u00e8 delimitata a nord dal torrente Malena (15\u00a0km), che confluisce nell'Arbia poco distante, e a sud-est dal torrente Biena (16\u00a0km), che inizialmente compariva nel toponimo (\"Casetta Biena\"). Inoltre, Casetta \u00e8 situata al limite sud-occidentale del territorio comunale, sul confine con il comune di Asciano.\nLa frazione confina a nord con Monteaperti, a est con Castelnuovo Scalo, a sud con Arbia e ad ovest con Taverne d'Arbia. Casetta dista inoltre 11\u00a0km dal capoluogo comunale e circa 15\u00a0km da Siena.\nStoria.\nIl territorio della frazione risulta abitato sin dall'et\u00e0 antica, come dimostrano i resti di un villaggio pluristratificato (testimonianze dal IX al I secolo a.C.) localizzato presso il podere Mencia. La presenza di una sorgente termale, il rinvenimento di \"idoletti\" etruschi legati agli elementi naturali e i resti di una villa di et\u00e0 romana, fanno pensare che questo luogo dovesse essere a lungo frequentato, anche per fini religiosi, e che probabilmente fosse poi andato a costituire il punto di confine con la colonia romana di \"Saena Iulia\".\nAnche in epoca medievale la zona fu particolarmente legata al culto, in quanto la localit\u00e0 Dofana, posta a pochi metri da Casetta in direzione di Monteaperti, \u00e8 conosciuta dalla tradizione come il luogo del martirio di sant'Ansano, patrono di Siena.\nMonumenti e luoghi d'interesse.\nAree naturali.\nIn localit\u00e0 Dof\u00e0na, poco fuori da Casetta oltre la superstrada, in direzione di Monteaperti, si trovano le sorgenti termali dell'Acqua Borra, gi\u00e0 note in epoca antica, come dimostrani i ritrovamenti archeologici, e documentate per la prima volta nel 1290. Le sorgenti furono sotterrate nel 2008 in seguito alla morte di un ragazzo che venne risucchiato in una voragine apertasi improvvisamente. Nel 2016 sono state riaperte e trasformate in parco termale.\nSociet\u00e0.\nEvoluzione demografica.\nNel 2001, il centro abitato contava 396 abitanti, poi aumentati a 489 nel censimento del 2011.\nCultura.\nPresso il Circolo ricreativo culturale sportivo Casetta-Monteaperti, la popolazione costituitasi in un comitato realizza ogni anno la festa \"Monteaperti passato e presente\" per rievocare la storica battaglia di Montaperti del 1260.\nGeografia antropica.\nLa frazione di Casetta comprende nel proprio territorio anche le localit\u00e0 di Dofana, Monteforelli, Molino Sant'Ansano, Sant'Ansano in Dofana, e i poderi Acqua Borra, Bagnaccio, Cappella, Giardino, Madonna, Mencia Alta, Mencia Bassa, Palazzetto, Poggiarone.\nDipendente in un unico agglomerato urbano con Casetta, senza soluzione di continuit\u00e0, \u00e8 il nucleo di Casanova Pansarine (200\u00a0m s.l.m., 120 abitanti), che per\u00f2 \u00e8 gi\u00e0 amministrativamente parte del comune di Asciano.\nInfrastrutture e trasporti.\nCasetta \u00e8 situata a ridosso della Ferrovia Centrale Toscana e della strada statale 715 Siena-Bettolle, che collega Siena con l'A1. La frazione \u00e8 servita dallo svincolo \"Casetta-Monteaperti\" direttamente nel centro abitato."}
{"id": "1793715", "revid": "125285288", "url": "https://it.wikipedia.org/wiki?curid=1793715", "title": "Roland TB-303", "text": "La TB-303 Bass Line \u00e8 un sintetizzatore con sequenziatore incorporato. Prodotta dalla Roland Corporation dalla fine del 1981 al 1984, ha avuto un importante ruolo nell'evoluzione della musica elettronica. Il capo designer del TB-303, Tadao Kikumoto, fu anche progettista responsabile della creazione della drum machine TR-909. \nNel 2011 The Guardian inser\u00ec la commercializzazione del TB-303 nel 1981 come uno dei 50 eventi-chiave nella storia della musica dance.\nStoria.\nLa TB-303 (abbreviazione di \"Transistorized Bass\") fu originariamente concepita per fornire linee di basso di accompagnamento ai chitarristi durante i loro studi o le loro esercitazioni. La produzione dur\u00f2 solo 18 mesi circa per una produzione complessiva di appena 10.000 unit\u00e0 siccome fu riconosciuta come inutile allo scopo non potendo fare note ben definite. Fu solo dopo la met\u00e0 degli anni Ottanta che i DJ ed i compositori di musica elettronica di Chicago cominciarono ad impiegare massicciamente la Roland 303 nell'ambito della nascente scena house.\nImpieghi.\nAlla fine degli anni Ottanta ed all'inizio degli anni Novanta, con la nascita del genere acid house, il TB-303 veniva spesso velocizzata, per produrre un suono pi\u00f9 aspro che richiamasse, appunto, un liquido acido. Esempi di questa tecnica si trovano in \"Ten Ragas To a Disco Beat\" di Charanjit Singh (1982), in \"Acid Tracks\" dei Phuture (1987), in \"Acperience\" degli Hardfloor (1992) ed in \"Volcano\" degli Interlect 3000 (1993).\nIn altre situazioni il TB-303 veniva invece notevolmente distorto e trattato, come in \"Higher State of Consciousness\" di Josh Wink (1995).\nLa celebre sonorit\u00e0 \"acid\" \u00e8 tipicamente ottenuta suonando un pattern ripetitivo di note sulla TB-303, alterando la frequenza di taglio, la risonanza e la modulazione dell'inviluppo del suono dei filtri. Il controllo dell'accento modifica il volume della nota, la risonanza del filtro e la modulazione dell'inviluppo, permettendo ulteriori variazioni nel timbro. Un effetto distorsivo, prodotto tramite un pedale per chitarra elettrica oppure facendo l'overdrive dell'input di un mixer audio, viene di solito usato per dare alla TB-303 un timbro pi\u00f9 denso e rumoroso, con una sonorit\u00e0 molto pi\u00f9 ricca di armonici.\nCaratteristiche.\nLa TB-303 dispone di un singolo oscillatore audio, che pu\u00f2 essere configurato per produrre un'onda a dente di sega o di un'onda quadra: l'onda quadra \u00e8 derivata dall'onda a dente di sega attraverso un semplice circuito generatore di forme d'onda ad un solo transistor. Lo strumento include anche un semplice generatore di inviluppo, con un solo controllo decay. La macchina include anche filtro Lowpass, con attenuazione -18dB per ottava, e controlli per frequenza di taglio, risonanza e parametri di modulazione. Inoltre dispone di uscite CV e GATE che permettono di inviare dati per il controllo di sintetizzatori esterni, inviando il segnale di cv all'intonazione di un oscillatore, o un filtro controllato in tensione e il segnale di GATE ad un generatore di inviluppo. Va infine detto che si tratta di uno strumento pre-midi, che per essere sincronizzato con moduli esterni adotta la tecnologia denominata 'dyn sync'. In caso quindi voglia essere sincronizzata coi sistemi moderni, si avr\u00e0 bisogno di un convertitore di segnale dyn sync - midi.\nIl sequencer TB-303 ha alcune caratteristiche uniche che contribuiscono al suo suono caratteristico. Durante la programmazione di una sequenza, l'utente pu\u00f2 stabilire se una nota debba essere accentata e se essa debba avere portamento, inteso come una transizione fluida verso la nota seguente. La circuiteria del portamento impiega una porzione fissa di tempo, che significa che qualsiasi sia l'intervallo tra le note, il tempo necessario per arrivare all'intonazione giusta \u00e8 sempre lo stesso. La circuiteria dell'accento, oltre ad aumentare l'ampiezza di una nota, enfatizza anche il taglio e la risonanza, producendo un caratteristico suono \"wow\" con le impostazioni di risonanza settate sul massimo. La Roland si riferisce a questo parlando di \"circuito gimmick\".\nLo strumento \u00e8 caratterizzato una metodologia di inserimento dei dati relativi alle note nel sequencer strutturato in 16 step programmabili, 64 patterns e 7 songs: una caratteristica notoriamente molto difficile da padroneggiare e che spesso porta ad inserire delle sequenze diverse da quelle che si avevano in mente. C'\u00e8 anche chi sfrutta la \"modalit\u00e0 guasto\" (\"failure mode\"), che subentra in caso di cali di tensione (ad esempio togliendo le batterie) e che provoca un rimescolamento casuale dei patterns memorizzati.\nCi sono state diverse modifiche al progetto TB-303 originale, come il \"Devilfish\", \"Acidlab\", \"Kenton\" e \"Borg\": si tratta di versioni che in genere offrono parametri aggiuntivi o il controllo esterno di quelli originali (tramite CV input), o di altri effetti che consentono di modificare il timbro complessivo (come overdrive o frequency/ring modulation), oltre magari alla sostituzione fisica della porta dyn sync con quella midi, aggiornandola a tutto l'hardware moderno.\nCloni.\nAttorno alla met\u00e0 degli anni Novanta si assistette ad un aumento, nell'ambito della scena musicale dance elettronica, della domanda di TB-303. Dato che ne erano stati prodotti veramente pochi, molte piccole compagnie cominciarono a progettare propri sintetizzatori che emulassero in qualche modo il TB-303. Questa ondata di cloni ebbe inizio con una societ\u00e0 chiamata \"Novation Electronic Music Systems\", che nel 1994 mise in distribuzione la tastiera portatile \"Bass Station\". Molti altri cloni seguirono, tra cui il \"777\" della Future Retro, la \"TeeBee\" della Syntecno, la \"MS-404\" della Doepfer, la \"MB33\" della MAM, la \"FB-383\" della Freebass, la \"Revolution\" della Future Retro, la \"Bassline\" della Acidlab, la \"ML-303\" della Acidcode, la \"TM3030\" della Oakley, la \"x0xb0x\" della Ladyada, il \"Trans-Bass-Xpress\" della Analogue Solutions e la \"MAB-303\" della Will Systems. A seguito della crescente diffusione di questi cloni, nel 1996 la Roland, produttrice del TB-303 originale, decise finalmente di prenderne atto e di produrre una nuova versione del proprio prodotto, il \"MC-303 Groovebox\". Nonostante gli sforzi della Roland, il loro \"clone\" del 303 si rivel\u00f2 essere un prodotto totalmente nuovo, che non aveva praticamente niente a che vedere con il TB-303 originale, se si escludono alcuni samples di basso ed il caratteristico design dell'interfaccia. La differenza pi\u00f9 evidente era lo sfruttamento di un economico sintetizzatore digitale rispetto alla circuitazione analogica del TB-303.\nDal 1997 cominciarono a prendere piede i sintetizzatori software. Un programma notevole fu l'emulatore \"ReBirth RB-338\" prodotto dalla Propellerhead Software. Un software che conobbe presto larga diffusione, fornendo la possibilit\u00e0 di riprodurre in modo molto economico le sonorit\u00e0 del TB-303 classico, delle drum machines TR-808 e pi\u00f9 tardi della TR-909, senza dover investire in hardware. La Roland contatt\u00f2 la Propellerhead per comunicare loro un ufficioso \"pollice alto\" che la Propellerhead consider\u00f2 di fatto come sigillo di approvazione della compagnia per il loro prodotto. Dal 2005 la Propellerhead Software ha interrotto l'assistenza per ReBirth, che \u00e8 diventato un software libero scaricabile gratuitamente dal Rebirth Museum. Nel 2010 fu per\u00f2 distribuita una nuova versione a pagamento per iPhone e iPad della Apple, in grado di sfruttare le caratteristiche touch di questi apparecchi.\nUn clone software particolarmente riuscito \u00e8 anche il plugin \"Bass Line\" per AudioRealism.\nUn clone recente, o per meglio dire la \"replica\" (ma non nell'aspetto), \u00e8 una soluzione hardware fai-da-te chiamata \"x0xbox\", che usa gran parte delle componenti originali del sintetizzatore ed \u00e8 quindi in grado di riprodurre dei suoni molto vicini all'originale, spesso identici. La sezione del sequencer differisce per\u00f2 da quella del TB-303 in quanto presenta anche dei supporti per le interfacce MIDI e USB. In aggiunta va detto che se non si hanno le specifiche competenze tecniche, non \u00e8 molto semplice da montare, ma se ne possono facilmente trovare (tramite internet) di gi\u00e0 assemblate, sia nuove che usate. Infine, ancora pi\u00f9 recente della \"x0xbox\", \u00e8 la \"TT 303\" prodotta dalla Cyclone, che non solo a livello di componentistica interna ma anche a livello di aspetto esteriore, \u00e8 praticamente quasi identica al TB-303 originale, differendo soltanto per qualche indicazione sul pannello front per via del fatto di integrare il MIDI, trattandosi di strumento moderno.\nAnche il sintetizzatore virtuale \"Massive\" della Native Instrument contiene un filtro modellato su quello del TB-303, permettendo all'utente di creare suoni \"acidi\" molto simili al timbro originale Roland, ribadendo per\u00f2 che il miglior clone virtuale resta l\"'ABL\" della Audiorealism, oggi giunto alla seconda versione. Nel marzo del 2019 il sistema per \"affittare\" mensilmente una serie di plug-in della Roland chiamato Roland Cloud aggiunge il plug-in TB-303 Cloud che sfruttando la tecnologia ACV \u2013 Analog Circuit Behavior supera notevolmente di qualit\u00e0 sonora l'ABL della Audiorealism. Un\u2019altra interessante replica hardware \u00e8 il MAM MB33 Retro, completamente fabbricato in \"Germania\".\nMerita una citazione anche il \"MC-202 MicroComposer\" sempre della Roland, un sintetizzatore/sequencer analogico mono, distribuito nel 1983. Non pu\u00f2 essere considerato un vero e proprio clone del TB-303 ma vi \u00e8 comunque molto legato. \u00c8 simile anche al sintetizzatore \"SH-101\", provvisto di un oscillatore controllato in tensione con onde sia a dente di sega che quadre, ed un filtro di risonanza a -18db, il tutto in circuteria analogica.\nInfine a Marzo 2014 la stessa Roland riprende in mano la situazione e stupisce il mondo intero con la serie 'AIRA' in cui la TB-303 viene adeguatamente emulata in digitale (grazie alla nuova tecnologia Roland chiamata \"ACB\", Analog Circuit Behavior)e va detto, in maniera molto pi\u00f9 credibile rispetto al poco fortunato MC-303, aggiungendo inoltre un touch panel che semplifica la scrittura dei pattern e la performance in real time, pi\u00f9 varie innovazioni tra cui va menzionato almeno lo 'scatter', una sorta di multieffetto controllabile tramite il touchpad. Non a caso il nome TB-3, 'Touch Bassline'. Stavolta la Roland pare abbia fatto di nuovo centro, dato che parallelamente con lo stesso principio \u00e8 andata a rinnovare e riproporre le mitiche TR-808 e 909 in un'unica nuova e molto arricchita groovebox, la TR-8 e la pi\u00f9 aggiornata TR-8S. Stesso principio per il sintetizzatore SH-101, prima rimpiazzato dal Gaia e poi dal 'System-1 Plug Out Synthesizer', un virtual dal concetto innovativo capace di emulare varie circuiterie dei pi\u00f9 famosi (e costosi) suoi predecessori come per esempio lo storico 'System-100'.\nNell'autunno 2019, la tedesca Behringer presenta il clone TD3, sviluppato da un team italiano, disponibile in 3 colorazioni differenti (silver, blue, red) e dotato di interfaccia MIDI e USB.\nA differenza dell'originale, il filtro passabasso non ha una pendenza 18 db/ottava ma 24 db/ottava.La stessa Behringer ha poi rilasciato nell'estate del 2021 un ulteriore clone la Td 3 Mo (Modded Out) una versione modificata che in pratica clona la Tb 303 nella versione modificata Devilfish, la seguente modifica aggiungeva pi\u00fa variet\u00e0 al suono e riusciva a dare maggiori filtri sub armonici e risonanze era e rimane una delle mod pi\u00f9 ricercate dai produttori di Acid House,Acid Techno,Trance e Big Beat."}
{"id": "1793723", "revid": "287204", "url": "https://it.wikipedia.org/wiki?curid=1793723", "title": "Western Mass Pioneers", "text": "Il Western Mass Pioneers \u00e8 una societ\u00e0 calcistica statunitense con sede a Ludlow (Massachusetts). Il club, fondato nel 1998, milita nella United Soccer Leagues Second Division.\nI Pioneers giocano gli incontri casalinghi al Lusitano Stadium.\nOltre al team maschile esiste anche una compagine femminile, le Western Mass Lady Pioneers, che giocano nel campionato di W-League.\nStoria.\nI Pioneers hanno sempre militato nel terzo campionato statunitense per importanza, la USL Second Division (in passato nota anche come \"Pro League\" e \"Pro Select League\"). Dal 2010 si sono spostati nella quarta lega americana, la United Soccer Leagues Premier Development League.\nIn tre occasioni la squadra \u00e8 riuscita a vincere la regular season (1999, 2002, 2005), ma solo una volta ha trionfato in campionato: \u00e8 successo nel 1999, quando ha sconfitto in finale per 2-1 i South Jersey Barons.\nNel 2005, i Pioneers hanno raggiunto nuovamente la finale del campionato, ma in questo caso hanno perso per 5-4 (2-2) ai rigori contro i Charlotte Eagles."}
{"id": "1793724", "revid": "3115", "url": "https://it.wikipedia.org/wiki?curid=1793724", "title": "Toni Fertonani", "text": "\u00c8 stato titolare della cattedra di Estetica Contemporanea e di Storia dell\u2019Arte Contemporanea al Wernek College di Petr\u00f3polis e ha vissuto a Rio de Janeiro e a Garda in Italia.\nBiografia.\nTrasferitosi giovanissimo in Brasile, ritorn\u00f2 in Italia (a Bologna) per seguire gli studi artistici, al termine dei quali si dedic\u00f2 alla pittura ed alla critica su riviste specializzate. In quel periodo Fertonani frequent\u00f2 artisti quali Giorgio Morandi e Antonio Corazza, ma anche Pablo Neruda e Jorge Amado.\nNel 1954, dopo il matrimonio con la pittrice Maria Vittoria Baldesi, decise di rientrare in Brasile dove inizi\u00f2 a studiare le opere di muralisti quali Orozco Rivera e David Alfaro Siqueiros, abbracciando tale tecnica pittorica a partire dal 1960. In quegli anni Fertonani era considerato parte integrante della giovane avanguardia pittorica brasiliana, e di lui, sempre in quegli anni, scrisse anche L\u00facio Cardoso.\nArtista eclettico e dalla vita avventurosa, si occup\u00f2 anche di musica con Vin\u00edcius de Moraes durante la stagione che vide nascere la Bossa Nova, e di scrittura per il cinema collaborando con Ferdi Carneiro. Nel 1976 ritorn\u00f2 in Italia, trasferendosi a Garda dove risiedette fino al 2006, anno della sua morte. Da allora tuttavia continu\u00f2 la sua attivit\u00e0 artistica in tutta Europa, ed in particolar modo in Italia ed in Germania. Una sua opera, \"Donne con galle\", \u00e8 conservata alle \"Bayerische Staatsgem\u00e4ldesammlungen\", la Pinacoteca di Stato di Monaco di Baviera.\nMostre pubbliche.\nL'elenco delle principali mostre, esposizioni o realizzazioni di Fertonani in ordine cronologico:"}
{"id": "1793728", "revid": "767487", "url": "https://it.wikipedia.org/wiki?curid=1793728", "title": "Novecento (gruppo musicale)", "text": "I Novecento sono un gruppo musicale italiano di genere new wave, attivo negli anni ottanta e novanta e tornato in vetta alle classifiche nel 2008 con il singolo \"Cry\" dopo quasi un decennio di silenzio in cui la formazione si \u00e8 dedicata alla produzione di artisti internazionali.\nStoria.\nPrima fase: i primi anni e l'arrivo del successo (1979-1997).\nIl gruppo \u00e8 formato nel 1979 dai fratelli Pino, Lino e Rossana Nicolosi ai quali si aggiunge la cantante Dora Carofiglio, che successivamente diventer\u00e0 moglie di Lino. Nel 1981 debuttano col nome \u201cDivieto di sosta\u201d incidendo un EP che passa inosservato.\nI primi riconoscimenti arrivano durante i loro primi concerti nei club cittadini dove riescono a ricreare atmosfere internazionali durante l'esecuzione dei loro brani grazie ad arrangiamenti semplici e incisivi, lasciando trasparire le influenze new wave, soft rock, pop rock, jazz, funky di gruppi musicali new wave e cantanti come Al Jarreau, Stevie Wonder, Chaka Khan, Genesis e Pink Floyd.\nContemporaneamente allestiscono un proprio studio di registrazione, autoproducendo alcuni album la cui distribuzione viene poi affidata a importanti etichette italiane dell'epoca (Five Record, Baby Records, etc.) ed internazionali (WEA, Warner Music, ZTT, etc.).\nUsando diversi pseudonimi (Amnesie, Answering Service,) ed avvalendosi di varie collaborazioni, tra il 1983 e il 1990 producono numerosi brani che ottengono anche un buon successo commerciale.\nIl gruppo cambia definitivamente il proprio nome in \u201cNovecento\u201d e il primo successo arriva nel 1984: il singolo \"Movin' On\" spopola le classifiche italiane con quasi 100.000 copie vendute e la vincita del premio \"Miglior rivelazione\" assegnato dalla trasmissione televisiva Azzurro '84. Alla fine dello stesso anno esce il singolo \"The Only One\" e il loro primo album: \"Novecento\".\nNel 1986 il singolo \"Excessive Love\" viene adottato come jingle per la pubblicit\u00e0 televisiva di una famosa marca di yogurt: questo evento spalanca ai Novecento le porte della produzione degli spot pubblicitari, con molte richieste di produzione di brani originali. Ma il 1986 \u00e8 anche l'anno del loro secondo album: \"Dreamland\".\nIniziano le partecipazioni stabili a importanti trasmissioni televisive (come il \"Festivalbar\") e radiofoniche, si susseguono tourn\u00e9e (prevalentemente estive), video di successo e la produzione di altri album.\nNel 1994, collaborano artisticamente con la cantautrice Giuni Russo, alla registrazione del nuovo album di inediti Se fossi pi\u00f9 simpatica sarei meno antipatica, in particolare presso lo studio di registrazione Nicolosi, viene registrato il singolo \"Se fossi pi\u00f9 simpatica sarei meno antipatica\" e \"Il vento folle\", mentre il mixaggio viene affidato a Lino Nicolosi. Dalla collaborazione con la Russo, verranno ricantati e riarrangiati alcuni dei pi\u00f9 famosi brani, che verranno successivamente inclusi nella raccolta I miei successi (2000).\nLa seconda svolta arriva nel 1995: portati alla ribalta anche all'estero dalla Five Record, i Novecento chiudono un contratto con la ZTT, una tra le pi\u00f9 prestigiose case discografiche anglosassoni distribuita dalla Warner Music e, successivamente, con la prestigiosa etichetta statunitense Atlantic.\nIl 1997 segna la fine della prima fase artistica dei Novecento: esce l'album \"C'\u00e8 un mondo che\" (l'unico con testi in italiano) ed inizia la loro fase di produttori.\nSeconda fase: un nuovo inizio (1998-2002).\nNel 1998 aprono un nuovo studio di registrazione a San Giuliano Milanese, citt\u00e0 dove risiedono. Questa seconda fase vede i Novecento avvicinarsi molto alla musica jazz: iniziano a produrre artisti internazionali provenienti dal soul e dal funk interessandosi anche degli arrangiamenti.\nProducono per Billy Preston l'album \"You and I\" che li vede anche come musicisti e arrangiatori. Segue l'album \"Collection\" per Osibisa e \"The Best\" per i Delegation. Nel 2001 \u00e8 la volta di \"Drum'n Voice\" del batterista Billy Cobham: l'album riscuote un enorme successo, tanto da venire distribuito a livello internazionale da ben 24 consorelle della Sony.\nIn quegli anni nasce ufficialmente la Nicolosi Productions, che nel corso degli anni si aggiudica produzioni internazionali quali \"Live Takes\" di Toots Thielemans, \"In Harmony's Way\" di Jeff Berlin, \"The Things I See\" di Gary Husband.\nNel maggio 2003 esce in Italia l'album \"Dreams of Peace\". Lo stesso album uscir\u00e0 poco dopo negli Stati Uniti a nome di Novecento Feat. Stanley Jordan, raggiungendo i vertici delle classifiche statunitensi e posizionandosi al primo posto di Radio CD 101,9 di New York.\nQuesto periodo di successi si conclude con il loro album \"Featuring\" dove i Novecento ripropongono con arrangiamenti soul e jazz molte canzoni degli album prodotti e arrangiati in quegli anni.\nTerza fase: il ritorno come band (dal 2008).\nNella primavera del 2008 esce il singolo \"Cry\" che scala la vetta della classifica italiana dei singoli e diventa in pochi giorni il brano pi\u00f9 scaricato da iTunes. Segue a pochi mesi di distanza \"Stop the time\", altro singolo di successo, entrambi anticipatori dell'album \"Secret\".\nContinua tuttavia il loro impegno nella produzione di altri artisti: nel 2010 producono \"Drum'n'voice 3\" di Billy Cobham, album che vede la partecipazione di numerosi ospiti internazionali come Chaka Khan, Gino Vannelli, George Duke, Bob Mintzer, Alex Acu\u00f1a, John Scofield e Brian Auger. Sempre nel 2010 scrivono e producono l'album di Eumir Deodato, con ospiti come Al Jarreau, Paco Sery, John Tropea, London Beat, Airto Moreira. Nel 2011, lanciano il singolo \"Double Face\" di Eumir Deodato &amp; AL Jarreau. L'album ed il singolo escono in UK, USA, Germania, Austria, Svizzera, e vengono esportati il tutto il resto del mondo. I Novecento, oltre ad essere produttori dell'album, sono anche ospiti con Al Jarreau, nel brano \"I Want You More\" che viene pubblicato insieme al videoclip.\nNel giugno del 2014 i Novecento pubblicano un album di inediti intitolato \"A New Day\" che celebra i trent'anni di carriera del gruppo.\nNel 2016 pubblicano il quarto album di Billy Cobham, prodotto da Pino Nicolosi e Lino Nicolosi con super ospiti come Brian Auger, Frank Gambale, Stanley Jordan, Eumir Deodato e Gregg Kofi Brown."}
{"id": "1793731", "revid": "137928", "url": "https://it.wikipedia.org/wiki?curid=1793731", "title": "Milioni di colori", "text": ""}
{"id": "1793734", "revid": "124803582", "url": "https://it.wikipedia.org/wiki?curid=1793734", "title": "Night Eternal", "text": "Night Eternal \u00e8 l'ottavo album in studio della band gothic metal portoghese Moonspell. \u00c8 stato pubblicato il 16 maggio 2008 in Europa e il 10 giugno 2008 nel Nord America, sebbene le tracce fossero gi\u00e0 disponibili su internet dal 24 aprile 2008.\nLa copertina dell'album \u00e8 stata disegnata dall'artista Seth Siro Anton."}
{"id": "1793736", "revid": "104458", "url": "https://it.wikipedia.org/wiki?curid=1793736", "title": "Grutungi", "text": "I Grutungi, o Greutungi, furono un popolo gotico che abit\u00f2 le steppe del Mar Nero, tra il III e il IV secolo. Ebbero stretti contatti con i Tervingi, altra trib\u00f9 gotica che popolava la riva occidentale del Nistro. Secondo alcuni studiosi sono lo stesso popolo che diventer\u00e0 famoso con il nome di Ostrogoti.\nEtnonimo.\n\"Grutungi\" potrebbe significare \"abitanti della steppa\" o \"popolo delle coste ciottolose\". La radice \"greut\"- si rif\u00e0 probabilmente al termine antico inglese \"greot\", che significa \"ghiaia, terra\". Questa teoria \u00e8 supportata dalla prova che in passato venivano usato descrittori geografici per indicare le popolazioni che vivevano a nord del Mar Nero, sia prima che dopo gli insediamenti gotici, e dalla mancanza di uso della coppia Tervingi-Grutungi prima della fine del III secolo. \u00c8 anche possibile che il nome \"Grutungi\" abbia origini pre-pontiche scandinave. Potrebbe significare \"popolo della roccia\", usato per distinguere gli Ostrogoti dai Geati (nell'odierna Svezia). Giordane fa riferimento ad una \"Evagreotingi\" (isola dei Grutungi) in Scandza, ma potrebbe trattarsi di una semplice leggenda. \u00c8 stata anche avanzata l'ipotesi che il nome potrebbe riferirsi ad alcuni luoghi polacchi, ma sono state portate poche prove a sostegno di questa idea.\nStoria.\nGiordane, storico della met\u00e0 del VI secolo, identifica i Grutungi del IV secolo con gli Ostrogoti del V-VI secolo. Giordane descrive anche un grande regno grutunge alla fine del IV secolo, ma Ammiano Marcellino, storico della fine del IV secolo, non ne parla. Numerosi storici moderni, tra cui Peter Heather e Michael Kulikowski, dubitano che fosse molto esteso, ed avanzano l'ipotesi di uno o pi\u00f9 piccoli regni.\nSociet\u00e0.\nPer periodo storico e per area geografica i Grutungi, assieme ai loro vicini Tervingi, vengono fatti corrispondere alla cultura di Chernyakhov.\nInsediamenti.\nGli insediamenti Chernyakhov sono gruppi aperti situati nelle vallate percorse da fiumi. Tra le abitazioni si riconoscono case seminterrate e case di superficie. Il pi\u00f9 grande insediamento conosciuto, Budesty, copre 35 ettari. Molti villaggi sono privi di fortificazioni.\nPratiche funerarie.\nI cimiteri Chernyakhov comprendono cremazione e sepoltura; in questo secondo caso la testa del defunto veniva fatta puntare a nord. Alcune tombe sono state lasciate vuote. Tra i beni sepolti con i defunti ci sono vasellami, pettini di osso ed arnesi in ferro; quasi mai sono state trovate armi tra questi oggetti.\nRelazione con gli Ostrogoti.\nLa divisione dei Goti viene attestata la prima volta nel 291. La prima citazione dei Grutungi si ha in uno scritto di Ammiano Marcellino non precedente al 392, probabilmente successivo al 395. Egli bas\u00f2 la sua descrizione sulle parole di un capo Tervinge del 376. Gli Ostrogoti vengono citati la prima volta in un documento del settembre 392 di Milano. Claudiano li cita assieme ai Grutungi che abitavano la Frigia. Secondo Herwig Wolfram le fonti primarie parlavano di Tervingi/Grutungi o di Vesi/Ostrogoti senza mai mischiare le coppie. I quattro nomi venivano usati contemporaneamente, ma sempre rispettando le coppie, come in \"Gruthungi, Austrogothi, Tervingi, Visi\".\nHerwig Wolfram e Thomas Burns concludono che il termine \"Grutungi\" era un identificativo geografico usato dai Tervingi per descrivere un popolo che si autodefiniva come Ostrogoti. Questa terminologia spar\u00ec dopo che i Goti vennero fatti scappare dall'invasione unnica. A suo supporto, Wolfram cita Zosimo che parla di un gruppo di Scizi a nord del Danubio chiamati \"Grutungi\" dai barbari dell'Ister. Wolfram conclude che questo popolo erano i Tervingi rimasti dopo la conquista degli Unni. Secondo questa concezione Grutungi ed Ostrogoti furono pi\u00f9 o meno lo stesso popolo.\nChe i Grutungi fossero gli Ostrogoti era anche il parere di Giordane Egli identific\u00f2 i re Ostrogoti da Teodorico il Grande a Teodato come gli eredi del re grutunge Ermanarico. Questa interpretazione, nonostante sia condivisa da molti odierni studiosi, non \u00e8 universalmente condivisa. La nomenclatura di Grutungi e Tervingi cadde in disuso poco dopo il 400. In generale, la terminologia di una trib\u00f9 gotica divisa dagli altri scomparve gradatamente dopo l'assorbimento fatto dall'Impero romano."}
{"id": "1793738", "revid": "110157", "url": "https://it.wikipedia.org/wiki?curid=1793738", "title": "Chiesa di Santa Maria (Sperlonga)", "text": "La chiesa di Santa Maria di Sperlonga \u00e8 sita nel centro storico di Sperlonga (provincia di Latina). \nLa chiesa di Santa Maria di Sperloca (detta localmente anche di Sancta Mariae de Sperlonche) \u00e8 la chiesa pi\u00f9 arcaica di Sperlonca.\nDopo un lungo periodo di chiusura \u00e8 stata completamente restaurata ed \u00e8 attualmente usata come sede di eventi culturali e di spettacoli.\nUn documento del 1135 del \"Codex Caietanus\" (cio\u00e8 il codice di Gaeta o dei Caetani) attesta la chiesa gi\u00e0 esistente nel XII secolo fra i pi\u00f9 importanti luoghi di culto della zona circostante fra Terracina, Fondi e Gaeta.\nL'interno \u00e8 a due navate con ampliamenti successivi.\nPresso l'altare maggiore \u00e8 una tela raffigurante l'Assunta e un coro a volta.\nLa cappella del presepe risale al Settecento.\nIn fondo a destra alla navata centrale vi \u00e8 una statua di scuola napoletana.\nNelle cappelle della navata laterale vi sono degli affreschi del XII secolo."}
{"id": "1793739", "revid": "1573940", "url": "https://it.wikipedia.org/wiki?curid=1793739", "title": "Corydoras sodalis", "text": "Corydoras sodalis \u00e8 un pesce d'acqua dolce appartenente alla famiglia Callichthyidae. \nDistribuzione e habitat.\nProviene dal Per\u00f9 e dal Brasile (locus typicus: Rio Yavari, nella Provincia di Loreto).\nDescrizione.\nPresenta un corpo compresso sui lati e sull'addome che raggiunge la lunghezza massima di 4,9 cm. La colorazione \u00e8 formata da un reticolo grigiastro su sfondo pallido, talvolta rosato. Possono essere presenti macchie scure sulle pinne, anche sulla pinna dorsale, ma mai ampie. Questa caratteristica ne permette la distinzione da \"Corydoras reticulatus\".\nBiologia.\nComportamento.\nSpesso forma piccoli gruppi e trascorre la maggior parte del suo tempo sul fondo.\nAlimentazione.\nHa dieta onnivora.\nAcquariofilia.\nPu\u00f2 essere allevato in acquario, dove si riproduce."}
{"id": "1793742", "revid": "767487", "url": "https://it.wikipedia.org/wiki?curid=1793742", "title": "Oriente (comarca)", "text": "La comarca de Oriente \u00e8 una delle otto comarche delle Asturie.\nComposizione.\nSi compone di 14 comuni:"}
{"id": "1793746", "revid": "2184720", "url": "https://it.wikipedia.org/wiki?curid=1793746", "title": "Upside Down (Jack Johnson)", "text": "Upside Down \u00e8 un singolo del cantautore statunitense Jack Johnson, pubblicato il 24 febbraio 2006 come primo estratto dalla colonna sonora \"Sing-A-Longs and Lullabies for the Film Curious George\".\nIl brano \u00e8 la colonna sonora del film \"Curioso come George\" e nel videoclip ci sono varie scene tratte dal film.\nSuccesso commerciale.\nIl singolo ha raggiunto la posizione #38 della Billboard Hot 100 ed \u00e8 attualmente l'unico singolo del cantante ad essere entrato nella top 40. Inoltre ha avuto un buon successo in vari paesi in Europa."}
{"id": "1793749", "revid": "31886", "url": "https://it.wikipedia.org/wiki?curid=1793749", "title": "Fiat 470", "text": "Il Fiat 470 \u00e8 un modello di autobus prodotto a partire dal 1979 dalla Fiat Veicoli Industriali, poco dopo essere passata alla nuova denominazione sociale di Iveco.\nMarchiato ancora come \"FIAT\", \u00e8 esistito in 3 versioni: urbana, suburbana (denominata Fiat 570) e interurbana da corto raggio (denominata Fiat 670).\nContesto.\nVerso la met\u00e0 degli anni '70, la produzione del settore autobus urbani Fiat poteva contare su due modelli: il 421, studiato a inizio decennio come veicolo di punta per le grandi flotte (poi rivelatosi di scarso successo commerciale), e il Fiat 418, che sebbene fosse commercializzato con successo da oltre 8 anni, era concettualmente molto obsoleto: discendeva, meccanicamente ed esteticamente, dal Fiat 410 progettato addirittura nei primi anni '60. Urgeva dunque la realizzazione di un modello completamente nuovo, che potesse rispondere alle mutate esigenze delle aziende delle grandi citt\u00e0, ma che potesse essere utilizzato con profitto anche da aziende medio-piccole.\n\u00c8 stato sostituito dall'Iveco Effeuno, prodotto a partire dal 1984, anche se gli ultimi esemplari di 470 sono stati consegnati nel 1986.\nTecnica.\nIl Fiat 470/570/670 montava il motore FIAT 8220.10 con 6 cilindri in linea, erogante 203 cavalli e posto in posizione orizzontale posteriore. Si trattava di una soluzione particolare, in quanto fino ad allora il motore era posto in posizione anteriore o centrale. Tutti i 470/570/670 prodotti erano alimentati a gasolio; solo la Socimi ne allest\u00ec una versione filoviaria basata sul telaio 2470.12.\nOltre alla versione originale (assemblata negli stabilimenti Fiat di Cameri), molti carrozzieri italiani hanno realizzato versioni del 470/570/670 che potessero adattarsi alle esigenze delle singole aziende. Tra i carrozzieri che hanno interpretato questo modello vi sono la Macchi, la Socimi, la Portesi e la Minerva.\nVersioni.\nIn dettaglio le versioni prodotte:"}
{"id": "1793752", "revid": "287204", "url": "https://it.wikipedia.org/wiki?curid=1793752", "title": "Tour della Nazionale di rugby a 15 di Samoa 2004-2007", "text": "Nel periodo tra le edizioni della Coppa del Mondo di rugby del 2004 e del 2007, la nazionale di rugby XV di Samoa si \u00e8 recata varie volte in tour oltremare. L'attivit\u00e0 si \u00e8 per\u00f2 alternata con quella dei Pacific Islanders.\n2005 in Europa ed Argentina.\nNel 2005 le Samoa si recano in Europa, dove mettono alle corde la Scozia, prima di conquistare una prestigiosa vittoria con l'Argentina (facilitata dall'assenza dei \"pumas \" impegnati nei campionati di club europei).\nSenza storia invece il match con l'Inghilterra\n2007 in Sudafrica.\nImpegnata principalmente nel Sei Nazioni del Pacifico, Samoa incontra solo il Sudafrica in amichevole. La sconfitta \u00e8 pi\u00f9 pesante di quanto i valori in campo abbiano mostrato.\n2007 in Inghilterra.\nTour finale di rifinitura per la Coppa del Mondo"}
{"id": "1793762", "revid": "184755", "url": "https://it.wikipedia.org/wiki?curid=1793762", "title": "Incontri internazionali di rugby a 15 di fine anno 2005", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud si recano in tour in Europa.\nIl risultato clamoroso \u00e8 il grande slam della che supera tutte le squadre britanniche. Solo nel 1978 aveva conquistato un risultato analogo\nLe Potenze Australi.\n * Nuova Zelanda nelle Isole Britanniche : storico Grande Slam per la Nuova Zelanda. Gli All Blacks vincono tutte e quattro le sfide con le nazionali britanniche. L'impresa era riuscita una sola volta nel 1978 (nel 1924, gli Invincibili, non avevano giocato contro la Scozia). \n \nLe Americane.\n \nLe Polinesiane.\nFigi sfiora il successo clamoroso contro il Galles. mai una nazionale delle \"Home Unions\" aveva sino ad ora rischiato questa umiliazione. (Evento che succeder\u00e0 invece proprio al Galles ai mondiali del 2007), Solo un drop salva i Galles all'ultimo minuto."}
{"id": "1793765", "revid": "15756", "url": "https://it.wikipedia.org/wiki?curid=1793765", "title": "Angelo Puccinelli", "text": "Biografia.\nFu pittore di formazione senese, attivo fra il 1365 ed il 1407.\nAlcune sue opere, in prevalenza pale d'altare, sono esposte presso la Pinacoteca Nazionale di Siena, la Pieve di San Niccol\u00f2 a Varano in provincia di Massa, la Villa Guinigi di Lucca e al Mus\u00e9e du Petit Palais ad Avignone in Francia.\nAltre opere conservate al Lindenau-Museum di Altenburg, al Getty Museum di Los Angeles, al Museo civico di Montepulciano e nella chiesa di San Francesco a Pescia sono tuttora oggetto di discussione fra i critici per quanto riguarda la loro definitiva attribuzione."}
{"id": "1793768", "revid": "363629", "url": "https://it.wikipedia.org/wiki?curid=1793768", "title": "Ras Naqura", "text": ""}
{"id": "1793770", "revid": "287204", "url": "https://it.wikipedia.org/wiki?curid=1793770", "title": "Gran Premio del Canada 1978", "text": "Il Gran Premio del Canada 1978 \u00e8 stata la sedicesima, e ultima, prova della stagione 1978 del Campionato mondiale di Formula 1. Si \u00e8 corsa domenica 8 ottobre 1978 sul Circuito di Montr\u00e9al. La gara \u00e8 stata vinta dal canadese Gilles Villeneuve su Ferrari; per il vincitore si tratt\u00f2 del primo successo in carriera. Ha preceduto sul traguardo il sudafricano Jody Scheckter su Wolf-Ford Cosworth e l'argentino Carlos Reutemann anch'egli su Ferrari.\nVigilia.\nSviluppi futuri.\nClay Regazzoni annunci\u00f2 in questo fine settimana il suo passaggio alla Williams per la stagione 1979. Frank Williams afferm\u00f2 che la sua scelta era ricaduta su Regazzoni in luogo della sua esperienza; il costruttore inglese aveva infatti scartato Bruno Giacomelli perch\u00e9 ritenuto troppo giovane e inesperto. Anche Mario Andretti annunci\u00f2 di avere rinnovato il suo contratto con la Lotus fino al 1981.\nAspetti tecnici.\nPer il 1978 il Gran Premio venne spostato dalla tradizionale sede di Mosport Park al circuito di Montr\u00e9al, sull'Isola di N\u00f4tre Dame sul fiume San Lorenzo. La scelta ricadde su questo impianto, e costato circa due miliardi di dollari, dopo aver esaminato otto zone differenti di Montreal. La pista, che in origine doveva essere simile a un ovale, venne poi modificata aggiungendo delle \"chicane\" per abbassare la velocit\u00e0 media. Il disegno attir\u00f2 le critiche di parecchi piloti, tra cui Clay Regazzoni, che la defin\u00ec un tracciato adatto per i kart. Al suo contrario Gilles Villeneuve lod\u00f2 il tracciato. Qualcuno propose di dedicare il tracciato al pilota canadese, che per\u00f2 rifiut\u00f2 l'omaggio. Il tracciato gli sar\u00e0 dedicato solo dopo il decesso, avvenuto nel 1982.\nLa Wolf affid\u00f2 a Bobby Rahal la WR1.\nAspetti sportivi.\nIl Gran Premio venne anticipato a domenica 8 ottobre, dalla precedente data di luned\u00ec 9 ottobre, per ragioni televisive. Il 9 ottobre era stato scelto inizialmente in quanto in Canada era il \"Giorno del Ringraziamento\".\nRiccardo Patrese torn\u00f2 in pista dopo la gara di squalifica comminatagli dai suoi colleghi, anche dopo aver mostrato alcune foto che lo scagionarono dall'essere il principale colpevole della morte di Ronnie Peterson a Monza. La commissione dei piloti aveva comunque rimproverato al padovano lo stile di guida troppo aggressivo da lui tenuto durante tutto il campionato. Non venne confermato Brett Lunger all'Ensign, mentre Nelson Piquet venne schierato sulla terza Brabham ufficiale.\nQuesto fu l'ultimo gran premio al quale partecip\u00f2 la Surtees, che aveva esordito nel Gran Premio di Gran Bretagna 1970, con lo stesso John Surtees alla guida. In nove stagioni aveva ottenuto 2 podi, tre giri veloci e 53 punti. Il miglior risultato era stato il secondo posto di Mike Hailwood nel Gran Premio d'Italia 1972. Surtees aveva vinto l'International Gold Cup 1970 e 1971, gare non valide per il campionato.\nSi decise di limitare a 22 il numero dei piloti ammessi, conto i 26 iniziali, per ragioni di sicurezza; essendoci ben 28 iscritti per\u00f2 sarebbero state necessarie le prequalifiche che per\u00f2 non vennero disputate, in quanto si decise di ammettere tutti gli iscritti alle qualifiche.\nQualifiche.\nResoconto.\nDurante le prime prove, svoltesi sotto la pioggia, le Ferrari di Carlos Reutemann e Gilles Villeneuve fecero registrare i parziali migliori, sfruttando anche le gomme da pioggia messe a disposizione dalla Michelin, monopolizzando la prima fila. Terzo, e staccato a pi\u00f9 di un secondo dal pilota argentino, fin\u00ec Mario Andretti, seguito da Stuck. Molto indietro terminarono Niki Lauda e John Watson, con l'austriaco che evidenzi\u00f2 difficolt\u00e0 nel guidare con pista bagnata, e si ritrov\u00f2 al penultimo posto e virtualmente fuori dallo schieramento di partenza.\nNella sessione del sabato pomeriggio, con la pista che venne asciugata da un freddo vento, dopo che anche la sessione mattutina era stata condizionata dalla pioggia, la pole position venne conquistata dalla Lotus (che cos\u00ec affiancava, nel numero di \"pole\" totali, la Ferrari a quota 87) di Jean-Pierre Jarier, che precedette Jody Scheckter, Gilles Villeneuve e John Watson; Andretti, dominatore della stagione, non and\u00f2 oltre il nono posto. Non si qualificarono, tra gli altri, Clay Regazzoni, Beppe Gabbiani e Arturo Merzario. La griglia si decise negli ultimi minuti, a causa delle condizioni della pista, che miglioravano col tempo. Jarier conquist\u00f2 la terza e ultima partenza al palo in carriera, dopo le due conquistate a inizio stagione con la Shadow. Fu la prima e unica \"pole\" conquistata da una vettura col numero 55.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nLa gara inizi\u00f2 con cielo variabile e una temperatura prossima a 5 gradi (facendo di esso il GP con la temperatura pi\u00f9 bassa di sempre, rilevato alla partenza). Al via Jean-Pierre Jarier part\u00ec bene, precedendo Jody Scheckter e Alan Jones. Nelle prime fasi Hans-Joachim Stuck sbagli\u00f2 il tempo della frenata alla prima staccata: l'incidente elimin\u00f2, oltre il tedesco, anche Emerson Fittipaldi. Jones pass\u00f2 Scheckter al termine del primo giro. Dietro vi era il pilota di casa Villeneuve, poi John Watson, Mario Andretti e Patrick Depailler.\nAl sesto giro Andretti tent\u00f2 di passare Watson ma i due si toccarono: Watson fu costretto al ritiro per la rottura di una sospensione, mentre Andretti si gir\u00f2 e perse innumerevoli posizioni, retrocedendo al diciassettesimo posto. Nello stesso giro fu costretto al ritiro anche Niki Lauda (ottavo), per un guasto ai freni. Depailler e Reutemann entrarono in zona punti.\nAlan Jones sub\u00ec una foratura lenta che consent\u00ec il sorpasso a Scheckter e Villeneuve; Depailler si ferm\u00f2 poco dopo a sostituire le gomme. Al venticinquesimo giro Villeneuve super\u00f2 Scheckter. Ora la classifica vedeva in testa Jarier, seguito da Gilles Villeneuve, Jody Scheckter, Alan Jones, Carlos Reutemann, Riccardo Patrese e Derek Daly. L'australiano della Williams fu poi costretto ai box, finendo nelle parti pi\u00f9 arretrate della graduatoria.\nJean-Pierre Jarier conduceva con un buon margine, mentre nelle retrovie si faceva largo Depailler che, in pochi giri, passava dal tredicesimo al sesto posto.\nLa gara del transalpino della Lotus termin\u00f2 a 20 giri dal termine, quando fu costretto al ritiro per una mancanza d'olio che mise fuori uso l'impianto frenante. Gilles Villeneuve conquist\u00f2 cos\u00ec la vetta della gara, che non abbandon\u00f2 pi\u00f9, pur con delle difficolt\u00e0 nella tenuta di strada negli ultimi passaggi. Fu cos\u00ec la sua prima vittoria, la prima per un pilota canadese in Formula 1. Il pilota della Scuderia Ferrari precedette Jody Scheckter, Carlos Reutemann, Riccardo Patrese, Patrick Depailler e Derek Daly, per la prima volta a punti. Furono i primi punti iridati per un pilota irlandese.\nPer la prima e unica volta nella storia della Formula 1, Gilles Villeneuve, in luogo del tradizionale champagne, stapp\u00f2 sul podio una bottiglia di birra Labatt (marca che era tra i suoi sponsor principali).\nRisultati.\nI risultati del gran premio furono i seguenti:"}
{"id": "1793775", "revid": "46291", "url": "https://it.wikipedia.org/wiki?curid=1793775", "title": "Enkianthus campanulatus", "text": "Enkianthus campanulatus (in inglese \"Red-veined Enkianthus\") \u00e8 un arbusto appartenente alla famiglia delle Ericaceae.\nDescrizione.\n\u00c8 la specie pi\u00f9 resistente di \"Enkianthus\". Ha portamento arbustivo, stretto e verticale, con fogliame deciduo lucido di colore verde brillante, che vira al colore rame brillante/rosso aranciato in autunno. \nL'altezza ed il diametro che pu\u00f2 raggiungere sono entrambi di 4 m.Le foglie sono caduche, da ovali ed ellittiche, riunite in verticilli all'estremit\u00e0 dei rami.\nIn primavera, offre una profusione di piccoli fiori a forma di campanula, di colore bianco crema con venature rosse, riuniti in infiorescenze pendule.\nDistribuzione e habitat.\n\u00c8 originario dei boschi montani del Giappone.\nHa bisogno di luce solare diretta, buona umidit\u00e0 del suolo e terreno acido. \u00c8 molto rustico e pu\u00f2 tollerare una temperatura di -15\u00a0\u00b0C.\nLa pianta fu importata in Inghilterra da Charles Maries, che in quel periodo si trovava in Giappone alla ricerca di piante per conto dei Vivai Veitch.\nL'arbusto pu\u00f2 superare le aspettative di crescita in altezza nelle giuste condizioni, come a Gravetye Manor, di propriet\u00e0 di William Robinson, dove un paio di essi furono piantati attorno all'anno 1900 ed hanno raggiunto circa 5 m.\nColtivazione.\nRequisiti per la coltivazione.\nEsposizione: da pieno sole a parzialmente ombreggiato\nDistanza: mantenere 1,2 - 1,5 m di distanza tra di loro\nAltezza x larghezza medie: 3,3 m di altezza x 1,7 m di larghezza\nFertilizzazione: fertilizzare in primavera, subito prima della ripresa primaverile\nResistenza al freddo: tollera il freddo fino a circa -29\u00a0\u00b0C\nUso dell'acqua: mantenere il suolo omogeneamente umido. Preferisce suoli acidi e ben drenati."}
{"id": "1793776", "revid": "110157", "url": "https://it.wikipedia.org/wiki?curid=1793776", "title": "If I Had Eyes", "text": "If I Had Eyes \u00e8 il primo singolo ad essere estratto dall'album dell'artista hawaiano Jack Johnson \"Sleep Through the Static\". \u00c8 stato pubblicato su iTunes l'11 dicembre 2007."}
{"id": "1793782", "revid": "124123", "url": "https://it.wikipedia.org/wiki?curid=1793782", "title": "Paolo De Crescenzo", "text": "Cresciuto nella Canottieri Napoli sotto la guida del Federico Dennerlein, esord\u00ec in prima squadra nel 1965, iniziando la sua militanza in quel gruppo che domin\u00f2 l'Italia della pallanuoto negli anni settanta, vincendo 4 scudetti e la Coppa dei Campioni. \u00c8 morto il 2 giugno 2017 in seguito ad un male incurabile nella sua casa di Varcaturo, frazione del Comune di Giugliano in Campania. Era il fratello del famoso ex pallanuotista Massimo De Crescenzo\nCarriera da allenatore.\nNel 1983 arriva sulla panchina del Posillipo a soli 33 anni e conquista subito le simpatie dell'ambiente. La storia sportiva di De Crescenzo da quel punto ha un'impennata esponenziale: 9 scudetti, 2 Coppe delle Coppe, 2 Coppe Italia e soprattutto 2 Coppe dei Campioni oltre che la Supercoppa Europea, vinti fino al 2002 (tranne una breve parentesi fra il 1988 ed il 1990) lo rendono uno degli allenatori pi\u00f9 titolati della pallanuoto italiana. Nel biennio 2003-05 ha anche guidato la Nazionale prima di ritornare per un altro biennio al suo amato Posillipo, ritirandosi poi definitivamente nel 2007.\nNell'estate 2013 viene contattato dall'Acquachiara Napoli e accetta l'incarico di guidarla nel massimo campionato italiano e nella prima avventura in Champions League della giovanissima formazione campana."}
{"id": "1793783", "revid": "6923", "url": "https://it.wikipedia.org/wiki?curid=1793783", "title": "Extasy Records", "text": "Extasy Records \u00e8 una etichetta discografica indipendente Visual kei fondata nell'aprile del 1986 da Yoshiki Hayashi, cofondatore della band X Japan (inizialmente chiamati \"X\"). \nLa prima pubblicazione dell'etichetta fu quindi il singolo degli X Japan \"Orgasm\" seguito dall'album di debutto Vanishing Vision del 1988.\nGli anni seguenti firmarono con l'etichetta altre band (tra cui Glay, Luna Sea, con il quale produssero le loro prime registrazioni. Extasy Records ha anche supportato una serie di eventi, chiamati Extasy Summit Festivals, al fine di promuovere le proprie band.\nNel settembre del 2007 Yoshiki ha annunciato l'uscita della colonna sonora del film hollywoodiano \"Catacombs\" sotto etichetta Extasy Records International. \nLa colonna sonora include brani delle band Violet UK e zilch."}
{"id": "1793784", "revid": "16380420", "url": "https://it.wikipedia.org/wiki?curid=1793784", "title": "Enkiantus campanulato", "text": ""}
{"id": "1793785", "revid": "767487", "url": "https://it.wikipedia.org/wiki?curid=1793785", "title": "Lu\u00eds Dialisson de Souza Alves", "text": ""}
{"id": "1793791", "revid": "6923", "url": "https://it.wikipedia.org/wiki?curid=1793791", "title": "Comarca di Oviedo", "text": "La comarca di Oviedo \u00e8 una delle otto comarche delle Asturie. Il capoluogo \u00e8 Oviedo.\nComposizione.\nSi compone di 21 comuni:"}
{"id": "1793792", "revid": "1543377", "url": "https://it.wikipedia.org/wiki?curid=1793792", "title": "Hope (Jack Johnson)", "text": "Hope \u00e8 il secondo singolo estratto dall'album \"Sleep Through the Static\" dell'artista hawaiano Jack Johnson. \u00c8 stato pubblicato il 14 aprile 2008."}
{"id": "1793793", "revid": "305330", "url": "https://it.wikipedia.org/wiki?curid=1793793", "title": "Modello copernicano", "text": ""}
{"id": "1793800", "revid": "3829", "url": "https://it.wikipedia.org/wiki?curid=1793800", "title": "Lingua del s\u00ec", "text": ""}
{"id": "1793801", "revid": "287204", "url": "https://it.wikipedia.org/wiki?curid=1793801", "title": "European Champions Tournament 1997-1998", "text": "Il dodicesimo European Champions Tournament fu giocato dal 7 aprile al 12 aprile 1998 a Talavera de la Reina, in Spagna, presso il \"Pabellon Munitipal 1\u00ba de Mayo\", vi parteciparono sei formazioni rappresentanti Russia, Repubblica Ceca, Spagna, Italia, Belgio e Croazia.\nLa manifestazione continentale vide la vittoria dei padroni di casa del CLM Talavera che in finale sconfisse 5-4 ai calci di rigore i campioni uscenti della MFK Dina Moskva, si tratta della seconda finale consecutiva finita ai rigori, che riport\u00f2 di nuovo in cima all'Europa le formazioni spagnole dopo l'ultima vittoria del Marsanz nel 1994."}
{"id": "1793802", "revid": "16380526", "url": "https://it.wikipedia.org/wiki?curid=1793802", "title": "Tritomodon campanulatus", "text": ""}
{"id": "1793803", "revid": "1544245", "url": "https://it.wikipedia.org/wiki?curid=1793803", "title": "Temsa Opalin", "text": "Il TemSa Opalin \u00e8 un modello di autobus prodotto dalla industria turca TemSa e destinato al mercato europeo.\nL'Opalin \u00e8 un modello di autobus di tipo medio prodotto nelle lunghezze di 8 e 9 metri e possiede un allestimento di tipo Gran Turismo.\nL'Opalin \u00e8 equipaggiato da un motore MAN posizionato centralmente ed \u00e8 costruito su telaio autoportante.\nL'Opalin non ha avuto molta diffusione in Italia dove \u00e8 presente solo in qualche esemplare per conto di ditte private, ma ha avuto discreto successo nell'Europa dell'Est."}
{"id": "1793807", "revid": "599013", "url": "https://it.wikipedia.org/wiki?curid=1793807", "title": "Dulee Johnson", "text": "Carriera.\nFiglio dell'ex calciatore e allenatore liberiano Josiah Johnson, Dulee \u00e8 approdato in Svezia dopo aver disputato la Gothia Cup, iniziando la sua avventura nel 1998 al Floda che all'epoca militava addirittura nella quinta serie svedese.\nNel 2001 si \u00e8 trasferito all'H\u00e4cken, e nello stesso anno \u00e8 stato inserito nella lista dei 100 migliori prospetti mondiali stilata da Don Bal\u00f3n. Nel 2002 ha giocato la Coppa d'Africa con la Liberia insieme all'ex Pallone d'oro George Weah, quest'ultimo alle sue ultime apparizioni in Nazionale.\nNel 2006 \u00e8 stato chiamato a sostituire Derek Boateng all'AIK, tuttavia nel luglio 2008 \u00e8 stato ceduto al Maccabi Tel Aviv prima di essere riacquistato l'anno seguente. Nel 2009 con l'AIK ha vinto lo scudetto svedese: nell'ultima giornata, partita decisiva in casa dei diretti rivali dell'IFK G\u00f6teborg, \u00e8 stato Johnson a servire l'assist del definitivo 1-2 al capitano Daniel Tjernstr\u00f6m. Il rapporto con il club nerogiallo si \u00e8 interrotto nel 2010, anno in cui Johnson ha anche ottenuto il passaporto svedese nel mese di marzo.\nSuccessivamente ha avuto un paio di brevi parentesi in Grecia e Paesi Bassi, terminate prematuramente per motivi disciplinari cos\u00ec come l'esperienza sudafricana. Per la stagione 2013 e per quella 2014 ha firmato un biennale con gli svedesi del Brage, contratto che poteva essere rescisso dal club in qualsiasi momento qualora Johnson non segua il programma di riabilitazione dall'alcolismo come da accordi. Nel 2014 ha giocato in Romania, tra S\u0103geata N\u0103vodari e CSMS Ia\u0219i.\nIl 2 settembre 2015 \u00e8 stato ingaggiato dai norvegesi del Moss, formazione militante nella 2. divisjon, ossia il terzo livello del campionato locale. Il 9 gennaio 2016 ha firmato un contratto annuale con il Molde, compagine dell'Eliteserien. Il 1\u00ba giugno, il Molde ha reso noto che il giorno precedente Johnson aveva rescisso il contratto che lo legava al club.\nLibero da vincoli contrattuali, il 23 luglio 2016 \u00e8 stato ingaggiato dai norvegesi dello Start con un contratto valido sino al termine della stagione in corso. Alla fine dell'annata, \u00e8 stato reso noto che il suo contratto in scadenza non sarebbe stato rinnovato.\nIl 1\u00ba giugno 2018 \u00e8 stato ingaggiato dal Lyn fino alla fine dell'anno.\nControversie.\nDulee Johnson \u00e8 stato spesso protagonista di vicende giudiziarie:"}
{"id": "1793817", "revid": "106908", "url": "https://it.wikipedia.org/wiki?curid=1793817", "title": "Yamaguchi (disambigua)", "text": ""}
{"id": "1793822", "revid": "729019", "url": "https://it.wikipedia.org/wiki?curid=1793822", "title": "Castello di San Giorgio (Sorico)", "text": "Il castello di San Giorgio \u00e8 una fortezza in rovina edificata in et\u00e0 feudale al di sopra dell'abitato di Sorico in provincia di Como.\nStoria.\nProbabilmente ben pi\u00f9 antico dell'XI secolo, le poche fonti storiche citano l'edificio quale avamposto di segnalazione e avvistamento sul primo tratto del lago di Como.Ultima testimonianza della costruzione \u00e8 la cronistoria della visita pastorale del vescovo di Como Feliciano Ninguarda del 1593. Il vescovo descrive l'edificio come diroccato con una cappella o chiesa dedicata a San Giorgio in disuso anch'essa:\n, lasciato il sentiero che porta sulla sommit\u00e0 della collina di Sorico sulla parte pi\u00f9 alta del rilievo, si riconoscono nell'intrico della vegetazione possenti murature in pietra di Moltrasio e la base di una piccola torretta rivolta verso nord.\nAl di sotto di una breccia in un barbacane si accede ad un locale semi invaso dai detriti con volta a botte.\nSecondo un'incerta tradizione, da sempre si posiziona proprio in questo salone l'antica cappella di San Giorgio cuore del fortilizio.\nIn assenza di ulteriori fonti storiche ed archeologiche il castello di San Giorgio potrebbe risultare il fortilizio donato da Federico Barbarossa alla Chiesa di Como il 25 ottobre 1167 ed elevato a Fortezza Imperiale assieme alla torre di Olonio e al Castel Baradello di Como \nIl sito necessiterebbe di un'approfondita campagna archeologica sinora mai attuata."}
{"id": "1793824", "revid": "830939", "url": "https://it.wikipedia.org/wiki?curid=1793824", "title": "Henrik Stangerup", "text": "Biografia.\nHenrik Stangerup era il nipote dello scrittore svedese Hjalmar S\u00f6derberg. Dopo la formazione iniziale, si indirizz\u00f2 allo studio della teologia senza per\u00f2 portare a termine gli studi; cominci\u00f2 invece a lavorare come giornalista nell'ambito della critica cinematografica, affermando la propria personalit\u00e0 di vivace polemista all'interno del mondo culturale danese. Esord\u00ec nel 1958 con \"Lille H\u00e5bs rejse\", la prima raccolta di racconti, a cui seguirono una seconda, \"Gr\u00f8nt og sort\", nel 1961 \u2013 opere che non registrarono alcun riscontro \u2013 e nel 1966 gli scritti satirici \"Veritabel pariser\". Ma Stangerup dovette aspettare il 1969 perch\u00e9 critica e pubblico finalmente si occupassero dei suoi lavori, e ci\u00f2 avvenne con la pubblicazione di \"Slangen i brystet\", romanzo di impronta neorealista che tratta di un giornalista danese a Parigi.\nIl successivo lavoro, datato 1971, fu il romanzo \"L\u00f8gn over l\u00f8gn\", esplorazione dell'influenza del Puritanesimo nella mentalit\u00e0 del popolo danese e libello critico nei confronti della cultura di sinistra; una presa di posizione ideologica contro la socialdemocrazia danese che si svilupp\u00f2 nel seguente romanzo del 1973, \"Manden der ville v\u00e6re skyldig\" (da cui nel 1990 fu tratto l'omonimo film di fantascienza). Qui, in un clima mutuato dall'Orwell di \"1984\", tramite la vicenda di un omicida che invoca l'espiazione della pena anzich\u00e9 la cura in un centro psichiatrico l'autore ritorn\u00f2 sul tema dei sensi di colpa e continu\u00f2 nell'opera di forte contrasto al \"welfare state\" e alla concezione socialdemocratica europea. Nella sola Danimarca il libro vendette 60.000 copie. \"Fjenden i fork\u00f8bet\" \u00e8 invece un romanzo autobiografico del 1977 in cui lo scrittore, aprendosi a tematiche personali e sociali, parla della propria crisi esistenziale, racconta del divorzio con la moglie, del credito controverso che deriv\u00f2 a suo padre dal suo ruolo durante la Seconda guerra mondiale, e poi della morte del genitore.\nLungo tutti gli anni settanta, Stangerup si occup\u00f2 del pensiero del filosofo suo connazionale S\u00f8ren Kierkegaard, studiandone gli aspetti estetici, religiosi ed etici. Trasfer\u00ec negli anni a seguire queste sue acquisizioni in una trilogia di romanzi. Il primo, \"Vejen til Lagoa Santa\" (definito dal \"Chicago Tribune\" \u00abIl miglior libro straniero dell'anno\u00bb), pubblicato nel 1981, rappresenta il lato etico della filosofia kierkegaardiana e narra la storia del naturalista e paleontologo Peter Wilhelm Lund, cognato del filosofo, che condusse per lunghi anni le sue ricerche in Brasile dove mor\u00ec a Lagoa Santa. Coglie invece il lato estetico \"Det er sv\u00e6rt at d\u00f8 i Dieppe\", del 1985. Il protagonista \u00e8 lo scrittore e critico letterario Poul Martin M\u00f8ller, di cui Kierkegaarg fu allievo. Il terzo libro si intitola \"Broder Jacob\" e tratteggia la dimensione filosofica del pensatore danese. Edito nel 1991, descrive l'approccio di un monaco francescano con gli Indiani Maraschi del Messico e con il loro spirito religioso. L'ultima fatica letteraria di Stangerup nel campo della narrativa fu il libro del 1997 \"Datter af: Scener om en mor\", che ruota attorno alla figura della madre Betty S\u00f6derberg. Rilevante \u00e8 anche la produzione saggistica del letterato danese: i titoli pi\u00f9 significativi sono \"Kunsten at vcere ulykkelig\" e \"I flugtens tegn\". \nHenrik Stangerup si dedic\u00f2 inoltre alla cinematografia. A cavallo fra gli anni sessanta e settanta, l'artista danese cur\u00f2 la regia di cinque film. Al 1977 risale l'ultimo di essi, in cui Stangerup diresse attori non professionisti: si tratta del film \"Jorden er flad\", tratto dal lavoro teatrale \"Erasmus Montanus\" di Ludvig Holberg e ambientato in Brasile.\nStangerup \u00e8 morto nel 1998."}
{"id": "1793825", "revid": "6923", "url": "https://it.wikipedia.org/wiki?curid=1793825", "title": "Comarca di Gij\u00f3n", "text": "La comarca di Gij\u00f3n \u00e8 una delle otto comarche delle Asturie. Il capoluogo \u00e8 Gij\u00f3n.\nComposizione.\nSi compone di 3 comuni:"}
{"id": "1793829", "revid": "599013", "url": "https://it.wikipedia.org/wiki?curid=1793829", "title": "Mbark Boussoufa", "text": "Caratteristiche tecniche.\nLa sua posizione ideale \u00e8 quella da trequartista anche se pu\u00f2 essere impiegato come ala in entrambe le fasce di un tridente offensivo.\nCarriera.\nClub.\nBoussoufa inizia a giocare a calcio nel 1994 nel Middenmeer, prima di trasferirsi l'anno successivo al Fortius. Nel 1996 entra nel settore giovanile dell'Ajax dove rimane fino al 2001 quando si trasferisce per 1 milione di euro nelle giovanili del Chelsea dove nel 2003-2004 \u00e8 aggregato alla prima squadra.\nNel 2004 si trasferisce in Belgio, al Gent, per 1,2 milioni di euro. Con il Gent vince numerosi premi nel 2006, segnatamente calciatore belga dell'anno, calciatore professionista dell'anno, giovane calciatore dell'anno e miglior giocatore africano dell'anno della Jupiler League.\nNel giugno 2006 si trasferisce all'Anderlecht per 8,5 milioni di euro, firmando un contratto quadriennale. Segna il suo primo gol con la nuova maglia il 30 settembre 2006 nella sconfitta per 4-1 contro il Genk su assist di Yves Vanderhaeghe.\nNella prima stagione Boussoufa gioca da titolare e contribuisce alla vittoria del campionato con 8 gol e 13 assist . La stagione successiva vince la Supercoppa del Belgio e la Coppa del Belgio ed \u00e8 fra i titolari nella squadra che chiude il campionato al secondo posto. Nel 2008-2009 vince per la seconda volta il premio di giocatore professionista dell'anno, ma non riesce a vincere il campionato con l'Anderlecht che viene sconfitto nei play-off dallo Standard Liegi.\nNel 2009-2010 contribuisce con 14 gol e 20 assist alla vittoria del campionato da parte dell'Anderlecht e vince per la terza volta il premio di giocatore professionista dell'anno e per la seconda volta quello di calciatore belga dell'anno. A fine stagione rinnova il suo contratto diventando il calciatore pi\u00f9 pagato del campionato belga con 5,6 milioni annuali..\nIl 7 marzo 2011 il annuncia il suo acquisto per la cifra di 10 milioni, tuttavia il trasferimento salta tre giorni dopo, secondo il Terek a causa delle richieste elevate del giocatore, mentre la societ\u00e0 aveva accettato l'offerta. La sera del 10 marzo viene annunciato che il trasferimento al Terek \u00e8 annullato e contemporaneamente che Boussoufa ha firmato per un'altra squadra russa, l'An\u017ei Macha\u010dkala, che ha invece offerto 18 milioni di euro, Al calciatore andranno 10 milioni all'anno per un contratto triennale.\nIl 16 agosto 2013 viene ceduto alla Lokomotiv Mosca per 18 milioni di euro. Nel 2015 passa in prestito con diritto di riscatto (fissato a 10 milioni) al KAA Gent.\nNazionale.\nBoussoufa dispone sia del passaporto olandese che di quello marocchino e quindi avrebbe potuto giocare per una delle due nazionali. Il giocatore ha scelto di giocare per il Marocco, facendo il suo debutto in nazionale il 23 maggio 2006 in una partita contro gli Stati Uniti.\nViene convocato per i Mondiali 2018, dove gioca tutte e 3 le partite della squadra che esce al primo turno.\nStatistiche.\nPresenze e reti nei club.\n\"Statistiche aggiornate al 5 aprile 2017.\""}
{"id": "1793839", "revid": "120666255", "url": "https://it.wikipedia.org/wiki?curid=1793839", "title": "Andrzej Sapkowski", "text": "\u00c8 famoso principalmente per la serie di racconti fantasy con protagonista lo strigo (\"wied\u017amin\" in polacco) Geralt di Rivia, da cui \u00e8 stata tratta una serie di videogiochi iniziata con \"The Witcher\" nel 2007, un film e due serie televisive.\nBiografia.\nPrima di diventare scrittore, Andrzej Sapkowski ha studiato economia e ha lavorato come rappresentante alla vendita per una societ\u00e0 straniera. Sin da giovane si appassiona alla letteratura fantasy, specie ad autori quali J. R. R. Tolkien, Ursula K. Le Guin, Roger Zelazny, Michael Moorcock, Jack Vance, Stephen R. Donaldson e Marion Zimmer Bradley. Quando la celebre rivista fantascientifica polacca \"Fantastyka\" organizza un concorso letterario, decide di partecipare scrivendo nell'inverno 1985 il racconto \"Wied\u017amin\" (\"Lo strigo\"). Il racconto ottiene l'attenzione inaspettata dei lettori polacchi, e spinto dalle loro richieste Sapkowski decide di continuare a scrivere sullo strigo Geralt e di intraprendere la carriera di scrittore.\nSapkowski ha vinto cinque premi Zajdel Awards, tre per i racconti \"Il male minore\" (\"Mniejsze z\u0142o\", 1990), \"La spada del destino\" (\"Miecz przeznaczenia\", 1992) e \"Nel cratere della bomba\" (\"W leju po bombie\", 1993) e due per i romanzi \"Il sangue degli elfi\" (\"Krew elf\u00f3w\", 1994) e \"Narrenturm\" (2002).\nSapkowski ha vinto nel 2003 due premi spagnoli \"Ignotus\": il premio per la miglior antologia con la raccolta \"Il guardiano degli innocenti\" (\"Ostatnie \u017cyczenie\"), mentre con \"I Musicanti\" (\"Muzykanci\") il premio per il miglior racconto di letteratura straniera.\nI libri di Sapkowski sono stati tradotti in 20 lingue, tra cui in ceco, russo, lituano, tedesco, spagnolo, francese, inglese, italiano, sloveno, ungherese e portoghese."}
{"id": "1793842", "revid": "599013", "url": "https://it.wikipedia.org/wiki?curid=1793842", "title": "Souleymane Bamba", "text": "Biografia.\nNato in Francia, possiede il passaporto comunitario.\nL'11 gennaio 2021 il comunica che Bamba \u00e8 affetto dal linfoma non Hodgkin e che ha subito iniziato a sottoporsi a cicli di chemioterapia.\nIl 20 maggio dello stesso anno egli stesso afferma di essere guarito.\nCaratteristiche tecniche.\n\u00c8 un difensore centrale che pu\u00f2 giocare anche in una linea difensiva composta da tre giocatori. Dal punto di vista tecnico ha un buon palleggio ed \u00e8 abile nel gioco aereo, sfruttando il suo fisico imponente.\nCarriera.\nClub.\nCresciuto nel Paris Saint-Germain, coi francesi esordisce in prima squadra nel 2004 giocando una partita in due stagioni di Ligue 1, in particolare un incontro con il Nizza subentrando dalla panchina.\nDal 2006 al 2008 gioca 39 partite in Scozia con il Dunfermline. Nel 2008 si trasferisce all'Hibernian, in cui resta per tre stagioni in cui gioca 75 partite in campionato con 4 gol all'attivo, giocando anche una partita in UEFA Europa League. Lascia questa squadra dopo un litigio con il tecnico John Hughes.\nNel 2011 passa al Leicester City, squadra inglese allenata da Sven-G\u00f6ran Eriksson che gi\u00e0 lo aveva conosciuto in Nazionale, mentre nel 2012 si trasferisce ai turchi del Trabzonspor fino allo svincolo del 2014. In due anni in terra turca gioca 27 partite di campionato e 7 partite di UEFA Europa League, con un serio infortunio subito nel mese di gennaio 2014.\nIl 26 agosto 2014 si accorda con la societ\u00e0 italiana del , con cui firma un contratto triennale; \u00e8 il primo calciatore ivoriano della storia del Palermo. Il 24 settembre seguente esordisce nella massima serie del campionato italiano e in maglia rosanero in -Palermo (3-3) della quarta giornata della Serie A 2014-2015, giocando titolare. Quella \u00e8 la sua unica presenza in rosanero fino al trasferimento alla societ\u00e0 inglese del Leeds in data 25 gennaio 2015, in prestito con diritto di riscatto. Il 24 giugno, dopo aver collezionato 19 presenze con una rete col club inglese, viene riscattato e firma fino al 31 agosto 2016. Allo scadere del contratto rimane svincolato, e rimane tale fino all'11 ottobre 2016 quando firma (sempre in Championship) per il Cardiff City. Diventa poi un titolare del club con cui successivamente ha raggiunta la promozione in Premier League al secondo anno.\nIl 10 agosto 2021, ormai svincolato dal Cardiff, firma per il .\nNazionale.\nNel 2003 gioca i Mondiali Under-20 con la Nazionale ivoriana di categoria.\nHa esordito con la Nazionale maggiore nel 2008, prendendo parte ai Giochi olimpici di quell'anno.\nNel 2010 partecipa alla Coppa d'Africa e ai Mondiali in Sudafrica, senza giocare in quest'ultima competizione.\nPrende poi parte alle due edizioni consecutive della Coppa d'Africa nel 2012 e nel 2013, nelle prima delle quali perde la finale contro lo Zambia.\nNel 2014 prende parte ai Mondiali in Brasile.\nStatistiche.\nPresenze e reti nei club.\n\"Statistiche aggiornate al 12 gennaio 2021.\""}
{"id": "1793844", "revid": "765341", "url": "https://it.wikipedia.org/wiki?curid=1793844", "title": "Ardesia (colore)", "text": "A destra \u00e8 mostrato il colore ardesia. L'ardesia, che prende il proprio nome dall'omonima roccia \u00e8 una tonalit\u00e0 di grigio con dei leggeri riflessi di azzurro."}
{"id": "1793847", "revid": "767487", "url": "https://it.wikipedia.org/wiki?curid=1793847", "title": "Mart\u00edn Galmarini", "text": ""}
{"id": "1793852", "revid": "277947", "url": "https://it.wikipedia.org/wiki?curid=1793852", "title": "K\u00e1lm\u00e1n Miksz\u00e1th", "text": "Biografia.\nMiksz\u00e1th nasce a Sklabin\u00e1 (oggi in Slovacchia), inizia gli studi di Legge presso l'Universit\u00e0 di Budapest (oggi Universit\u00e0 E\u00f6tv\u00f6s Lor\u00e1nd) dal 1866 al 1869, ma li abbandona per dedicarsi alla sua vera passione, il giornalismo, scrivendo per numerosi giornali ungheresi, tra cui il \"Pesti H\u00edrlap\".\nSi interesser\u00e0 della vita di piccoli artigiani e gente comune. Le sue novelle saranno di carattere sociale e satirico, critico nei confronti della classe aristocratica e sperante in un'evoluzione della societ\u00e0 ungherese.\nMiksz\u00e1th divenne membro del Partito Liberale e nel 1887 fu eletto nella Dieta del Regno d'Ungheria (una delle massime legislature dell'Impero austro-ungarico). Nel 1879 fu rappresentante del distretto di Ilieni in Transilvania e dal 1892 fino alla sua morte fu rappresentante del distretto di F\u0103g\u0103ra\u0219.\nFu sepolto nel Cimitero Kerepesi di Budapest.\nCinema.\nMolte sue opere vennero adattate per lo schermo."}
{"id": "1793860", "revid": "770634", "url": "https://it.wikipedia.org/wiki?curid=1793860", "title": "Distretto di Aurangabad (Maharashtra)", "text": "Il distretto di Aurangabad \u00e8 un distretto del Maharashtra, in India, di 2.920.548 abitanti. \u00c8 situato nella divisione di Aurangabad e il suo capoluogo \u00e8 Aurangabad."}
{"id": "1793863", "revid": "770634", "url": "https://it.wikipedia.org/wiki?curid=1793863", "title": "Distretto di Beed", "text": "Il distretto di Beed \u00e8 un distretto del Maharashtra, in India, di 2.159.841 abitanti. \u00c8 situato nella divisione di Aurangabad e il suo capoluogo \u00e8 Beed."}
{"id": "1793865", "revid": "11959", "url": "https://it.wikipedia.org/wiki?curid=1793865", "title": "Sijilmassa", "text": ""}
{"id": "1793866", "revid": "770634", "url": "https://it.wikipedia.org/wiki?curid=1793866", "title": "Distretto di Hingoli", "text": "Il distretto di Hingoli \u00e8 un distretto del Maharashtra, in India, di 986.717 abitanti. \u00c8 situato nella divisione di Aurangabad e il suo capoluogo \u00e8 Hingoli."}
{"id": "1793867", "revid": "729019", "url": "https://it.wikipedia.org/wiki?curid=1793867", "title": "Flavio Celere", "text": "Flavio Celere (latino: \"Flavius Celer\"; \"floruit\" 503\u2013518) fu un politico e un generale dell'Impero romano d'Oriente sotto l'imperatore Anastasio I.\nBiografia.\nNato nell'Illiria, Celere era un aristocratico educato, un cristiano trinitario devoto e un generale coraggioso. Fu \"magister officiorum\" dal 503 al 518, sotto l'imperatore Anastasio I.\nNel 503 l'impero era in guerra contro i Sasanidi, sul fronte orientale; il disaccordo tra i comandanti romani era talmente acceso che il buon esito delle operazioni era in pericolo. Anastasio decise allora di rimpiazzare i comandanti con due nuovi generali, il \"magister militum\" Areobindo Dagalaifo Areobindo e Celere. Dopo aver fatto svernare le truppe in diversi accampamenti invernali, nella primavera del 504 ricostitu\u00ec il proprio esercito e, attraversando Resaena, raggiunse Patricio che stava assediando la fortezza frontaliera di Amida.\nLasciando al solo Patricio l'assedio della citt\u00e0, Celere invase il territorio nemico attaccando Callinicum, devastando il territorio, facendo bottino e schiavi (ordin\u00f2 che solo donne e bambini fossero catturati), penetrando in Arzanene e recuperando diverse citt\u00e0 romane cadute in mano nemica. Verso la fine del 504 inizi\u00f2 presso Amida le trattative con i Persiani, che si conclusero con una pace provvisoria, secondo la quale i Romani permisero agli assediati nella citt\u00e0 di abbandonarla.\nDopo aver passato l'inverno 504/505 al di qua dell'Eufrate ed essere tornato a Costantinopoli dall'imperatore, Celere si rec\u00f2 ad Apamea durante l'estate, e qui ordin\u00f2 che alcuni capi arabi, che avevano effettuato incursioni in territorio sasanide, fossero messi a morte. Dietro pagamento della somma di 1.100 libbre di oro, Celere riscatt\u00f2 Amida dai Persiani.\nDurante l'inverno 505/506 fece costruire le mura difensive di Europos, mentre, all'arrivo della primavera, si rec\u00f2 ad Edessa, dove attese l'arrivo dei negoziatori persiani per cinque mesi; nel settembre di quell'anno dovette lasciare la citt\u00e0 a causa degli scontri tra la popolazione e le sue truppe. Si port\u00f2 allora a Dura dove, dopo una contrattazione segnata dalla scoperta del tradimento persiano, Celere firm\u00f2 una pace di sette anni con i nemici dell'impero e torn\u00f2 ad Edessa in novembre.\nNel 508 resse il consolato. Nel 511 fu coinvolto nelle lotte religiose: l'imperatore intendeva deporre il patriarca di Costantinopoli Macedonio II e, con l'aiuto di Celere, cerc\u00f2 di convincerlo a sottoscrivere un documento che condannava il concilio di Efeso e di Calcedonia, in modo da alienarsi il sostegno dei calcedoniani. Fu lui ad assicurarsi che il patriarca di Antiochia Severo e i monaci miafisiti che lo accompagnavano tornassero incolumi in Siria. Sempre con Severo scambi\u00f2 alcune lettere allo scopo di organizzare un concilio ad Eraclea nel 515, senza successo.\nNel 513/514 invi\u00f2 probabilmente degli agenti con delle casse d'oro per riscattare Ipazio, nipote dell'imperatore e generale imperiale catturato dai nemici Goti, ma i suoi uomini furono intercettati dal comandante goto Vitaliano.\nLa notte dell'8 luglio 518, Anastasio mor\u00ec senza lasciare eredi; gli ufficiali di corte convocarono Celere, che comandava la \"schola palatina\", una sorta di guardia nobile con compiti cerimoniali, e Giustino, comandante della guardia di palazzo: fu quest'ultimo a salire al trono, il 9 luglio. Celere, che era ancora \"magister officiorum\", fu sostituito dopo poco tempo. Nel 519 era ancora vivo, se papa Ormisda scrisse a lui e a Patricio per chiedere loro di intercedere a favore dei legati papali giunti a Costantinopoli per discutere alcune dispute teologiche con la Chiesa orientale.\nProbabilmente mor\u00ec dopo essere caduto in disgrazia."}
{"id": "1793871", "revid": "2008079", "url": "https://it.wikipedia.org/wiki?curid=1793871", "title": "Casa Martell", "text": "La Casa Martell \u00e8 una delle otto grandi casate nobiliari, facenti parte del mondo della saga fantasy \"Cronache del ghiaccio e del fuoco\" di George R. R. Martin; il loro stemma \u00e8 una lancia dorata, che trafigge un sole rosso in campo arancione. I membri della famiglia reale sono caratterizzati da occhi e capelli neri o marroni, pelle scura e lineamenti affilati come le rocce desertiche.\nCasa Martell \u00e8 quella che domina il sud-est dei Sette Regni, cio\u00e8 il Principato di Dorne, dalla capitale di Lancia del Sole (\"Sunspear\" nell'edizione originale). Dorne \u00e8 l'unico dei sette regni a non essere stato conquistato con la forza dai Targaryen, ma \u00e8 diventato vassallo in seguito ad un'alleanza matrimoniale. Il suo territorio ha un clima molto caldo e comprende varie zone desertiche. La morfologia \u00e8 quella di un'estesa penisola collegata al continente tramite una catena montuosa caratterizzata da passi facilmente difendibili.\nA Dorne, il cognome dato ai bastardi \u00e8 \"Sand\" (Sabbia).\nStoria.\nLa Casa Martell \u00e8 una delle casate pi\u00f9 trascurate nei primi tre libri della saga: solo alcuni personaggi, che entrano a far parte della corte di Approdo del Re, compaiono nella trilogia di apertura. Il principale di questi personaggi \u00e8 Oberyn Martell, secondogenito della casata. \nUn altro membro della casata spesso citato \u00e8 la principessa Elia, che era andata in sposa al principe Rhaegar Targaryen e che da lui aveva avuto due figli: una bambina, Rhaenys, e un maschio, Aegon. Sia Elia che i suoi figli furono uccisi durante il saccheggio di Approdo del Re da parte dei Lannister, probabilmente per ordine di lord Tywin stesso; Elia fu stuprata e uccisa da ser Gregor Clegane, che tolse la vita anche al piccolo Aegon, mentre la bambina fu pugnalata a morte da ser Amory Lorch.\nAnnose lotte di confine caratterizzano i rapporti della casata con i propri confinanti: a nord-est, separati da un ampio golfo, le Terre di Capo Tempesta, dominate dalla Casa Baratheon, ed a nord-ovest i domini della dinastia Tyrell, per il titolo di \"Protettore del Sud\" conferito a quest'ultima.\nInfine a causa degli avvenimenti che hanno rovesciato i Targaryen, i Martell nutrono un odio malcelato per la casata Lannister.\nL'anziano capofamiglia \u00e8 Doran Martell, gottoso e stanco. Il motto della casata, \"Mai inchinati, mai piegati, mai spezzati\" \u00e8 dovuto al vanto di non essere mai stati assoggettati con la forza.\nNell'antichit\u00e0 Dorne era stata fondata dalla mitica regina Nymeria, perci\u00f2 il titolo di Principe di Dorne viene ereditato in ordine di nascita dai primogeniti dell'ultimo Principe, indipendentemente che essi siano femmina o maschio. Anche in questo Dorne si distingue da tutti gli altri Sette Regni del continente, dove invece i figli maschi hanno la precedenza ereditaria sulle femmine.\nMembri della casata.\nDoran.\nDoran Martell \u00e8 il principe di Dorne. Allo scoppio della Guerra dei Cinque Re decise di rimanere neutrale, pur provando dell'odio contro la Casa Lannister, ma, in seguito alla promessa di nozze fra suo figlio Trystane e Myrcella Baratheon, dichiar\u00f2 il suo sostegno a re Joffrey. Doran \u00e8 un principe molto saggio e prudente; persegue la sua politica in modo molto abile e nascosto, inoltre non si fa problemi a far arrestare la sua figlia maggiore ed erede, Arianne, e anche le figlie illegittime di suo fratello (le Serpi delle Sabbie), quando queste rischiano di mettere a repentaglio i suoi piani di vendetta contro i Lannister. \u00c8 magro di corporatura e la sua salute \u00e8 piuttosto precaria, minata da una terribile gotta, che ha colpito le mani e soprattutto le gambe, tanto da costringerlo tutto il giorno su una sorta di sedia a rotelle. \u00c8 per questo motivo che preferisce risiedere pi\u00f9 spesso ai Giardini dell'Acqua anzich\u00e9 nella capitale, dato il clima meno impietoso e l'ambiente pi\u00f9 pacifico di questi luoghi. Dopo la morte del fratello Oberyn e gli eventi che vedono la prigionia della figlia e delle nipoti, le libera dopo aver inviato il figlio Quentyn presso Daenerys Targaryen e per ottenerne l'alleanza. Inoltre comunica i suoi piani alla figlia e alle nipoti, a cui assegna missioni, alcune delle quali in incognito, presso Approdo del Re, meditando in questo modo di conoscere gli accadimenti nella capitale.\nNella serie televisiva \"Il Trono di Spade\", tratta dai romanzi, il personaggio \u00e8 interpretato da Alexander Siddig e in italiano \u00e8 doppiato da Simone D'Andrea.\nArianne.\nFiglia maggiore di Doran Martell e Mellario, Arianne \u00e8 l'erede di Lancia del Sole e del principato di Dorne, in base alla \"Legge Rhoynar\", che prevede che la successione sia attribuita al figlio pi\u00f9 anziano, indipendentemente dal sesso; \u00e8 bellissima, dalla carnagione olivastra, grandi occhi scuri e una cascata di folti riccioli neri; come sua madre, \u00e8 minuta ma formosa. Nonostante la sua bellezza e il suo alto lignaggio, Arianne non \u00e8 ancora sposata all'et\u00e0 di 23 anni. \u00c8 intelligente, coraggiosa e di temperamento fiero. Quando desidera una cosa, combatte per ottenerla a ogni costo. Ha un codazzo di corteggiatori e confidenti che l'accompagnano, tra cui Sylva Santagar e ser Gerold Dayne. \u00c8 anche molto legata alle sue cugine, le Vipere della Sabbia, specialmente a Tyene Sand.\nArianne appare come personaggio narrante ne \"Il banchetto dei corvi\". Da lungo tempo \u00e8 insoddisfatta del padre e della sua politica nel governo del principato, che considera debole e incerta. Nella sua qualit\u00e0 di erede di Lancia del Sole, le \u00e8 stato permesso di governare Dorne mentre suo padre era assente ai Giardini d'Acqua, anche se il vero potere era di fatto nelle mani di Oberyn, fino alla sua morte per mano di ser Gregor Clegane.\nNonostante sostenga di avere perso la verginit\u00e0 ad opera del Bastardo di Grazia degli Dei, Arianne si aspettava un matrimonio degno del suo rango di erede presuntiva di Lancia del Sole. Invece, Doran prende pubblicamente in considerazione richieste da vari anziani lord come Walder Frey (che Arianne disprezza) e proibisce il suo fidanzamento con signori pi\u00f9 giovani o di pi\u00f9 alto lignaggio, come Edmure Tully e Willas Tyrell. I progetti di matrimonio apparentemente modesti che Doran coltiva per lei, la disinformazione diffusa da quest'ultimo sul luogo in cui si trova Quentyn e una strana lettera in cui Doran ha scritto che Quentyn sar\u00e0 il suo successore nel governo di Dorne, hanno portato Arianne alla conclusione che suo padre intenda pretermetterla nella successione.\nLa morte di Oberyn ad Approdo del Re spinge Arianne a prendere in mano la situazione, visto che suo padre sembra non volerlo fare. Arianne ha l'idea di incoronare regina Myrcella Baratheon (la secondogenita di Casa Baratheon) in base alle leggi di Dorne a seguito della morte di Joffrey Baratheon, sapendo che ci\u00f2 causer\u00e0 una guerra di successione. Seduce ser Arys Oakheart, cavaliere della Guardia reale e scudiero di Myrcella, convincendolo ad aiutarla e spalleggiarla con la promessa che una volta che Myrcella sar\u00e0 incoronata regina, permetter\u00e0 loro di sposarsi. Il piano fallisce: Arys resta ucciso e Myrcella sfregiata.\nArianne \u00e8 allora imprigionata dal padre in una confortevole cella in una torre. Essendo privata di ogni contatto con il mondo esterno e assistita da servitori che hanno il divieto di parlarle, comincia uno sciopero della fame. Indebolita nel corpo e nello spirito, \u00e8 condotta al cospetto del padre e gli rivela che crede che lui voglia escluderla dalla successione. Dopo averla ascoltata, il padre le rivela di non avere mai preso in considerazione per lei serie proposte di matrimonio, perch\u00e9 ha pianificato in segreto che sposi Viserys Targaryen, il pretendente Targaryen al Trono, nell'ambito di un pi\u00f9 ampio progetto di vendetta ai danni di Casa Lannister.\nDoran lascia intendere che per tutto questo tempo le armate dorniane e lui stesso abbiano aspettato l'arrivo di Viserys e Daenerys per iniziare la conquista dei Sette Regni. In seguito alla morte del fratello minore di Rhaegar, i suoi propositi matrimoniali sono sfumati ma Doran promette sempre ad Arianne vendetta e un matrimonio vantaggioso che le permetterebbe di diventare regina, non soltanto di Dorne, ma del continente intero. \nDopo questo lungo colloquio, la principessa si mostra pi\u00f9 saggia e sicura nelle sue decisioni e per la prima volta difende il padre davanti alle amate cugine.\nIl giovane Aegon, appena sbarcato sulle coste dei Sette Regni, spera di poter sposare la giovane, conquistando cos\u00ec le temibili armate dorniane e una bellissima regina.\nQuentyn.\nSecondogenito di Doran Martell e Mellario, in giovanissima et\u00e0 \u00e8 stato inviato a servire presso lord Yronwood come suo paggio e coppiere. Ha voluto ricevere il cavalierato dal lord stesso, rifiutando l'offerta dello zio Oberyn Martell. Suo padre lo manda in incognito al di l\u00e0 del Mare Stretto, alla ricerca di Daenerys Targaryen, nella speranza di farli sposare, secondo un antico patto matrimoniale tra le due casate. Quentyn, dopo una serie di numerose avventure e dopo essersi finto mercenario, la raggiunge nella Baia degli Schiavisti. Ser Quentyn Martell per\u00f2 viene rifiutato da Daenerys come marito, avendo gi\u00e0 in programma un matrimonio con un importante signore Meerenese, la quale perlomeno accetta l'alleanza con Dorne. Quentyn, scoraggiato per non essere riuscito nella sua missione, tenta almeno di riuscire a dominare uno dei draghi della regina (fidando in una presunta discendenza da progenitori valiriani, dominatori di draghi), ma viene irrimediabilmente ustionato e muore dopo pochi giorni. Allo stato attuale delle cose, il signore di Lancia del Sole non sa nulla della dipartita del figlio e ser Barristan Selmy, comprensibilmente, non sembra avere fretta di mandare un messaggero o un corvo.\nTrystane.\nTrystane Martell \u00e8 il pi\u00f9 giovane figlio di Doran Martell e della moglie Mellario. Ha la pelle olivastra e capelli neri e lisci.\nTyrion Lannister, Primo Cavaliere per conto di suo padre lord Tywin, stipula un patto per evitare che le forze dorniane supportino i nemici dei Lannister e manda a Dorne Myrcella Baratheon come futura sposa del piccolo principe. Trystane e Myrcella si piacciono molto e giocano regolarmente a Cyvasse (gli scacchi del mondo di Westeros). Myrcella vince spesso, ma ser Arys Oakheart nota che il ragazzino non se la prende.\nNella serie televisiva \"Il Trono di Spade\", tratta dai romanzi, il personaggio \u00e8 interpretato da Toby Sebastian e in italiano \u00e8 doppiato da Furio Pergolani.\nOberyn.\nSoprannominato \"la Vipera Rossa di Dorne\", Oberyn \u00e8 il fratello minore del principe Doran Martell e di Elia Martell. L'uomo pi\u00f9 amato, rispettato e temuto di Dorne, \u00e8 famoso per le sue abilit\u00e0 in combattimento e per il suo temperamento focoso. Dal volto scavato e severo, il naso appuntito, con sopracciglia arcuate, e occhi e capelli neri, i suoi lineamenti sono tipici dei \"Dorniani di Sale\" discendenti di Rhoyne, l'antico regno di Nymeria. Si racconta che sia solito usare armi avvelenate e che sia attratto dalla magia nera. Oberyn ha un carattere energico e spietato ed \u00e8 stato odiato per anni da Casa Tyrell perch\u00e9 durante un torneo aveva ferito e irrimediabilmente storpiato una gamba del loro erede Willas, sebbene questi, curiosamente, sia l'unico di tutti i Tyrell a non avercela con lui per questa ragione. \u00c8 padre di otto figlie bastarde, dette \"le Serpi delle Sabbie\", quattro delle quali avute con la sua concubina Ellaria Sand. \nOberyn si \u00e8 guadagnato il suo soprannome dopo un duello con lord Yronwood, deceduto in seguito alle complicazioni di una ferita da taglio causata dalla spada di Oberyn, che si sospetta fosse intrisa di un veleno letale. Studi\u00f2 alla Cittadella, dove forgi\u00f2 sei anelli della catena di Maestro; fu soldato nelle Terre Contese al di l\u00e0 del mare Stretto, cavalcando per un periodo nei ranghi dei Secondi Figli, una delle pi\u00f9 celebri compagnie di ventura di quelle regioni, prima di formarne una propria; si vocifera anche che abbia avuto amanti sparsi per tutto il mondo conosciuto, sia donne che uomini.\nHa partecipato a molti tornei e battaglie e nutrito per diciassette anni un odio profondo per ser Gregor Clegane, \"la Montagna che cavalca\", l'assassino della sua amata sorella Elia e dei suoi nipoti, anche se si vocifera che l'uccisione avvenne per ordine di Tywin Lannister. Determinato a vendicare la sorella e a convincere suo fratello Doran a prendere le armi contro il Trono di Spade, fu ostacolato da Jon Arryn, nuovo Primo cavaliere, che riport\u00f2 a Lancia del Sole il cadavere di Lewyn Martell, cavaliere della Guardia reale di re Aerys Targaryen, convincendo Doran a non scendere in guerra.\nDurante il processo per regicidio a Tyrion Lannister, Oberyn viene nominato giudice della pubblica accusa, ma all'appello per singolar tenzone si offre come campione del Folletto per avere l'opportunit\u00e0 di affrontare in un duello all'ultimo sangue proprio Gregor Clegane, scelto come campione del regno dalla regina Cersei. Nonostante la sua netta superiorit\u00e0 in combattimento, la Vipera viene sconfitta e crudelmente uccisa.\nNella serie televisiva \"Il Trono di Spade\", tratta dai romanzi, il personaggio \u00e8 interpretato da Pedro Pascal e in italiano \u00e8 doppiato da Fabio Boccanera.\nManfrey.\nCugino del principe Doran, Manfrey \u00e8 il castellano di Lancia del Sole. \u00c8 sposato, ma l'identit\u00e0 della moglie non viene menzionata, ed \u00e8 altrettanto ignoto se abbia dei figli.\nQuando, durante gli eventi de \"Il banchetto dei corvi\", Doran si ritira presso i Giardini dell'Acqua ed Oberyn prende momentaneamente il suo posto, Manfrey viene convocato a Lancia del Sole, dove contribuisce al governo della suddetta insieme a Maestro Myles, Ricasso il siniscalco e il tesoriere, ser Alyse Ladybright. Dopo il fallito tentativo di colpo di stato da parte di Arianne, \u00e8 Manfrey a tenerla in custodia presso Lancia del Sole. La informa del fatto che i suoi complici sono nelle mani di ser Ghaston Grey, mentre lui la scorta presso la sua cella sfarzosa nella Torre della Lancia.\nDurante gli eventi de \"The Winds of Winter\" (ancora inedito), Manfrey accoglie sua nipote, Obella Sand, a Lancia del Sole, nelle vesti di coppiera di sua moglie.\nBastardi.\nGli unici bastardi della Casa Martell conosciuti, sono le otto figlie di Oberyn Martell, dette \"Serpi delle Sabbie\", nome dovuto al celebre soprannome di Oberyn, \"Vipera Rossa\" e al cognome \"Sand\" che caratterizza i bastardi di Dorne. Le quattro maggiori sono figlie di donne diverse, incontrate da Oberyn nel corso della sua vita, mentre le quattro minori sono tutte figlie di Ellaria Sand, la sua concubina. Tutte e otto sono state addestrate all'uso delle armi, al fine di renderle letali quanto il loro padre, anche se le pi\u00f9 giovani sono tuttora ancora in addestramento. Secondo Areo Hotah, tutte le Serpi delle Sabbie hanno gli stessi occhi minacciosi del padre, nonostante il colore diverso.\nObara Sand.\nBastarda primogenita di Oberyn, avuta con una prostituta di Vecchia Citt\u00e0, Obara \u00e8 la pi\u00f9 anziana delle Serpi delle Sabbie, ovvero delle otto figlie bastarde di Oberyn. Obara presenta un temperamento impetuoso, ostinato e impulsivo, ed \u00e8 costantemente pervasa da una certa irrequietudine. \u00c8 di natura spiccatamente marziale, esperta nella lotta e nell'uso delle armi, in particolare della lancia, che \u00e8 solita portare con s\u00e9 insieme a una frusta. Obara ha ventotto anni all'inizio della saga, e viene descritta fisicamente come una ragazza non propriamente bella, dalle ossa grandi e lunghe, occhi neri e capelli castani. Presenta un aspetto mascolino, quasi sgraziato.\nQuando il padre apprese della sua esistenza e and\u00f2 a cercarla, la madre inizialmente rifiut\u00f2 di lasciargliela portare con s\u00e9. Lui gett\u00f2 una lancia ai piedi della donna e la schiaffeggi\u00f2, poi chiese a Obara quale arma scegliere, la lancia o le lacrime. Obara scelse l'arma. La donna cadde in depressione e mor\u00ec un anno dopo per le conseguenze dell'alcolismo che l'affliggeva.\nNe \"Il banchetto dei corvi\", Obara incontra il principe Doran Martell ai Giardini dell'Acqua, chiedendo vendetta per la morte del padre. L'uomo risponde di doverci pensare, e dopo diverse visite da parte delle sue altre sorelle, il principe la fa imprigionare insieme alle altre minori, per prevenire eventuali azioni avventate da parte loro. La sua proposta a Doran \u00e8 quella di scendere in guerra: chiede infatti che a lei venga assegnato uno dei due eserciti di Dorne per attaccare e saccheggiare Vecchia Citt\u00e0.\nIn \"Una danza con i draghi\", viene liberata dalla sua prigione insieme alle sorelle per assistere al momento in cui ser Balon Swann della Guardia Reale consegna a Doran il teschio appartenuto a Gregor Clegane. Al termine dell'incontro Obara giura sulla tomba di suo padre di servire lealmente Doran e viene mandata dallo zio a scortare ser Balon al castello di Alto Eremo, nella missione di cattura di ser Gerold Dayne \"Stella Nera\", accusato di aver aggredito Myrcella Baratheon.\nNella serie televisiva \"Il Trono di Spade\", tratta dai romanzi, il personaggio \u00e8 interpretato da Keisha Castle-Hughes e in italiano \u00e8 doppiata da Gemma Donati.\nNymeria Sand.\nBastarda secondogenita di Oberyn, avuta con una nobildonna sconosciuta di Volantis, \u00e8 la seconda Serpe delle Sabbie. Nymeria \u00e8 di indole decisa, ma pi\u00f9 razionale di Obara, \u00e8 elegante e raffinata nei modi, nonch\u00e9 dotata di una certa sensualit\u00e0. Nymeria ha venticinque anni all'inizio della saga: \u00e8 una ragazza slanciata, con i capelli lisci e neri raccolti in una lunga treccia; ha gli occhi scuri, gli zigomi alti, le labbra piene e la pelle olivastra.\nSi reca dal principe Doran dopo la sorella maggiore Obara, anche lei chiedendo vendetta per il padre e viene preventivamente arrestata. La sua proposta per Doran \u00e8 l'omicidio: accompagnata da Tyene, prenderebbe le vite di lord Tywin Lannister per quella di suo padre, dei gemelli Lannister e del piccolo re Tommen Baratheon, in quanto nato dall'incesto tra Cersei e Jaime.\nIn \"Una danza con i draghi\" viene liberata dalla prigione insieme alle sue sorelle per assistere al momento in cui ser Balon Swann della Guardia Reale consegna a Doran il teschio di Gregor Clegane. Al termine dell'incontro giura sulla tomba di suo padre di servire lealmente Doran. Viene inviata ad Approdo del Re per scortare Myrcella Baratheon e suo cugino Trystane e per prendere il posto che era stato di Oberyn nel Concilio ristretto del Re.\nNella serie televisiva \"Il Trono di Spade\", tratta dai romanzi, il personaggio \u00e8 interpretato da Jessica Henwick e in italiano \u00e8 doppiata da Gaia Bolognesi.\nTyene Sand.\nBastarda terzogenita di Oberyn, avuta con una septa, Tyene \u00e8 la terza Serpe delle Sabbie. \u00c8 la pi\u00f9 subdola delle otto sorelle: apparentemente dolce e ingenua, Tyene \u00e8 un'abile manipolatrice e possiede una vasta conoscenza di erbe e veleni. Tyene ha ventitr\u00e9 anni all'inizio della saga e ha connotati fisici molto diversi rispetto a quelli tipici dorniani: ha i capelli biondi, gli occhi azzurri e la carnagione chiara.\nNe \"Il banchetto dei corvi\", si incontra con il principe Doran, per chiedere vendetta in nome del padre assassinato. Dopo che il principe Doran promette di pensare alla sua richiesta, Tyene chiede la sua benedizione: dopo averle posato, con riluttanza, una mano sul capo in segno della suddetta benedizione, Maestro Caleotte si affretta a cercare graffi o punture sul palmo della mano del principe, a causa del timore che Tyene abbia cosparso la sua mano di veleno per farlo ammalare o morire. Tyene infatti \u00e8 molto amica dell'erede Arianne e preme affinch\u00e9 ella ascenda al trono di Dorne. Poco tempo dopo, il principe Doran fa arrestare anche lei. La sua proposta a Doran \u00e8 quella di guerra alla maniera dei dorniani: ribellarsi, incoronando Myrcella Baratheon, e attendere che gli eserciti nemici calino su Dorne affrontando l'esercito di Lancia del Sole e il caldo della regione.\nIn \"Una danza con i draghi\" viene liberata insieme alle sue sorelle per assistere al momento in cui ser Balon Swann consegna a Doran il teschio di Gregor Clegane. Al termine dell'incontro giura sulla tomba di suo padre di servire lealmente Doran. Viene inviata ad Approdo del Re per scortare la principessa Myrcella e suo cugino Trystane e per avvicinare l'Alto Septon e garantire una nuova fonte di informazioni alla sua famiglia.\nNella serie televisiva \"Il Trono di Spade\", tratta dai romanzi, il personaggio \u00e8 interpretato da Rosabell Laurenti Sellers e in italiano \u00e8 doppiata da Joy Saltarelli. Nella serie televisiva il personaggio ha capelli, pelle e occhi scuri, a differenza del libro, dove il suo aspetto fisico la distingue nettamente dalle sue sorellastre. Inoltre, nella serie televisiva, Tyene \u00e8 figlia di Ellaria Sand.\nSarella Sand.\nBastarda quartogenita di Oberyn, avuta con una mercante proveniente dalle Isole dell'Estate, Sarella \u00e8 la pi\u00f9 giovane delle Serpi delle Sabbie. Sarella \u00e8 una ragazza dalla curiosit\u00e0 insaziabile, molto avventurosa. Per un certo periodo ha persino capitanato una nave, \"Bacio di Piuma\". Sarella ha diciannove anni all'inizio della saga, e viene descritta come una bella ragazza snella, dalla carnagione scura, riccioluti capelli neri e occhi neri.\nNe \"Il banchetto dei corvi\", quando Doran Martell ordina ad Areo Hotah di imprigionare le Serpi delle Sabbie, Sarella non \u00e8 a Dorne. Doran dice di pregare perch\u00e9 almeno Sarella abbia pi\u00f9 buon senso delle sue sorelle, perci\u00f2 dice ad Areo di \"lasciarla al suo gioco\".\nElia Sand.\nBastarda primogenita di Oberyn e Ellaria Sand, Elia \u00e8 la quinta delle Serpi delle Sabbie, e prende il suo nome dalla sua defunta zia, che il padre amava molto. Elia adora andare a cavallo e ha scelto la lancia come arma, alla quale si sta addestrando. \u00c8 una fanciulla di quattordici anni, ha capelli neri legati da una treccia e lo stesso sguardo minaccioso del padre.\nDurante gli eventi de \"Il banchetto dei corvi\", dopo la morte di Oberyn, Elia e le sue sorelle pi\u00f9 piccole vengono scortate ai Giardini dell'Acqua, dove vengono soprannominante \"il terrore degli stagni\".\nIn \"The Winds of Winter\" (ancora inedito), Elia si unisce a sua cugina Arianne per incontrare Jon Connington.\nObella Sand.\nBastarda secondogenita di Oberyn e Ellaria Sand, Obella \u00e8 la sesta delle Serpi delle Sabbie. Obella \u00e8 approssimativamente una preadolescente.\nDurante gli eventi de \"Il banchetto dei corvi\", dopo la morte di Oberyn, Obella e le sue sorelle pi\u00f9 piccole vengono scortate ai Giardini dell'Acqua, dove vengono soprannominante \"il terrore degli stagni\".\nIn \"The Winds of Winter\" (ancora inedito), Obella viene inviata a Lancia del Sole per servire come coppiera la moglie del castellano Manfrey Martell, cugino del principe Doran.\nDorea Sand.\nBastarda terzogenita di Oberyn e Ellaria Sand, Dorea \u00e8 la settima delle Serpi delle Sabbie. \u00c8 una bambina, solita a brandire una mazza ferrata.\nDurante gli eventi de \"Il banchetto dei corvi\", dopo la morte di Oberyn, Obella e le sue sorelle pi\u00f9 piccole vengono scortate ai Giardini dell'Acqua, dove Dorea passa il tempo a colpire le arance sugli alberi con la sua mazza ferrata.\nIn \"The Winds of Winter\" (ancora inedito), Dorea rimane presso i Giardini dell'Acqua, mentre sua madre si dirige a Hellholt, per far visita a suo padre, ser Harmen Huller.\nLoreza Sand.\nBastarda quartogenita di Oberyn e Ellaria Sand, Loreza \u00e8 l'ottava delle Serpi delle Sabbie. \u00c8 una bambina di sei anni.\nIn \"The Winds of Winter\" (ancora inedito), Loreza ha appena compiuto sette anni e si sta dirigendo insieme a sua madre a Hellholt, per far visita a suo nonno, ser Harmen Huller.\nMembri acquisiti.\nMellario di Norvos.\nConsorte del principe Doran, originaria della citt\u00e0 libera di Norvos. In viaggio nella citt\u00e0 libera di Volantis, Doran la conobbe e se ne innamor\u00f2. Areo Hotah, capitano delle guardie di Lancia del Sole, l'accompagn\u00f2 dalla sua citt\u00e0 natale come fedele guardia del corpo. Rimase contrariata quando Doran invi\u00f2 Quentyn a Yronwood per farlo crescere l\u00ec dal lord di Yronwood. Non abituata all'uso straniero di affidare i figli nobili alle Case degli alleati, consider\u00f2 la cosa come una \"vendita di carne\" e ci\u00f2 caus\u00f2 una frattura fra Mellario e suo marito, tanto da farla ritornare dalla sua famiglia nella citt\u00e0 di Norvos. In seguito il principe Doran avrebbe voluto affidare a un alleato del popolo Tyroshi anche Arianne, ma non lo fece per la minaccia della moglie di farsi volontariamente del male se avesse osato.\nEllaria Sand.\nFiglia bastarda del nobile ser Harmen Uller, Ellaria Sand \u00e8 stata la compagna del principe Oberyn. \u00c8 considerata adorabile, dai modi affascinanti, e viene presentata da Oberyn come sessualmente curiosa e bisessuale, come lui del resto. Ellaria viene descritta come una donna di un certo fascino, pur non essendo esattamente bella, dalla folta capigliatura nera e profondi occhi scuri. Caratterialmente \u00e8 una persona di indole gentile e di buon cuore; Areo Hotah la considera una brava donna. Dalla sua unione con Oberyn nascono quattro figlie: Elia, Obella, Dorea e Loreza. Essendo stata amante della Vipera Rossa, Ellaria \u00e8 guardata con astio, al pari del principe, dai Tyrell; addirittura, durante la permanenza ad Approdo del Re per le nozze di Joffrey Baratheon, Olenna Tyrell la apostrofa in malo modo, chiamandola \"la baldracca del serpente\".\nDopo la morte di Oberyn, lei e le quattro figlie vengono prese in custodia da Doran Martell e mandate ai Giardini dell'Acqua, dove Obella ed Elia divengono i terrori degli Stagni (pozze d'acqua dove i bambini di Dorne sono soliti giocare), mentre Dorea si diverte a tagliare le arance dagli alberi con la sua ascia. Ellaria \u00e8 poi presente al banchetto dove Balon Swann consegna la testa di Gregor Clegane al principe Doran e rimane sconvolta quando le figlie maggiori di Oberyn si dimostrano ancora desiderose di vendicarsi dei Lannister, nonostante tutti i responsabili delle morti all'interno della Casa Martell, siano ormai deceduti a loro volta.\nNella serie televisiva \"Il Trono di Spade\", tratta dai romanzi, il personaggio \u00e8 interpretato da Indira Varma e in italiano \u00e8 doppiata da Francesca Manicone.\nMembri storici della casata.\nLa Casa Martell \u00e8 tra le pi\u00f9 antiche del fronte meridionale di Westeros e regna su Dorne gi\u00e0 dall'epoca dell'invasioni degli Andali, dai quali il suo fondatore discende. \u00c8 l'unica delle case a non fare discriminazioni sessuali riguardo alla linea di successione, che riconosce ambo i sessi in base alla loro anzianit\u00e0.\nMorgan.\nConsiderato il fondatore della Casa Martell, Morgan era un guerriero Andalo che conquist\u00f2 alcune terre sulla costa di Dorne.\nMors.\nSignore di Lancia del Sole durante l'arrivo del Rhoynar, Mors spos\u00f2 la regina Nymeria e sottomise gli altri signori di Dorne. Mors mor\u00ec per mano del re Yorick V Yronwood in battaglia.\nMeria.\nL'ottuagenaria principessa di Dorne, ai tempi Aegon il Conquistatore, detta il \"Rospo Giallo di Dorne\". Meria rifiut\u00f2 di arrendersi e continu\u00f2 la resistenza contro i Targaryen. Mor\u00ec nell'anno 13 D.C., durante la guerra tra Dorne e i Targaryen.\nNymor.\nFiglio e successore della principessa Meria. Nymor riusc\u00ec a firmare la pace con Aegon il Conquistatore e preservare l'indipendenza di Dorne dal Trono di Spade.\nDeria.\nFiglia del principe Nymor, fu principessa di Dorne durante il regno di Aenys I Targaryen. Fu Deria a portare la proposta di pace ad Aegon il Conquistatore.\nQoren.\nFu principe di Dorne durante il regno di Viserys I Targaryen e la Danza dei Draghi. Si alle\u00f2 con il Regno dei Tre Figli per evitare che i Targaryen conquistassero le Stepstones e si rifiut\u00f2 di partecipare alla Danza.\nAliandra.\nFiglia ed erede del principe Qoren. Era conosciuta per il suo spirito ardente e avventuroso.\nMaron.\nPrincipe di Dorne negli ultimi anni di regno di Aegon IV e nella prima parte del governo di Daeron II Targaryen. Egli sigl\u00f2 definitivamente la pacifica annessione di Dorne ai Sette Regni con re Daeron II Il Buono. Spos\u00f2 la sorella minore del re, Daenerys nel 187 D.C. e gli diede in moglie sua sorella Mariah: tale contratto matrimoniale permise l'annessione di Dorne ai Sette Regni.\nMariah.\nSorella minore del principe Maron, divenne moglie di Daeron II Il buono, dal quale ebbe quattro figli: Baelor, Aerys, Rhaegel e Maekar.\nLewyn.\nMembro del Guardia Reale durante il regno di Aerys II Targaryen, era lo zio del principe Doran Martell. Grande combattente in vita, non rispett\u00f2 il giuramento di castit\u00e0 prendendosi un'amante, come rivela ne \"Il banchetto dei corvi\" sua nipote Arianne ad Arys Oakheart. Durante la Ribellione di Robert guid\u00f2 i diecimila dorniani del fianco destro dell'esercito di Rhaegar nella Battaglia del Tridente: Ditocorto rivela che durante la battaglia affront\u00f2 la carica guidata da ser Lyn Corbray finendo ucciso per mano dello stesso cavaliere della Valle bench\u00e9 si presentasse allo scontro gi\u00e0 seriamente ferito.\nMors.\nFiglio primogenito di una ignota Principessa di Dorne e fratello maggiore di Doran, Mors muore durante la fanciullezza.\nOlyvar.\nFiglio secondogenito di una ignota Principessa di Dorne e fratello maggiore di Doran, Olyvar muore durante la fanciullezza.\nElia.\nFiglia quartogenita di Lewyn e una sconosciuta lady di Dorne. Fu moglie del principe Rhaegar Targaryen e principessa dei Sette Regni. Elia era una donna buona d'animo, garbata e intelligente. Era una donna fisicamente gradevole, seppur di salute fragile, e aveva il tipico aspetto dei Martell: la pelle olivastra, riccioluti capelli castani e occhi marroni.\nQuando raggiunse l'et\u00e0 per il matrimonio sua madre le present\u00f2 diversi pretendenti, ma spesso a causa dell'influenza del fratello Oberyn al quale era molto legata, Elia li rifiut\u00f2 tutti. Sua madre era un'amica intima di Joanna Lannister, e port\u00f2 Elia e Oberyn a Castel Granito con l'idea di far sposare uno di loro o entrambi con i figli di Joanna e lord Tywin, Cersei e Jaime. Purtroppo Joanna mor\u00ec nel dare alla luce Tyrion, e lord Tywin non accett\u00f2 alcun accordo, affermando che Cersei era promessa a Rhaegar. Il re Aerys II dal suo canto, essendo invidioso del successo di Tywin, fece sposare Rhaegar proprio alla principessa Elia e dal loro matrimonio nacquero due figli: Rhaenys e Aegon.\nAl torneo di Harrenhal suo marito Rhaegar si innamor\u00f2 della giovane Lyanna Stark. L'anno seguente il principe la rap\u00ec. Questo avvenimento scaten\u00f2 la ribellione di Robert Baratheon. Quando Rhaegar fu ucciso da Robert nella Battaglia del Tridente, Tywin Lannister si schier\u00f2 con Robert e i suoi soldati saccheggiarono la capitale Approdo del Re. Su ordine del patriarca Lannister, due suoi vassalli, Gregor Clegane e Amory Lorch, uccisero Elia e i suoi figli, Rhaenys e Aegon."}
{"id": "1793872", "revid": "770634", "url": "https://it.wikipedia.org/wiki?curid=1793872", "title": "Distretto di Jalna", "text": "Il distretto di Jalna \u00e8 un distretto del Maharashtra, in India, di 1.612.357 abitanti. \u00c8 situato nella divisione di Aurangabad e il suo capoluogo \u00e8 Jalna."}
{"id": "1793873", "revid": "767487", "url": "https://it.wikipedia.org/wiki?curid=1793873", "title": "Avorio (colore)", "text": "A destra \u00e8 mostrato il colore Avorio.\nL'avorio \u00e8 una tonalit\u00e0 di bianco \"sporco\", che ricorda l'omonimo materiale, ricavato dalle zanne di alcuni animali (come per esempio l'elefante o il tricheco). Ha una leggera punta di giallo."}
{"id": "1793874", "revid": "287204", "url": "https://it.wikipedia.org/wiki?curid=1793874", "title": "Quintino di Vermand", "text": "Di questo santo esistono pochissime testimonianze storiche, per cui risulta difficoltoso ricostruirne la vita e le opere. Secondo la sua agiografia era un cittadino romano, forse figlio di un senatore di nome Zeno e fu martirizzato in Gallia dove si era recato in compagnia di san Luciano di Beauvais. Giunto ad Amiens inizi\u00f2 ivi a predicare il Vangelo ma venne incarcerato per questo per volere del prefetto romano Riziovaro, nominato dall'imperatore Massimiano ed accanito persecutore dei Cristiani. \n Sempre secondo la leggenda Quintino venne incatenato e torturato ripetutamente per indurlo a ripudiare la sua fede cristiana, ma senza successo. Fu cos\u00ec che il prefetto Riziovaro si trasfer\u00ec a Reims, capitale della \"Gallia Belgica\", dove ordin\u00f2 venisse portato anche Quintino affinch\u00e9 venisse sottoposto a giudizio. Tuttavia, durante il viaggio, nei pressi di una localit\u00e0 chiamata \"Augusta Veromanduorum\" (l'attuale San Quintino), Quintino riusc\u00ec miracolosamente a fuggire e a proseguire la sua opera di evangelizzazione. Tuttavia, non datosi per vinto, Riziovaro lo fece catturare nuovamente e, dopo averlo torturato, lo fece decapitare e gettare i suoi resti nelle paludi della Somme.\nSecondo la leggenda, cinquantacinque anni dopo, una donna affetta da cecit\u00e0, di famiglia patrizia, giunse nel luogo dove era stato gettato il corpo di Quintino, seguendo una ispirazione divina e miracolosamente ritrov\u00f2 i resti del santo che emersero dall'acqua della palude emanando un \"odore di santit\u00e0\". Ella seppell\u00ec il suo corpo sulla sommit\u00e0 di un monte e vi eresse una piccola cappella per proteggere la sepoltura, e, fatto ci\u00f2, recuper\u00f2 miracolosamente la vista.\nComposizioni musicali dedicate al santo.\nEsiste un mottetto in latino intitolato \"Sanctae Quintinae\" per timbro vocale di baritono ed organo (o quartetto strumentale) la cui prima esecuzione si \u00e8 tenuta nella Chiesa di San Quintino a Gossolengo, sotto la statua che lo ritrae con la palma del martirio, in occasione della festivit\u00e0 del Santo Patrono il 29 ottobre 2010. Ne \u00e8 autore il compositore e musicologo Mario Giuseppe Genesi: questo brano fa parte della serie dei \"40 Mottetti Piacentini\", dedicati ad altrettanti santi e sante del \"santorale\" locale."}
{"id": "1793875", "revid": "770634", "url": "https://it.wikipedia.org/wiki?curid=1793875", "title": "Distretto di Latur", "text": "Il distretto di Latur \u00e8 un distretto del Maharashtra, in India, di 2.078.237 abitanti. \u00c8 situato nella divisione di Aurangabad e il suo capoluogo \u00e8 Latur."}
{"id": "1793879", "revid": "287204", "url": "https://it.wikipedia.org/wiki?curid=1793879", "title": "Lingua Ligure", "text": ""}
{"id": "1793880", "revid": "767487", "url": "https://it.wikipedia.org/wiki?curid=1793880", "title": "Dave - Presidente per un giorno", "text": "Dave - Presidente per un giorno (\"Dave\") \u00e8 un film del 1993 diretto da Ivan Reitman.\nTrama.\nWilliam Harrison Mitchell - Presidente degli Stati Uniti - ha bisogno di un sosia che lo sostituisca negli eventi ufficiali quando lui ha altri \"impegni inderogabili\". A questo provvede il suo staff, composto dal consigliere Bob Alexander, dal direttore delle comunicazioni sociali Alan Reed e da Duane Stevensen, responsabile dei Servizi segreti.\nIl sosia perfetto, che gi\u00e0 impersonava il presidente in alcune campagne pubblicitarie locali, \u00e8 Dave Kovic, titolare di un ufficio di collocamento, uomo onesto, tranquillo e felice di aiutare il prossimo con il suo ufficio di collocamento. Il presidente Mitchell, durante il suo impegno inderogabile, cio\u00e8 una scappatella con una segretaria, viene colpito da ictus. Sarebbe lo scandalo se al Paese venissero dati notizia e dettagli, ma \u00e8 un'occasione insperata per l'ambizioso Alexander. D'accordo con gli altri due membri dello staff presidenziale, nasconde la verit\u00e0 alla First Lady, porta il presidente privo di conoscenza in un luogo attrezzato e nascosto, invia in un lungo tour ufficiale africano il Vicepresidente Nance, e fa in modo che Dave sostituisca in tutto il vero Presidente. La sua somiglianza fisica \u00e8 perfetta, si tratta solo di insegnargli a presiedere consigli e riunioni, mentre il potere decisivo resta in mano ad Alexander.\nIl problema con Ellen Mitchell non \u00e8 da poco perch\u00e9 fra lei e il marito vi sono molti dissapori. I due, a parte alcune presenze che il protocollo esige in comune, si detestano e non hanno rapporti di alcun genere. Dave, per\u00f2, anche se accetta di stare al gioco, \u00e8 amico di tutti, \u00e8 spontaneo e decide di avviare una politica favorevole a disoccupati ed orfani. \nQuesto comportamento affascina Ellen che gli va a parlare in privato e, con una domanda trabocchetto, comprende che ora al potere non c'\u00e8 pi\u00f9 suo marito. Con l'aiuto di Murray Blum, un vecchio amico esperto in contabilit\u00e0, Dave opera notevoli tagli nel bilancio federale, per intraprendere infine una efficace lotta contro la disoccupazione. Tale idea nasce dalla collaborazione con Ellen, che quando ha saputo come sta realmente il marito, voleva lasciare la Casa Bianca, poi, dopo una lunga chiacchierata con Dave, spinge per continuare la recita per il bene del paese.\nTra Dave e Alexander non c'\u00e8 intesa, n\u00e9 sugli obiettivi n\u00e9 sui metodi; dopo numerosi contrasti Dave, che prende sempre pi\u00f9 confidenza con il proprio ruolo, decide di licenziarlo. Alexander, per vendicarsi, accusa pubblicamente il Presidente di una lunga serie di illeciti. Quest'ultimo, che non ne sapeva niente, si informa con il collaboratore Alan, il quale conferma tutto e lo informa inoltre di una macchinazione per incolpare di tutto l'ignaro vicepresidente Nance. Dave capisce che il suo coinvolgimento in una situazione ormai compromessa dalle azioni degli altri deve terminare. Durante un'importante riunione del Congresso, egli dichiara che tutte le accuse dell'ex consigliere Alexander sono vere, ma che il responsabile principale \u00e8 proprio lui e consegna i documenti che lo provano. Inoltre, discolpa completamente il vicepresidente Nance dichiarando che egli era all'oscuro di tutto. A questo punto finge un nuovo ictus e perde conoscenza.\nPortato in ospedale il vero Mitchell, che non si \u00e8 mai ripreso dal coma, Dave \u00e8 libero di tornare alla sua vita e al suo vecchio lavoro. Il Presidente Mitchell muore e le indagini sullo scandalo \"Alexander\" terminano con la sua condanna insieme ad altri otto funzionari. Sar\u00e0 l'integro Nance a diventare Presidente, il quale, assumendo solennemente onore ed oneri, giura che attuer\u00e0 il programma preannunciato dal suo predecessore. Ellen Mitchell, ora vedova, capita all'agenzia di Dave Kovic. Quell'uomo cos\u00ec semplice e generoso ha fatto breccia nel suo cuore e lei intende dargli un aiuto nel lavoro in favore dei disoccupati, soprattutto ora che Dave si \u00e8 gettato nella propria campagna elettorale con pochi mezzi e tanti progetti."}
{"id": "1793881", "revid": "830939", "url": "https://it.wikipedia.org/wiki?curid=1793881", "title": "Longia", "text": "Il termine longia indica, in ambito ippico, un tipico finimento composto da una corda piatta larga circa 4 cm e lunga circa 8 metri, con alle estremit\u00e0 un moschettone (da agganciare al \"filetto\") e, nell'altra, una maniglia fatta con la stessa corda, ripiegata e cucita. \nSi utilizza per lavorare, da terra, i cavalli (\"lavoro alla corda\"). Viene anche erroneamente chiamata \"longhina da lavoro\"."}
{"id": "1793882", "revid": "770634", "url": "https://it.wikipedia.org/wiki?curid=1793882", "title": "Distretto di Nanded", "text": "Il distretto di Nanded \u00e8 un distretto del Maharashtra, in India, di 2.868.158 abitanti. \u00c8 situato nella divisione di Aurangabad e il suo capoluogo \u00e8 Nanded."}
{"id": "1793884", "revid": "770634", "url": "https://it.wikipedia.org/wiki?curid=1793884", "title": "Distretto di Osmanabad", "text": "Il distretto di Osmanabad \u00e8 un distretto del Maharashtra, in India, di 1.472.256 abitanti. \u00c8 situato nella divisione di Aurangabad e il suo capoluogo \u00e8 Osmanabad."}
{"id": "1793886", "revid": "770634", "url": "https://it.wikipedia.org/wiki?curid=1793886", "title": "Distretto di Parbhani", "text": "Il distretto di Parbhani \u00e8 un distretto del Maharashtra, in India, di 1.491.109 abitanti. \u00c8 situato nella divisione di Aurangabad e il suo capoluogo \u00e8 Parbhani."}
{"id": "1793887", "revid": "770634", "url": "https://it.wikipedia.org/wiki?curid=1793887", "title": "Distretto di Bhandara", "text": "Il distretto di Bhandara \u00e8 un distretto del Maharashtra, in India, di 1.135.835 abitanti. \u00c8 situato nella divisione di Nagpur e il suo capoluogo \u00e8 Bhandara."}
{"id": "1793889", "revid": "339392", "url": "https://it.wikipedia.org/wiki?curid=1793889", "title": "Azzurro fiordaliso", "text": ""}
{"id": "1793894", "revid": "290948", "url": "https://it.wikipedia.org/wiki?curid=1793894", "title": "Azzurro pastello", "text": ""}
{"id": "1793897", "revid": "697352", "url": "https://it.wikipedia.org/wiki?curid=1793897", "title": "Monk", "text": ""}
{"id": "1793906", "revid": "254059", "url": "https://it.wikipedia.org/wiki?curid=1793906", "title": "Einar M\u00e1r Gu\u00f0mundsson", "text": "Einar M\u00e1r Gu\u00f0mundsson \u00e8 cresciuto a Reykjav\u00edk e nel 1979 ha ricevuto un Bachelor of Arts in letteratura comparata e storia da parte dell'Universit\u00e0 d'Islanda. Negli anni successivi ha lavorato nel dipartimento di letteratura comparata dell'Universit\u00e0 di Copenaghen.\nEinar M\u00e1r Gu\u00f0mundsson vive a Reykjav\u00edk con la moglie e i suoi cinque figli."}
{"id": "1793913", "revid": "112286787", "url": "https://it.wikipedia.org/wiki?curid=1793913", "title": "Spaghetti cinesi", "text": "Gli spaghetti cinesi sono un ingrediente essenziale della cucina cinese. Un gran numero di tipi di pasta viene utilizzato; mian sono le paste di grano (\u9eb5 o semplificato \u9762, o \"mi\u00e0n\" in pinyin) mentre fen (\u7c89) sono quelle di riso.\nPrima che la dinastia Song (960-1279) incentivasse la coltivazione del frumento, le paste erano prodotte con farine di leguminose o di altri cereali, oppure fecole ricavate da radici o bulbi vari. Il termine \"mian\" fu introdotto per indicare prima la farina di frumento e poi anche la pasta da esso derivata. Il grano sar\u00e0 quasi esclusivamente tenero, lasciando il duro alle coltivazioni di paesi pi\u00f9 caldi, e resteranno in uso le farine gi\u00e0 nominate consentendo un'ampia scelta di prodotti.\nAl contrario dell'Italia, che conobbe una rapida industrializzazione, la produzione \u00e8 rimasta prevalentemente familiare o artigianale: in maniera simile a quella della pizza tonda avviene sotto gli occhi del cliente con esibizione di estrema abilit\u00e0. Nel caso degli spaghetti ad esempio, l'impasto viene tirato e ripiegato numerose volte senza mai tagliare, fin quando non diventi sottilissimo e lunghissimo.\nI noodles possono essere anche all'uovo ed essiccati. Altre forme sono tipo fettuccine o ravioli i quali, come in Italia, hanno ripieni in linea con le tradizioni regionali, ma sono cotti a vapore.\nEsistono dei ristoranti di quartiere specializzati in paste fresche fatte a mano senza tagliare chiamate \"l\u0101 mi\u00e0n\" cio\u00e8 \u00abpaste tirate\u00bb. I ristoranti di \"l\u0101 mi\u00e0n\" sono tenuti spesso da hui, cinesi musulmani originari dell'Ovest della Cina.\n\u00c8 molto difficile stabilire la nomenclatura delle forme cinesi a causa del grande numero loro e dei diversi dialetti cinesi. Ogni forma pu\u00f2 essere scritta in cinese in Cina (pinyin) e a Taiwan (caratteri tradizionali) ma a Hong Kong e nel Guangdong avr\u00e0 la pronuncia cantonese, mentre in Malaysia, a Singapore e oltremare si usa la hokkien."}
{"id": "1793914", "revid": "6923", "url": "https://it.wikipedia.org/wiki?curid=1793914", "title": "Motore trocoide", "text": ""}
{"id": "1793915", "revid": "123263735", "url": "https://it.wikipedia.org/wiki?curid=1793915", "title": "Brasier", "text": "La Brasier era una Casa automobilistica francese attiva dal 1904 al 1930.\nLe origini: Georges Richard.\nLe origini della \"Brasier\" sono in pratica comuni a quelle della Unic. All'inizio vi era un giovane di nome Georges Richard, che dopo aver terminato gli studi, prov\u00f2 a curiosare da un posto di lavoro provvisorio ad un altro, per avere un'idea di ci\u00f2 che lo attirava maggiormente. Dopodich\u00e9, entr\u00f2 nell'azienda di uno dei suoi fratelli, specializzata nella produzione di utensileria e macchine di precisione. Ma dopo qualche anno anche tale lavoro fin\u00ec con il non soddisfare Goerges Richard, il quale, oramai giunto all'et\u00e0 di 30 anni, si rese conto che ci\u00f2 che lo interessava maggiormente era la lavorazione del metallo e la meccanica dei mezzi di trasporto. Si era intorno al 1890 e la bicicletta era ancora all'apice del suo successo, perci\u00f2 Richard decise di lanciarsi nella produzione di biciclette, coinvolgendo anche il suo fratello maggiore Max. Dopo aver iniziato a produrre biciclette in maniera sperimentale, in modo da constatare l'effettivo successo presso la clientela, i due fondarono definitivamente la ragione sociale \"Soci\u00e9t\u00e9 des Cycles Georges Richard\". Siamo nel 1893 e la societ\u00e0 cominci\u00f2 anche a presentare i suoi prodotti ai Saloni ad essi dedicati.\nInizio dell'attivit\u00e0 automobilistica.\nIl successo fu talmente notevole da costringere i due ad ingrandirsi. Anche il nome della ragione sociale fu presto mutato in \"Soci\u00e9t\u00e9 de Construction de cycles et d'Automobiles Georges Richard\", denominazione che racchiuse in s\u00e9 anche la produzione automobilistica. E difatti, nel 1896, la societ\u00e0 present\u00f2 al Salone di quell'anno anche la sua prima vetturetta, costituita da un telaio d'ispirazione ciclistica ed equipaggiata da un motore Benz da 708 cm\u00b3. Anche la vetturetta ottenne un gran successo.Nel 1897, anno immediatamente successivo a quello della presentazione della prima vetturetta, la Casa si lanci\u00f2 nel mondo delle corse e in occasione della gara Parigi-Dieppe schier\u00f2 sulla linea di partenza due vetture che sarebbero state pilotate dallo stesso Georges Richard e dal fratello Max. Ma la gara non ebbe esito positivo per le due vetture, una delle quali denunci\u00f2 problemi alle candele.Il successo per\u00f2 \u00e8 solo rimandato all'anno successivo, in occasione della Marsiglia-Nizza di quell'anno, grazie ad una vettura equipaggiata da un bicilindrico da 7 CV di potenza massima. Meno fortunata fu la stessa vettura in occasione del Giro della Francia automobilistico, poich\u00e9 ebbe un incidente. In ogni caso, le vetture prodotte dall'azienda dei fratelli Richard si fecero notare per la loro robustezza, soprattutto a livello telaistico.L'attivit\u00e0 agonistica non venne meno e se per altri due anni i soli piloti di queste vetture furono i fratelli Richard, a partire dal 1901, vi furono altri piloti che si misero al volante delle vetture da gara di questa azienda e che le condussero attraverso numerosi successi sia in Francia che all'estero.Nello stesso anno fu lanciata una nuova vetturetta di serie, denominata Type 1, che si segnal\u00f2 immediatamente per la sua semplicit\u00e0 unita alla sua affidabilit\u00e0.\nLa Richard-Brasier.\nNel 1903 termin\u00f2 la produzione di biciclette, mentre la produzione di vetture cominci\u00f2 ad orientarsi maggiormente verso i segmenti alti e ad avvalersi di carrozzerie prestigiose, come Labourdette e Kellner. \u00c8 di questo periodo anche l'inizio della collaborazione di Richard in societ\u00e0 con Henri Brasier, tale per cui la ragione sociale fu mutata in \"Richard-Brasier\". L'attivit\u00e0 sportiva a quel punto raggiunse un punto culminante per i numerosi successi, ma anche funestato da numerosi incidenti automobilistici che videro coinvolte molte vetture Richard-Brasier. Due di questi coinvolsero rispettivamente la Renault pilotata da Marcel Renault, che mor\u00ec tragicamente, e la vettura dello stesso Georges Richard, che sub\u00ec gravi danni all'anca e fu dichiarato invalido a vita.Inoltre, durante la convalescenza ospedaliera di Georges Richard, Henri Brasier acquis\u00ec sempre pi\u00f9 potere autonomo, fino al punto di divenire egli stesso unico vertice dell'azienda, sciogliere la collaborazione con i fratelli Richard e cambiare ragione sociale dell'azienda semplicemente in Brasier. I fratelli Richard avrebbero dato vita poco dopo alla Unic.\nLa Brasier.\nLa nascita della Brasier coincise con l'inizio della parabola discendente della storia, specialmente sportiva, di quella fabbrica. La produzione scese come quantit\u00e0, pur non mettendo in seria crisi l'azienda. Dal 1908 al 1914 vi erano in listino svariati modelli per tutte le tasche, a due, a quattro e a sei cilindri, pi\u00f9 o meno tutte coronate da un discreto successo, anche se non pi\u00f9 come all'epoca della \"Richard-Brasier\". Ma era sempre l'attivit\u00e0 sportiva a zoppicare fortemente. Gi\u00e0 nel 1906, un Brasier da 105 CV (livello di potenza enorme per l'epoca) si piazz\u00f2 al quarto posto, lontano dalle continue vittorie di pochi anni prima. Il 1907 ed il 1908 hanno portato solo alcune vittorie in competizioni minori, mentre la situazione economica della Casa declinava progressivamente.Il consiglio di amministrazione dell'azienda decise allora di lasciare meno autorit\u00e0 ad Henri Brasier, che fu costretto ad ascoltare anche altre voci, quelle dei suoi collaboratori ai \"piani\" pi\u00f9 alti, i quali decisero che era ora di proporre modelli pi\u00f9 economici. L'idea sembr\u00f2 funzionare, grazie a modelli come la 10CV e la \"11CV\", rispettivamente mosse da un bicilindrico e quadricilindrico ed indirizzate verso una clientela pi\u00f9 vasta.Anche dal punto di vista agonistico la situazione pareva migliorare, grazie ad affermazioni come quella di Mont Ventoux.Nel 1911 la situazione commerciale torn\u00f2 serena, a tal punto da spingere la Brasier ad occuparsi di altri campi, come i motori per gruppi elettrogeni, quelli per imbarcazioni ed addirittura motori per dirigibili, campi in cui la Casa francese riusc\u00ec a battere dei record di velocit\u00e0.Ma gi\u00e0 dal 1912 la situazione torn\u00f2 preoccupante: la gamma Brasier, sebbene piuttosto articolata ed orientata a svariate esigenze, era piuttosto superata. A poco valsero i tentativi di aggiornare esteticamente i modelli della gamma. Come se non bastasse, nel 1914 vi fu lo scoppio della Prima guerra mondiale, durante la quale la produzione venne convertita in camionette militari per conto del Governo francese. Le fabbriche Brasier ricevettero in quel periodo anche delle commesse da parte della Hispano-Suiza per la produzione di proiettili e motori aeronautici.Terminato il conflitto, la Casa tent\u00f2 di rialzarsi, ma i tempi erano duri, anche per molte altre aziende: non poche di queste chiusero i battenti. La gamma Brasier del 1920 comprendeva un solo modello di autovettura, la 18CV, e due camionette, una da 3 e l'altra da 5 tonnellate di carico. Ma tali modelli, specialmente la 18CV, risultavano superati gi\u00e0 all'epoca e le vendite crollarono paurosamente.Si cerc\u00f2 di tornare alle competizioni, ma i risultati furono meno che mediocri: nel 1924 l'azienda fu messa in liquidazione.\nChaigneau-Brasier: fine di un'impresa.\nNel 1926 il marchio Brasier venne rilevato dalla Chaigneau, un'azienda che fino a poco prima si occupava prevalentemente di biciclette. La ragione sociale mut\u00f2 in \"Chaigneau-Brasier\" e di l\u00ec a poco vennero proposti alcuni modelli di discreto interesse, come la TD-4, una vettura di fascia media. Nel 1928 venne lanciata una pi\u00f9 pretenziosa vettura con motore ad 8 cilindri da 3.5 litri. Solo pochi esemplari di quest'ultima furono venduti: la crisi economica del 1929 diede il colpo di grazia alla \"Chaigneau-Brasier\", che l'anno successivo chiuse i battenti. Tre anni dopo il marchio venne rilevato dalla Delahaye."}
{"id": "1793919", "revid": "770634", "url": "https://it.wikipedia.org/wiki?curid=1793919", "title": "Distretto di Chandrapur", "text": "Il distretto di Chandrapur \u00e8 un distretto del Maharashtra, in India, di 2.077.909 abitanti. \u00c8 situato nella divisione di Nagpur e il suo capoluogo \u00e8 Chandrapur.\nAl suo interno si trova il Parco nazionale di Tadoba."}
{"id": "1793920", "revid": "80030", "url": "https://it.wikipedia.org/wiki?curid=1793920", "title": "Gotico flamboyant", "text": ""}
{"id": "1793921", "revid": "770634", "url": "https://it.wikipedia.org/wiki?curid=1793921", "title": "Distretto di Gadchiroli", "text": "Il distretto di Gadchiroli \u00e8 un distretto del Maharashtra, in India, di 969.960 abitanti. \u00c8 situato nella divisione di Nagpur e il suo capoluogo \u00e8 Gadchiroli.\nI centri abitati pi\u00f9 popolosi del distretto sono il capoluogo Gadchiroli e le cittadine di Desaiganj e Ahiri."}
{"id": "1793924", "revid": "770634", "url": "https://it.wikipedia.org/wiki?curid=1793924", "title": "Distretto di Gondia", "text": "Il distretto di Gondia \u00e8 un distretto del Maharashtra, in India, di 1.200.151 abitanti. \u00c8 situato nella divisione di Nagpur e il suo capoluogo \u00e8 Gondia."}
{"id": "1793925", "revid": "84184", "url": "https://it.wikipedia.org/wiki?curid=1793925", "title": "Mian", "text": ""}
{"id": "1793927", "revid": "770634", "url": "https://it.wikipedia.org/wiki?curid=1793927", "title": "Distretto di Nagpur", "text": "Il distretto di Nagpur \u00e8 un distretto del Maharashtra, in India, di 4.051.444 abitanti. \u00c8 situato nella divisione di Nagpur e il suo capoluogo \u00e8 Nagpur."}
{"id": "1793931", "revid": "770634", "url": "https://it.wikipedia.org/wiki?curid=1793931", "title": "Distretto di Wardha", "text": "Il distretto di Wardha \u00e8 un distretto del Maharashtra, in India, di 1.230.640 abitanti. \u00c8 situato nella divisione di Nagpur e il suo capoluogo \u00e8 Wardha."}
{"id": "1793937", "revid": "123542517", "url": "https://it.wikipedia.org/wiki?curid=1793937", "title": "MMMBop", "text": "MMMBop \u00e8 un brano musicale scritto ed eseguito dal gruppo statunitense Hanson ed \u00e8 il primo singolo del gruppo. Ne esistono due versioni: la prima del 1996, mai uscita come singolo, intitolata \"Mmmbop (Long Version)\", la seconda del 1997, estratta come primo singolo dal loro album di debutto internazionale intitolato \"Middle of Nowhere\".\nLa nascita del brano ed il successo internazionale.\nLa prima versione di questa canzone ha il titolo di \"Mmmbop (Long Version)\" ed \u00e8 inclusa nel loro secondo album autoprodotto del 1996 intitolato \"Mmmbop\". Questa versione, in cui Taylor ha la voce bianca, \u00e8 stata inclusa nella raccolta del 1998 dal titolo \"3 Car Garage: The Indie Recordings '95-'96\".\nNella VHS (e in seguito anche DVD) \"Hanson: Tulsa, Tokyo, &amp; the Middle Of Nowhere\" la band parla della nascita della canzone: Isaac: \"\"Abbiamo iniziato a scrivere Mmmbop (Long Version) senza saperlo\"; Taylor: \"Stavamo preparando Boomerang il nostro primo disco indipendente e cercavamo di trovare dei sottofondi vocali e cos\u00ec \u00e8 nata Mmmbop (Long Version)\" sempre Taylor aggiunge \"Era solo una parte breve tra tutte le altre; Dopo un anno non so bene come abbiamo scritto tutta la canzone\"\".\nLa seconda versione, riarrangiata, presenta il cambio di voce del lead singer Taylor. Fu estratta come primo singolo dal loro album di debutto internazionale: \"Middle Of Nowhere\" che li rese celebri nel 1997.\nIl brano \u00e8 stato infatti uno dei singoli di debutto di maggior successo nella storia; ha raggiunto la posizione numero uno in ben 27 paesi, inclusi Stati Uniti, Regno Unito, Germania ed Australia. In Australia \u00e8 stato il secondo singolo di debutto ad entrare direttamente al primo posto.\nPremi e riconoscimenti.\nNel 1997 \"Mmmbop\" vinse nella categoria miglior canzone agli MTV Europe Music Awards 1997; l'anno seguente il brano fu nominato nelle categoria \"Registrazione dell'anno\" e \"Miglior interpretazione vocale pop di coppia o di gruppo\" della 40\u00aa edizione dei \"Grammy Award\"."}
{"id": "1793939", "revid": "770634", "url": "https://it.wikipedia.org/wiki?curid=1793939", "title": "Distretto di Ahmednagar", "text": "Il distretto di Ahmednagar \u00e8 un distretto del Maharashtra, in India, di 4.088.077 abitanti. \u00c8 situato nella divisione di Nashik e il suo capoluogo \u00e8 Ahmednagar."}
{"id": "1793940", "revid": "770634", "url": "https://it.wikipedia.org/wiki?curid=1793940", "title": "Distretto di Dhule", "text": "Il distretto di Dhule \u00e8 un distretto del Maharashtra, in India, di 1.708.993 abitanti. \u00c8 situato nella divisione di Nashik e il suo capoluogo \u00e8 Dhule."}
{"id": "1793941", "revid": "770634", "url": "https://it.wikipedia.org/wiki?curid=1793941", "title": "Distretto di Jalgaon", "text": "Il distretto di Jalgaon \u00e8 un distretto del Maharashtra, in India, di 3.679.936 abitanti. \u00c8 situato nella divisione di Nashik e il suo capoluogo \u00e8 Jalgaon."}
{"id": "1793942", "revid": "106456", "url": "https://it.wikipedia.org/wiki?curid=1793942", "title": "Soffitto", "text": "Il soffitto \u00e8 la superficie che fa da limite superiore interno in una stanza. Non \u00e8, generalmente, un elemento strutturale; si tratta della parte inferiore di un tetto o di un piano superiore.\nI soffitti, soprattutto nel passato, erano spesso decorati con affreschi o mosaici. Uno dei soffitti affrescati pi\u00f9 famosi \u00e8 quello della Cappella Sistina, di Michelangelo Buonarroti.\nUn particolare tipo di soffitto \u00e8 quello a cassettoni, con scomparti regolari solitamente quadrati. Altro tipo di soffitto in uso nei secoli XIV e XV \u00e8 il cosiddetto soffitto alla francese, nel quale l'interspazio tra le travi a vista che lo sostengono \u00e8 uguale alla larghezza delle travi stesse."}
{"id": "1793943", "revid": "770634", "url": "https://it.wikipedia.org/wiki?curid=1793943", "title": "Distretto di Solapur", "text": "Il distretto di Solapur \u00e8 un distretto del Maharashtra, in India, di 3.855.383 abitanti. \u00c8 situato nella divisione di Pune e il suo capoluogo \u00e8 Solapur."}
{"id": "1793944", "revid": "770634", "url": "https://it.wikipedia.org/wiki?curid=1793944", "title": "Distretto di Satara", "text": "Il distretto di Satara \u00e8 un distretto del Maharashtra, in India, di 2.796.906 abitanti. \u00c8 situato nella divisione di Pune e il suo capoluogo \u00e8 Satara."}
{"id": "1793947", "revid": "770634", "url": "https://it.wikipedia.org/wiki?curid=1793947", "title": "Distretto di Sangli", "text": "Il distretto di Sangli \u00e8 un distretto del Maharashtra, in India, di 2.581.835 abitanti. \u00c8 situato nella divisione di Pune e il suo capoluogo \u00e8 Sangli."}
{"id": "1793949", "revid": "770634", "url": "https://it.wikipedia.org/wiki?curid=1793949", "title": "Distretto di Pune", "text": "Il distretto di Pune \u00e8 un distretto del Maharashtra, in India, di 7.224.224 abitanti. \u00c8 situato nella divisione di Pune e il suo capoluogo \u00e8 Pune."}
{"id": "1793950", "revid": "770634", "url": "https://it.wikipedia.org/wiki?curid=1793950", "title": "Distretto di Kolhapur", "text": "Il distretto di Kolhapur \u00e8 un distretto del Maharashtra, in India, di 3.515.413 abitanti. \u00c8 situato nella divisione di Pune e il suo capoluogo \u00e8 Kolhapur."}
{"id": "1793953", "revid": "1305772", "url": "https://it.wikipedia.org/wiki?curid=1793953", "title": "Mildred Pierce", "text": ""}
{"id": "1793954", "revid": "228587", "url": "https://it.wikipedia.org/wiki?curid=1793954", "title": "Gas Gas", "text": "La Gas Gas Motos \u00e8 una casa motociclistica spagnola produttrice di moto da trial, enduro, cross, motard e quad.\nLa sua fama ha avuto inizio con la partecipazione ai campionati mondiali di trial, avendo avuto come piloti Jordi Tarr\u00e9s (vincitore di 7 titoli mondiali), Marc Colomer e un altro campione del mondo indoor ed outdoor come Adam Raga.\nStoria.\nAgli albori, quella che oggi \u00e8 la Gas Gas era solamente l'importatore della casa italiana SWM per la Spagna.\nIn seguito al fallimento dapprima della SWM e poi della sua erede tecnica SVM, l'importatore chiese ai proprietari della casa italiana di poter utilizzare i fondi di magazzino degli ultimi modelli TL, ossia telaio ed altre parti, per poter costruire in proprio delle moto da trial, con motori di altra marca.\nEra il 1985 e la sua prima moto fu la Halley 327, equipaggiata con un motore Villa. Solo 7 anni dopo Gas Gas vinse il suo primo mondiale di trial, con Jordi Tarres.\nL'azienda, che ha sede a Salt (nelle vicinanze di Gerona), ha solo in seguito ampliato la sua produzione anche a modelli destinati al motocross, all'enduro e al supermotard, ed infine alla costruzione di quadricicli quad.\nNel gennaio del 2014 la OSSA e la Gas Gas si sono unite, in modo da abbattere i costi di gestione, pur rimanendo due marchi distinti.\nDal 2019 il marchio \u00e8 controllato da KTM.\nMotomondiale.\nNel 2021 la casa motociclistica spagnola fa il suo esordio nella classe Moto3 del Motomondiale. Vengono infatti schierate due Gas Gas RC 250 GP, due KTM rimarchiate, dall'Aspar Team. La coppia di piloti scelta per la stagione d'esordio \u00e8 composta Sergio Garc\u00eda e dall'esordiente Izan Guevara. La stagione si rivela positiva, Garc\u00eda rimane in corsa per il titolo per buona parte del campionato e chiude terzo con tre vittorie all'attivo. Guevara vince in suo primo Gran Premio in Texas chiudendo all'ottavo posto. Tra i costruttori Gas Gas si classifica al terzo posto mentre Aspar si posiziona al secondo posto nella classifica a squadre."}
{"id": "1793955", "revid": "770634", "url": "https://it.wikipedia.org/wiki?curid=1793955", "title": "Distretto di Nandurbar", "text": "Il distretto di Nandurbar \u00e8 un distretto del Maharashtra, in India, di 1.309.135 abitanti. \u00c8 situato nella divisione di Nashik e il suo capoluogo \u00e8 Nandurbar."}
{"id": "1793959", "revid": "770634", "url": "https://it.wikipedia.org/wiki?curid=1793959", "title": "Distretto di Nashik", "text": "Il distretto di Nashik \u00e8 un distretto del Maharashtra, in India, di 4.987.923 abitanti. \u00c8 situato nella divisione di Nashik e il suo capoluogo \u00e8 Nashik."}
{"id": "1793965", "revid": "152416", "url": "https://it.wikipedia.org/wiki?curid=1793965", "title": "Gas Gas Motos", "text": ""}
{"id": "1793969", "revid": "152416", "url": "https://it.wikipedia.org/wiki?curid=1793969", "title": "GasGas Motos", "text": ""}
{"id": "1793971", "revid": "33689", "url": "https://it.wikipedia.org/wiki?curid=1793971", "title": "Basilio Venanzio", "text": "Biografia.\nProbabilmente era figlio di Decio Mario Venanzio Basilio, console nel 484; ebbe diversi figli che raggiunsero il consolato, tra cui Decio, console nel 529, e Decio Paolino, console nel 534.\nFu console per il 508 e poi elevato al rango di \"patricius\" entro il 511; nel 533 era ancora \"patricius\"."}
{"id": "1793973", "revid": "131358", "url": "https://it.wikipedia.org/wiki?curid=1793973", "title": "Antalyaspor", "text": ""}
{"id": "1793975", "revid": "404449", "url": "https://it.wikipedia.org/wiki?curid=1793975", "title": "Papaiano", "text": "Papaiano (gi\u00e0 \"Papajano\") \u00e8 una localit\u00e0 del comune italiano di Poggibonsi, nella provincia di Siena, in Toscana.\nGeografia fisica.\nLa localit\u00e0 sorge sull'omonima collina di Papaiano, a nord-est della citt\u00e0 capoluogo, tra i corsi d'acqua del borro di Malachecca (2\u00a0km) e del borro di Papaiano (2\u00a0km). L'abitato si sviluppa dal poggio, dove si trova la chiesa medievale, lungo la strada di Mocarello, luogo dove \u00e8 sorta una zona residenziale, che scende e va a saldarsi senza soluzione di continuit\u00e0 con il centro urbano di Poggibonsi.\nStoria.\nLa testimonianza pi\u00f9 antica del borgo di Papaiano risale al 972, quando la locale chiesa intitolata a Sant'Andrea venne venduta al marchese Ugo di Toscana, il quale il 10 agosto 998 la don\u00f2 a sua volta, insieme con il vicino castello di Papaiano, all'abbazia di Marturi. Grazie alla presenza del castello, Papaiano conobbe nella prima met\u00e0 del XII secolo un notevole sviluppo e qui si accamp\u00f2 l'imperatore Enrico II nel 1015.\nMonumenti e luoghi d'interesse.\nL'edificio di maggiore interesse della localit\u00e0 \u00e8 la chiesa di Sant'Andrea, conosciuta come San Rocco, e oggi sede della parrocchia dei Santi Rocco e Martino, che comprende anche la chiesa del vicino borgo di Luco. La chiesa presenta una muratura a filaretto riferibile alla prima met\u00e0 del XII secolo, e l'aspetto originario \u00e8 ancora ravvisabile nonostante le modifiche avvenute nei secoli, le ultime risalenti agli anni tra il 1881 e il 1893. Di particolare interesse, all'interno, \u00e8 la pala d'altare affrescata a muro, opera di Filippo di Antonio Filippelli del 1492 raffigurante la \"Madonna col Bambino e santi\".\nA Papaiano esisteva in passato una seconda chiesa intitolata a San Michele, citata in un documento del settembre 1089, tuttavia scomparsa. Anche dell'antico castello di Papaiano sono rimaste poche tracce.\nCultura.\nA settembre si festeggia, presso il giardino della chiesa di Papaiano, la festa patronale di San Rocco.\nGeografia antropica.\nLa localit\u00e0 \u00e8 composta da un nucleo storico, situato in posizione dominante sulla collina, e da un'area residenziale costruita alla fine del XX secolo che prende il nome di \"Mocarello\" dalla strada principale che la attraversa, via di Mocarello, dove in essa si incrociano via Mocarellino e le vie Belvedere e dell'Alloro. La via del Ginepro collega invece Mocarello con la localit\u00e0 Piaggiole."}
{"id": "1793977", "revid": "122611938", "url": "https://it.wikipedia.org/wiki?curid=1793977", "title": "Cry (Michael Jackson)", "text": "Cry \u00e8 una canzone interpretata da Michael Jackson e scritta da R. Kelly estratta come secondo e ultimo singolo dall'album \"Invincible\" di Jackson del 2001. Il singolo non fu pubblicato negli Stati Uniti, ma solo in Europa, Australia e Canada. Arriv\u00f2, tra gli altri, alla posizione numero 6 in Spagna, alla 18 in Italia e alla 25 sulla UK Singles Chart. Raggiunse inoltre la posizione numero 1 nella classifica statunitense di \"Billboard\" \"Bubbling Under R&amp;B/Hip-Hop Singles\", solo grazie agli airplay radiofonici.\nDescrizione.\nLa canzone fu la seconda di tre canzoni scritte da R. Kelly per Michael Jackson, dopo il successo mondiale \"You Are Not Alone\", pubblicata nell'album \"\" del 1995, e il singolo inedito \"One More Chance\", contenuto invece nella raccolta di numero uno di Jackson, \"Number Ones\" del 2003. La canzone fu il pezzo umanitario dell'album \"Invincible\", una tradizione ormai consolidata per Jackson sin dall'album \"Bad\" (1987), dove era contenuta \"Man in the Mirror\", e proseguita poi con le canzoni \"Heal the World\", dall'album \"Dangerous\" (1991), ed \"Earth Song\" (sempre da \"HIStory\"). \"Cry\" \u00e8 una canzone in stile gospel e contiene i cori dell'Andra\u00e9 Crouch Singers Choir e di R. Kelly stesso. La canzone parla di unirsi tutti insieme in un pianto globale provocato delle ingiustizie sulla Terra e si auspica un risveglio delle coscienze e la Pace tra i popoli. La canzone usc\u00ec a meno di due mesi dagli attentati dell'11 settembre 2001 e il suo testo, scritto in realt\u00e0 prima, sembr\u00f2 profetico e azzeccato alla situazione globale. Il singolo conteneva inoltre la canzone inedita \"Shout\", che era stata scartata ad ultimo minuto dall'album \"Invincible\" per lasciare posto alla ballata \"You Are My Life\".\nVideo.\nIl videoclip del brano fu diretto dal regista e fotografo britannico Nick Brandt, che aveva gi\u00e0 lavorato con Jackson come regista dei video di \"Earth Song\", \"Childhood\" e \"Stranger in Moscow\". Il video mostra molte persone di diverse etnie che si tengono per mano, simboleggiando l'unione e la fratellanza, e creando una gigantesca catena umana che attraversa tutta la Terra. Le riprese si sono svolte in sei location diverse.\nPer tutta la durata del videoclip, Michael Jackson non si vede mai, come in altri videoclip umanitari di Jackson come \"Man in the Mirror\" e \"Heal the World\"."}
{"id": "1793980", "revid": "1684799", "url": "https://it.wikipedia.org/wiki?curid=1793980", "title": "Kader Abdolah", "text": "Rifugiato politico in Occidente, vive nei Paesi Bassi e scrive le sue opere in olandese.\nBiografia.\nPrimo di sei figli, cresce in una regione di stretta osservanza islamica. Volendo seguire le orme di un suo trisavolo, Qhaem Megham Ferahni, uomo politico e poeta assassinato dallo sci\u00e0 nel 1875, Kader Abdolah sogna fin da piccolo di diventare scrittore. Per questo, dall'et\u00e0 di 12 anni si d\u00e0 allo studio della letteratura occidentale, che fa sorgere in lui l'interesse culturale per l'Occidente di cui ascolta clandestinamente le stazioni radio.\nNel 1972 inizia a studiare fisica all'universit\u00e0 di Teheran e ottiene un posto di direttore in una fabbrica di imballaggi. \u00c8 in questa epoca che si interessa di scrittura, con la produzione di numerosi testi in lingua persiana. Dopo aver pubblicato due raccolte di racconti, adottando come pseudonimo i nomi di due esponenti dell'opposizione, \"Kader\" e \"Abdolah\", assassinati dal regime iraniano degli ayatollah, le autorit\u00e0 scoprono in lui un membro attivo dell'opposizione, una circostanza che lo costringe ad abbandonare il suo paese nel 1985, insieme alla moglie, per trasferirsi in Turchia. Vi rimane tre anni, fino a quando entra in contatto ad Ankara con una delegazione olandese delle Nazioni Unite.\nDecide cos\u00ec di rifugiarsi nei Paesi Bassi dove ottiene lo status di rifugiato politico. Dopo un soggiorno nel centro per rifugiati ad Apeldoorn, ottiene una casa a Zwolle, dove rimane fino al 2003, quando si sposta a Delft.\nImpara l'olandese essenzialmente da autodidatta, aiutandosi con libri per bambini e raccolte di poesia. Per un anno frequenta anche l'Universit\u00e0 di Utrecht per studiarvi letteratura. Inizia a scrivere in olandese, sforzandosi di padroneggiare meglio la lingua.\nDebutta nel 1993 con la raccolta di novelle \"De adelaars\" (\"Le aquile\"), incentrate sull'esperienza di esule: l'opera gli vale il Gouden Ezelsoor, premio olandese destinato agli esordienti. Nel 1995 esce una seconda raccolta, sullo stesso tema, intitolata \"De meisjes en de partizanen\" (\"Le ragazze e i partigiani\").\nPubblica un numero crescente di libri sotto lo pseudonimo di \"Kader Abdolah\" e tiene ogni settimana una rubrica nel giornale \"de Volkskrant\", sotto lo pseudonimo di \"Mirza\", che significa \"cronista\", e che \u00e8 anche il nome di suo padre morto.\nLa sua opera \u00e8 quasi sempre incentrata sulla vita tra due culture, quella originaria dell'Iran e quella adottiva dei Paesi Bassi, e sulla vita nella diaspora.\nOpera.\nNel 1997 esce il suo primo romanzo, a sfondo autobiografico, \"De reis van de lege flessen\" (\"Il viaggio delle bottiglie vuote\"): Bolfazl, protagonista della narrazione, \u00e8 come lui un profugo iraniano sospeso fra un passato che gli riaffiora nella memoria, frammentario e deformato, e la realt\u00e0 del suo presente di esule in una nuova patria, in un difficile processo di integrazione sociale.\nDalla rubrica ebdomadaria \"Mirza\", da lui tenuta, uscir\u00e0 nel 1998 l'omonima raccolta di articoli sui temi della tolleranza e convivenza interrazziale nel paese che lo ospita.\nNel 2000 esce \"Spijkerschrift\", \"Scrittura cuneiforme\", il cui protagonista Ismael, al contrario di Bolfazl, \u00e8 in grado di ricostruire la sua storia familiare precedente all'esilio in Occidente, la sua giovinezza, il legame con il padre e la sua vicenda personale si sovrappone alla testimonianza storica sulle vicende dell'Iran.\n\"Het huis van de moskee\" (\"La casa della moschea\") \u00e8 ambientato a cavallo di quell'epoca che porter\u00e0 alla caduta del regime dello sci\u00e0 Reza Pahlavi, con l'esperienza della rivoluzione iraniana e con quella della nascente Repubblica islamica dell'Iran. La societ\u00e0 della provincia iraniana, in questo frangente storico, si trova a confrontarsi con due tensioni opposte, la forzata occidentalizzazione tentata dallo sci\u00e0 e la forzata assimilazione all'estremismo politico e religioso del regime di Khomeini, un passaggio radicale che porter\u00e0 allo sconvolgimento dell'armonia e dei valori secolari di una civilt\u00e0, lasciando al loro posto paure, odio e sospetti.\nIl 26 aprile 2008 esce in libreria il suo \"De Boodschapper - De Coran\", Il messaggero - Il Corano, un dittico, formato da una biografia romanzata di Maometto e da testi tradotti dal Corano. L'autore intende contribuire positivamente al dibattito sull'Islam.\nNel 2011 pubblica \"De Koning\" (\"Il re\"), ambientato nella Persia a cavallo tra Ottocento e Novecento al centro degli interessi coloniali di Russia, Francia ed Inghilterra. Debole, ostinato e vendicativo, lo sci\u00e0 Naser non sa intercettare gli snodi cruciali della Storia. A lui si contrappone il visir Mirza Kabir - trisavolo dell'autore - che lotta per un futuro di progresso e modernizzazione per la Persia.\nNel 2020 pubblica \"Il sentiero delle babbucce gialle\".\nRiconoscimenti.\nHa ricevuto numerosi premi \u00e8 stato decorato con l'Ordine del Leone dei Paesi Bassi mentre la Francia lo ha insignito \"chevalier de l'Ordre des arts et des lettres\".\nNel 2007, i lettori hanno scelto il suo libro \"La casa della moschea\" come il secondo miglior libro olandese di tutti i tempi, superato solo da \"De ontdekking van de Hemel\" (\"La scoperta del paradiso\") di Harry Mulisch.\nNel 2016 vince Premio letterario Giuseppe Acerbi per il romanzo \"Il corvo\"."}
{"id": "1793985", "revid": "152416", "url": "https://it.wikipedia.org/wiki?curid=1793985", "title": "All-Terrain Vehicle", "text": ""}
{"id": "1793989", "revid": "1104133", "url": "https://it.wikipedia.org/wiki?curid=1793989", "title": "Butterflies", "text": "Butterflies \u00e8 una canzone di Michael Jackson scritta e composta dal compositore Andre Harris del duo Dre &amp; Vidal e da Marsha Ambrosius, ex componente del duo Floetry. Prodotta da Michael Jackson ed Andre Harris fu estratta come singolo promozionale dall'album \"Invincible\" l'8 febbraio 2002.\nPer problemi contrattuali tra Jackson e la Sony quest'ultima cancell\u00f2 la messa in commercio del CD singolo e questo fu il culmine di una serie di boicottaggi da parte dell'etichetta discografica ai danni dell'album \"Invincible\".\nJackson vs Sony.\nDurante questa guerra tra l'artista e la sua etichetta discografica, Jackson protest\u00f2 pubblicamente contro la Sony in due diverse manifestazioni organizzate da vari Fan Club dell'artista davanti alle sedi della Sony Music: la prima a Londra nel Giugno del 2002 e la seconda a New York nel Luglio dello stesso anno.\nDurante queste manifestazioni Jackson spieg\u00f2 ai suoi fans come l'etichetta discografica stesse tentando di boicottare l'album come vendetta a causa del desiderio di Jackson di lasciare la Sony definitivamente e di come quest'ultima fosse interessata a mettere le mani sul prezioso catalogo musicale dell'artista e sull'altrettanto prezioso catalogo musicale Sony/ATV Music Publishing tenuto in compropriet\u00e0 tra Jackson e la Sony e tra l'altro defin\u00ec razzista Tommy Mottola l'allora capo della divisione musicale della Sony.\nPubblicazione.\nLa canzone fu pubblicata dunque solo negli Stati Uniti d'America via radio e si piazz\u00f2 alla #14 sulla Billboard Hot 100."}
{"id": "1793991", "revid": "287204", "url": "https://it.wikipedia.org/wiki?curid=1793991", "title": "AS (quotidiano)", "text": "AS (o Diario AS) \u00e8 un importante quotidiano spagnolo che si occupa di eventi sportivi in generale. \u00c8 molto vicino agli eventi riguardanti il gioco del calcio occupandosi specialmente dei club della capitale e Atl\u00e9tico Madrid. Insieme a \"Marca\", \"El Mundo Deportivo\" e \"Sport\" \u00e8 uno dei principali quotidiani sportivi spagnoli.\nOltre a Madrid, ha sedi secondarie nelle seguenti localit\u00e0: Barcellona, Bilbao, A Coru\u00f1a, Siviglia, Valencia e Saragozza.\nNato nel 1967 ad opera della famiglia Montiel, dal 1996 fa parte del gruppo PRISA.\nA maggio del 2012, ha lanciato una versione del sito in lingua inglese, nelle quale gli articoli spagnoli sono tradotti da persone di madrelingua.\nLa tiratura \u00e8 salita dalle 181.172 copie del 2001, a 176.892 nel 2002, fino a quota 214.654 nel 2006."}
{"id": "1793999", "revid": "281779", "url": "https://it.wikipedia.org/wiki?curid=1793999", "title": "Metilotrofia", "text": "La metiltrofia \u00e8 la capacit\u00e0 di alcuni microorganismi aerobi di metabolizzare il metano (CH4) e usarlo come fonte di carbonio. In un'accezione pi\u00f9 ampia si usa il termine metilotrofia per definire la capacit\u00e0 di utilizzare l'intera gamma dei composti C1, includendo anche metanolo e metilamine.\nI microrganismi in grado di respirare questi composti, sono caratterizzati da un alto grado si specializzazione, in quanto non sanno utilizzare fonti di carbonio diverse.\nLa via metabolica per l'ossidazione del metano procede con l'intervento di un enzima metano-monossigenasi che lo trasforma in metanolo; successivamente si ha una deidrogenazione ad aldeide formica che viene ossidata poi ad acido formico.\nIn alcuni metilotrofi \u00e8 stata osservata la presenza di enzimi e di cofattori come il metanofurano e la tetraidrometanopterina. Questo fa presumere che esistano vie metaboliche differenti da quella finora descritta."}
{"id": "1794008", "revid": "287204", "url": "https://it.wikipedia.org/wiki?curid=1794008", "title": "Gimle", "text": ""}
{"id": "1794011", "revid": "46291", "url": "https://it.wikipedia.org/wiki?curid=1794011", "title": "Hapalemur griseus meridionalis", "text": "L'apalemure grigio meridionale (\"Hapalemur griseus meridionalis\") \u00e8 una sottospecie di apalemure grigio endemica del Madagascar, dove lo si trova nelle foreste pluviali della zona attorno a Tolagnaro.\nRispetto alla sottospecie nominale, ha pelo di colore pi\u00f9 scuro e con sfumature rossicce. Inoltre, la sua coda \u00e8 di lunghezza minore in rapporto al corpo e le vocalizzazioni emesse (simili a grugniti) sono leggermente differenti rispetto a quelle di \"H. g. griseus\".\nAlcuni studiosi, in seguito a recenti ricerche sul DNA mitocondriale, hanno proposto lo scorporo di \"H. g. meridionalis\" da \"H. griseus\" e la sua riclassificazione come specie a s\u00e9 stante \"Hapalemur meridionalis\".."}
{"id": "1794014", "revid": "122315", "url": "https://it.wikipedia.org/wiki?curid=1794014", "title": "Apalemure grigio", "text": ""}
{"id": "1794015", "revid": "122315", "url": "https://it.wikipedia.org/wiki?curid=1794015", "title": "Hapalemur meridionalis", "text": ""}
{"id": "1794031", "revid": "686936", "url": "https://it.wikipedia.org/wiki?curid=1794031", "title": "Marques Tuiasosopo", "text": "Nella NFL.\nScelto al draft dagli Oakland Raiders, nella stagione 2001 ha giocato solamente una partita completando 3 lanci su 4 per 34 yard e una corsa per 1 yard.\nNella stagione 2002\" ha fatto 3 presenze totalizzando 2 corse perdendo 3 yard.\nNella stagione 2003 ha giocato 4 partite di cui una da titolare completando 25 lanci su 45 per 324 yard con 3 intercetti e ha subito 2 sack perdendo 14 yard, 2 fumble di cui uno recuperato ed infine 6 corse per 22 yard.\nNella stagione 2004 non \u00e8 mai sceso in campo.\nNella stagione 2005 ha giocato una sola partita partendo da titolare ha completato 14 su 26 lanci per 124 yard con un touchdown e 2 intercetti, ha subito 6 sack perdendo 40 yard, 2 fumble entrambi persi ed infine 2 corse per 19 yard.\nNella stagione 2006 ha giocato 2 partite completando 6 lanci su 13 per 68 yard con 1 touchdown e 2 intercetti ed infine 4 corse per 29 yard con un fumble perso.\nNella stagione 2007 \u00e8 passato ai New York Jets ma non \u00e8 entrato mai in campo.\nNella stagione 2008 \u00e8 tornato ai \"Raiders\" firmando il 22 maggio un contratto di free agent per un anno. \u00c8 stato il 3\u00ba quarterback della squadra ed ha giocato 2 partite ma non da titolare completando un lancio su 2 per 4 yard, 2 fumble poi recuperati dai compagni, ha subito 2 sack perdendo 16 yard e ha fatto 2 corse per 11 yard."}
{"id": "1794032", "revid": "599013", "url": "https://it.wikipedia.org/wiki?curid=1794032", "title": "Scuola di Leopoli-Varsavia", "text": "La Scuola Logica di Leopoli-Varsavia \u00e8 stata un'influente scuola di filosofia e logica nella Polonia del XX secolo. Essa \u00e8 cos\u00ec detta dai nomi delle citt\u00e0 in cui avevano sede le Universit\u00e0 di provenienza dei maggiori esponenti.\nNacque dall'opera di Kazimierz Twardowski (allievo a Vienna di Franz Brentano) e dei suoi allievi, i logici Stanis\u0142aw Le\u015bniewski, Jan \u0141ukasiewicz e Tadeusz Cze\u017cowski, lo storico della filosofia W\u0142adys\u0142aw Tatarkiewicz, lo studioso di fenomenologia ed estetica Roman Ingarden, e altri filosofi vicini al Circolo di Vienna, come Tadeusz Kotarbi\u0144ski e Kazimierz Ajdukiewicz."}
{"id": "1794041", "revid": "251304", "url": "https://it.wikipedia.org/wiki?curid=1794041", "title": "Battaglia di Livonia", "text": ""}
{"id": "1794058", "revid": "112049", "url": "https://it.wikipedia.org/wiki?curid=1794058", "title": "Computer quantico", "text": ""}
{"id": "1794071", "revid": "1048993", "url": "https://it.wikipedia.org/wiki?curid=1794071", "title": "Phoebe Tonkin", "text": "Biografia e carriera.\nSuo padre \u00e8 afroaustraliano e sua madre \u00e8 australiana. All'et\u00e0 di quattro anni frequenta diversi corsi di danza tra cui danza classica, hip hop, danza contemporanea e tip tap. Inizia la sua esperienza recitativa a 12 anni, dopo aver terminato i corsi al \"Australian Theatre for Young People (ATYP)\" e al \"Warf Theatre\".\nDopo aver frequentato la \"Queenwood School\" a Baltimora, nel 2006 viene scelta per recitare nel suo primo ruolo di rilievo interpretando il personaggio di Cleo Sertori nella serie \"H2O\", per il quale nel 2008 riceve una nomination agli AFI Award nella categoria \"Miglior attrice protagonista in una serie televisiva\", ricoprendo la parte fino al 2010. Per prepararsi al ruolo, ha dovuto prendere delle lezioni di nuoto. Ha lavorato come modella presso una rivista giovanile.\nNel 2010 debutta nel cinema prendendo parte al cast di \"Il domani che verr\u00e0 - The Tomorrow Series\", un film di Stuart Beattie. Dal 2011 al 2012 recita la parte di Faye Chamberlain nella serie televisiva \"The Secret Circle\", ispirata alla serie di libri di Lisa J. Smith, la serie viene cancellata dopo una sola stagione nel 2012; quello stesso anno recita nel film \"Shark 3D\". Appare inoltre nel video \"Don't Let Go\" di Miles Fisher. L'attrice entra a far parte del cast della quarta stagione di \"The Vampire Diaries\" nel ruolo ricorrente del licantropo Hayley Marshall per poi diventare, nel 2013, una delle protagoniste dello spin-off \"The Originals\" recitando sempre lo stesso ruolo. Diventer\u00e0 testimonial dei gioielli \"Jan Logan Jewellery\".\nLa Tonkin ha intrapreso anche la carriera come modella per Girlfriend, Teen Vogue, ELLE in Australia, Miss Vogue in Australia, Dolly e Free People.\nVita privata.\nL'attrice \u00e8 stata sentimentalmente legata dal novembre 2013 al marzo 2017 all'attore Paul Wesley, conosciuto sul set di \"The Vampire Diaries\". \nNel giugno 2020 ha confermato la sua relazione con il cantante e chitarrista Alexander Greenwald, frontman dei \"Phantom Planet\".\nDoppiatrici italiane.\nNelle versioni in italiano dei suoi film, Phoebe Tonkin \u00e8 stata doppiata da:"}
{"id": "1794072", "revid": "268746", "url": "https://it.wikipedia.org/wiki?curid=1794072", "title": "Scuola di logica di Lvov-Varsavia", "text": ""}
{"id": "1794076", "revid": "339392", "url": "https://it.wikipedia.org/wiki?curid=1794076", "title": "Federato", "text": ""}
{"id": "1794084", "revid": "1573940", "url": "https://it.wikipedia.org/wiki?curid=1794084", "title": "Hapalemur occidentalis", "text": "L'apalemure occidentale (\"Hapalemur occidentalis\" ) \u00e8 una specie di lemure endemica del Madagascar.\nDescrizione.\nSi tratta di un lemure lungo fino a 65\u00a0cm, con la coda lunga quanto il corpo ed un peso complessivo raramente superiore al chilogrammo.\nBiologia.\nHa abitudini notturne.\nNon si conosce la sua dieta ma sembra avere una preferenza per le zone in cui siano presenti foreste di bamb\u00f9.\nDistribuzione e habitat.\nLo si trova in popolazioni sparse nella zona settentrionale ed occidentale dell'isola, includendo le zone di Ankarana e Analamerana nel nord, la valle del Sambirano e la penisola di Ampasindava a nord-ovest, e la striscia di foresta costiera occidentale fra i fiumi Mahavavy e Tsiribihina.\nTassonomia.\nFino a tempi recenti era considerato come sottospecie di \"Hapalemur griseus\" (\"H. griseus occidentalis\") ma successivamente \u00e8 stata elevata al rango di specie vera e propria.\nConservazione.\nLa \"IUCN Red List\" classifica \"Hapalemur occidentalis\" come specie vulnerabile.\nQuesta specie \u00e8 protetta all'interno di diverse riserve naturali tra cui il parco nazionale di Masoala, il parco nazionale di Marojejy, il parco nazionale di Zahamena, il parco nazionale della Baia di Baly, la riserva naturale integrale di Betampona, la riserva naturale integrale dello Tsaratanana e la riserva speciale dell'Ankarana."}
{"id": "1794087", "revid": "268746", "url": "https://it.wikipedia.org/wiki?curid=1794087", "title": "Scuola di Lvov-Varsavia", "text": ""}
{"id": "1794096", "revid": "97701", "url": "https://it.wikipedia.org/wiki?curid=1794096", "title": "Divisione del Jammu", "text": "La divisione del Jammu \u00e8 una divisione dello territorio indiano di Jammu e Kashmir, di 4.395.712 abitanti. Il suo capoluogo \u00e8 Jammu.\nSuddivisioni amministrative.\nLa divisione del Jammu comprende i distretti di Doda, Jammu, Kathua, Kishtwar, Poonch, Rajouri, Ramban, Reasi, Samba e Udhampur."}
{"id": "1794106", "revid": "188116", "url": "https://it.wikipedia.org/wiki?curid=1794106", "title": "Divisione del Kashmir", "text": "La divisione della Valle del Kashmir \u00e8 una divisione dello territorio indiano di Jammu e Kashmir, di 5.441.341 abitanti. Il suo capoluogo \u00e8 Srinagar.\nSuddivisioni amministrative.\nLa divisione della Valle del Kashmir comprende i distretti di Anantnag, Baramulla, Budgam, Ganderbal, Kulgam, Kupwara, Pulwama, Shopian e Srinagar."}
{"id": "1794117", "revid": "1543377", "url": "https://it.wikipedia.org/wiki?curid=1794117", "title": "Get Up (Ciara)", "text": "Get Up \u00e8 il terzo singolo della cantante R&amp;B statunitense Ciara estratto dalla colonna sonora del film \"Step Up\" (2006), ed appartenente anche al suo secondo album, (2006). La canzone non \u00e8 il primo singolo ufficiale dell'album, ma \u00e8 stato pubblicato come primo estratto solamente in Nord America, mentre nel resto del mondo \"Promise\" \u00e8 il primo singolo ufficiale.\nIl brano \u00e8 prodotto da Jazze Pha e vi partecipa Chamillionaire.\nInformazioni.\nLa canzone, il cui testo \u00e8 stato scritto dagli stessi Ciara e Chamillionaire, fa parte della colonna sonora del film \"Step Up\" e campiona per un breve pezzo il singolo \"Somebody's Watching Me\" del cantante R&amp;B Rockwell.\nCiara canta di vedere un ragazzo in un nightclub e di danzare con lui. Durante la danza, i due sembrano essere legati l'un l'altro dagli stessi sentimenti che provano mentre ballano, nonostante non si siano mai parlati. I versi di Chamillionaire sono invece un sequel di quelli del precedente singolo \"Ridin\"'.\nNel 2006, \"Get Up\" \u00e8 stato distribuito negli USA come primo singolo estratto dell'album, mentre in Europa \u00e8 stato pubblicato nel 2007 come secondo singolo.\nCiara ha inoltre cantato la canzone durante la seconda stagione del reality show musicale \"So You Think You Can Dance\".\nAndamento in classifica.\nNegli USA la canzone ha debuttato dapprima nella \"Billboard Hot 100\" alla posizione n.93, per raggiungere quattro settimane dopo la n.7 e diventare cos\u00ec il settimo singolo di Ciara ad entrare in Top 10. Nella \"Hot Digital Song\" ha invece raggiunto la posizione n.3.\nIn Nuova Zelanda ha debuttato alla posizione n.9 e ha raggiunto la posizione n.5 due settimane dopo, diventando il terzo singolo della cantante a raggiungere la Top 5. In Svizzera e in Germania ha raggiunto rispettivamente le posizioni n.17 e 29.\nNel Regno Unito \"Get Up\" \u00e8 stato pubblicato due volte come singolo digitale: la prima volta il 16 ottobre 2006 (raggiungendo cos\u00ec la posizione n.89 nella Official Downloads Chart), la seconda il 18 giugno 2007.\nLa rivista statunitense \"Billboard\" ha inoltre piazzato il singolo alla posizione n.80 della classifica delle migliori hits del 2006\nVideoclip.\nIl videoclip \u00e8 stato diretto da Joseph Kahn ed ha debuttato su AOL Music il 17 luglio 2006. Il giorno seguente ha invece debuttato su \"TRL\" e nel countdown dell'emittente televisiva \"BET\" \"106 &amp; Park\".\nPer la sua realizzazione sono state impiegate molte tecniche di computer grafica: inizialmente Ciara \u00e8 sdraiata sul suo letto, ma si alza subito. Da quel momento in poi, l'ambientazione si svolge nella piazza e sopra i palazzi di un'ipotetica citt\u00e0 del futuro, dove la cantante si esibisce in coreografie sexy e spericolate. Alla fine, torna a sdraiarsi di nuovo sul suo letto. I cameo sono quelli degli attori Channing Tatum e Jenna Dewan, protagonisti del film \"Step Up\", che si incontrano sotto il fragore della pioggia.\nRemix e versioni.\nSulla pagina del MySpace della cantante \u00e8 stato pubblicato il remix ufficiale della canzone, prodotto da Polow da Don, che include nuovi versi di Ciara e l'impiego nuove basi. Tale remix campiona il singolo \"Freak Me\" del gruppo Silk. Nel Regno Unito, \"Get Up\" \u00e8 stato ripubblicato il 18 giugno 2007 in un'edizione contenente non solo la versione originale, ma anche un altro remix, quest'ultimo realizzato da Kardinal Beats (produttore che ha remixato anche i singoli di Ciara \"Oh\" e \"Like a Boy\").\nDi seguito, sono elencati tutti i remix e le versioni del singolo:\nTracce.\nI lati A e B dell'edizione del singolo in vinile contengono le stesse tracce."}
{"id": "1794118", "revid": "767487", "url": "https://it.wikipedia.org/wiki?curid=1794118", "title": "Paul Black", "text": "Nacque col nome Paul Martin Marmorstein, ed era in origine un cantante e batterista. \u00e8 famoso per essere stato uno dei principali cantanti degli L.A. Guns, di cui \u00e8 tornato a fare parte nel 2006, dopo la scissione della band in due gruppi. Paul fa parte degli L.A. Guns di Tracii Guns.\nBiografia.\nNegli anni settanta, nelle scuole superiori fonda una band rock col nome \"Your Mother\". Nel 1978 divent\u00f2 un maestro di percussioni all'universit\u00e0 di San Jose.\nDurante il mese di maggio del 1980 and\u00f2 a vivere a Los Angeles. La prima band in cui suon\u00f2 a L.A. furono i Mad Captions, che suonarono a New York e a Philadelphia al \"The Hot Club\" assieme ai The Dead Boys. Nel 1981 Paul si un\u00ec ai The Mau Maus, una famosa band punk rock di Los Angeles capeggiata da Rick Wilder dei The Berlin Brats. Mentre collaborava coi \"The Mau Maus\" Paul cambi\u00f2 il suo nome in Paul Mars. Suon\u00f2 la batteria in una registrazione per questi ultimi, che fu prodotta da Robbie Krieger dei The Doors, ma che non fu mai distribuita. Nel 1984 si un\u00ec ai Joneses e suon\u00f2 la batteria per l'album \"Keeping Up With The Joneses\". Paul cominci\u00f2 a realizzare un suo progetto musicale, in cui lui svolgeva il ruolo di cantante assieme al chitarrista Mick Cripps. Il progetto prese campo, Mick pass\u00f2 al basso ed i due si unirono al chitarrista Tracii Guns ed al batterista Nickey \"Beat\" Alexander. Pi\u00f9 tardi, a completare la formazione venne a fare parte del gruppo anche il chitarrista Robert Stoddard. \nGli L.A. Guns.\nIl nome del gruppo fu scelto, decisero di chiamarsi L.A. Guns, sotto consiglio di Tracii. Durante questo periodo il cantante cambi\u00f2 il suo nome in Paul Black. Il gruppo cominci\u00f2 a creare moltissime canzoni, destinate a far parte del primo album della band, creato sotto contratto con la Polygram Records. Comunque, Paul lasci\u00f2 la band prima di registrare l'album, e fu sostituito da Phil Lewis, il quale eredit\u00f2 tutti i crediti ed i diritti delle canzoni e degli album.\nDopo avere lasciato gli L.A. Guns, Paul cre\u00f2 i Black Cherry, una glam band, ma dei problemi legali, legati allo scioglimento dagli L.A. Guns, non permisero ai Black Cherry di registrare alcun album.\nDal 1993 ad oggi.\nCos\u00ec, dopo il 1993, Paul cominci\u00f2 a ritirarsi dalle scene, esibendosi ancora in pochi e rari concerti. Solo nel 2000, torn\u00f2 a farsi nominare, collaborando con Jo Almeida dei Dogs D'amour, producendo un album chiamato \"Jo &amp; Paul's Sonic Boom, Sun Down And Yellow Moon\". Dopo varie collaborazioni con altri artisti, Paul Black \u00e8 tornato a far parte degli L.A. Guns di Tracii Guns, come cantante. Oggi \u00e8 in commercio una compilation degli L.A. Guns, con Paul Black alla voce, chiamata \"Black City Breakdown (1985-1986)\"."}
{"id": "1794120", "revid": "125479728", "url": "https://it.wikipedia.org/wiki?curid=1794120", "title": "Ubertini", "text": "La famiglia comitale degli Ubertini fu un'importante consorteria ghibellina toscana. \nStoria.\nIl nucleo originario degli Ubertini faceva capo a un certo Uberto o Ubertino e ai suoi discendenti che erano originari del Casentino. Ma solo dopo il 1080 se ne hanno testimonianze certe. Cominciarono la loro ascesa come \"boni homines\" nella valle dell'Archiano e del Sova.\nPoi, essendo vassalli del vescovo di Arezzo, andarono pian piano allargando la loro influenze fino ad ottenere met\u00e0 della signoria sul castello di Montecchio Vesponi nel 1049 e il permesso di fondare quello di Ragginopoli, oggi nel territorio del comune di Poppi, nel 1081.\nSul finire dell'XI secolo costituirono una consorteria di parenti, affini, vassalli, clienti che dal 1223 permise loro di ampliare i propri domini ai castelli di Lierna (Poppi), Corezzo (Chiusi della Verna), Partina e Serravalle (Bibbiena) ed espandersi nell'aretino a Gargonza (Monte San Savino) e nel fiesolano acquisendo, tra gli altri, il dominio sul castello di Leona (Levane), su Gaville e Lucolena (Figline Valdarno). Fu allora che diventarono \"gli Ubertini\". Alla met\u00e0 del XII secolo dominavano anche Montefatucchio (Chiusi della Verna), Gressa, Banzena, Marciano (Bibbiena), ma soprattutto Chitignano, sede del castello, di cui ottennero il titolo comitale.\nMa a differenza dei conti Guidi non crearono una vera e propria signoria territoriale nel Casentino e quando si inurbarono sia in Arezzo sia in Firenze si concentrarono talmente sulla vita politica cittadina da non occuparsi di organizzare i propri possedimenti in una struttura politica compatta ed omogenea. D'altra parte non erano neppure una famiglia in senso stretto ma una vera e propria \"gens\" di parenti affiliati tra loro da intricati legami familiari e dunque senza un ramo principale e un capo famiglia carismatico. Una contingenza che si rivel\u00f2 fatale quando nel 1280, per il rovescio delle fortune ghibelline, furono espulsi da Firenze e vennero successivamente sconfitti a Campaldino. Persero via via i loro castelli e domini o per \"manu militari\" dei Guidi o dei fiorentini e solo in pochi casi riuscirono a vendere qualche loro feudo alla repubblica di Firenze. Durante il Trecento alcuni membri della casata si distinsero come condottieri al servizio dei Visconti.\nLa contea di Chitignano (, comprensiva anche dei borghi di Rosina e Taena) fu annessa nel 1779 al Granducato di Toscana, in seguito all'abolizione dei diritti feudali. L'ultimo signore fu Antonio Maria Ubertini."}
{"id": "1794135", "revid": "287204", "url": "https://it.wikipedia.org/wiki?curid=1794135", "title": "Divisione di Amravati", "text": "La divisione di Amravati \u00e8 una divisione dello stato federato indiano del Maharashtra, di 9.941.903 abitanti. Il suo capoluogo \u00e8 Amravati.\nLa divisione di Amravati comprende i distretti di Akola, Amravati, Buldhana, Washim e Yavatmal."}
{"id": "1794142", "revid": "118162028", "url": "https://it.wikipedia.org/wiki?curid=1794142", "title": "Buffy Dee", "text": "Biografia.\nDi origine italiana, \u00e8 noto per le sue partecipazioni a fianco di Bud Spencer e Terence Hill in \"Nati con la camicia\", \"Miami Supercops (I poliziotti dell'8\u00aa strada)\", \"Superfantagenio\", \"Poliziotto superpi\u00f9\" e nella serie tv \"Detective Extralarge\", nell'episodio \"Pioggia di diamanti\". L'ultima apparizione in una produzione italiana risale al 1991 con un cameo nella serie televisiva \"Classe di ferro\", diretta da Bruno Corbucci, nella quale Buffy Dee interpreta il direttore di una casa di riposo in Florida. Muore a Middletown all'et\u00e0 di 72 anni per un cancro ai polmoni."}
{"id": "1794159", "revid": "175944", "url": "https://it.wikipedia.org/wiki?curid=1794159", "title": "Batoliti", "text": ""}
{"id": "1794170", "revid": "114061150", "url": "https://it.wikipedia.org/wiki?curid=1794170", "title": "Salvatore Lupo", "text": "Biografia.\nProfessore ordinario di storia contemporanea all'Universit\u00e0 di Palermo e in precedenza docente di storia contemporanea presso la Facolt\u00e0 di Scienze politiche dell'Universit\u00e0 di Catania, \u00e8 presidente dell'IMES (Istituto Meridionale di Storia e Scienze Sociali) di Catania e vicedirettore della rivista quadrimestrale dell'istituto, \"Meridiana\" di cui \u00e8 stato uno dei fondatori. \u00c8 membro del comitato di redazione di \"Storica\".\n\u00c8 uno dei pi\u00f9 quotati studiosi della mafia in ambito italiano, autore di numerose pubblicazioni sul fenomeno criminoso e di storia contemporanea; grazie al suo testo \"Quando la Mafia trov\u00f2 l'America\" ha vinto, nel 2009, il premio letterario Vitaliano Brancati.\nIl 1\u00ba dicembre 2015, a Roma, \u00e8 stato invitato all'audizione della \"Commissione parlamentare di inchiesta sul fenomeno delle mafie e sulle altre associazioni criminali, anche straniere\", nell'ambito dell'istruttoria sui rapporti tra mafia e politica in Sicilia.\nTelevisione e Radio.\nHa partecipato a numerose trasmissioni televisive e radiofoniche per emittenti nazionali e regionali, fra cui:"}
{"id": "1794180", "revid": "143439", "url": "https://it.wikipedia.org/wiki?curid=1794180", "title": "Triplesec", "text": ""}
{"id": "1794189", "revid": "1305772", "url": "https://it.wikipedia.org/wiki?curid=1794189", "title": "Castello di Marsiliana", "text": ""}
{"id": "1794197", "revid": "1318658", "url": "https://it.wikipedia.org/wiki?curid=1794197", "title": "Sede della China Central Television", "text": "La sede della China Central Television (\"CCTV Headquarters\") \u00e8 un grattacielo che sorge a Pechino (Cina). L'edificio \u00e8 il nuovo quartier generale della China Central Television. L'inizio dei lavori \u00e8 avvenuto il 22 settembre 2004 ed \u00e8 stato completato nel dicembre 2008, dopo l'inizio dei Giochi Olimpici estivi 2008, data prevista inizialmente per il termine dei lavori. Rem Koolhaas e Ole Scheeren per l'OMA (Office for Metropolitan Architecture) sono gli architetti e lo studio di progettazione britannico Arup \u00e8 responsabile per il complesso progetto ingegneristico. Il fabbricato ha un'altezza di 234 metri per 51 piani.\nCCTV - China Central Television.\nL'\"Office for Metropolitan Architecture\" si aggiudic\u00f2 il concorso indetto dalla \"Beijing International Tendering Co.\" per la costruzione della nuova sede della CCTV e del Television Cultural Center nel dicembre 2002.\nL'edificio principale non \u00e8 una torre tradizionale, ma un anello continuo formato da sei sezioni orizzontali e verticali, con un centro aperto. La parte superiore \u00e8 formata da due grandi L rovesciate, unite a creare un angolo retto, a sbalzo rispetto alle strutture verticali. La superficie esterna della facciata \u00e8 coperta da una griglia diagonale irregolare. La costruzione di questo edificio \u00e8 considerata una sfida strutturale, sia per l'inconsueta forma sia, ed ancor di pi\u00f9, perch\u00e9 sorge in una zona sismica. La forma ha dato origine al nomignolo affibbiatole dai pechinesi: \"d\u00e0 k\u00f9ch\u01ce\" (\u5927\u88e4\u8869) \"mutandoni\".\nL'edificio \u00e8 stato costruito in due sezioni distinte (le due L rovesciate) che sono state unite, per completare la struttura, il 26 dicembre 2007. \nLa sede della televisione cinese accoglie gli uffici, gli studi di registrazione e di produzione ed il centro di trasmissione.\nTVCC - Television Cultural Centre.\nUn secondo edificio, il centro culturale televisivo (\"Television Cultural Centre\"), che sorge di fianco alla sede degli uffici, comprende un albergo, un centro visitatori, un teatro e vari spazi espositivi.\nVerr\u00e0 inoltre realizzato il \"Media Park\", parco a disposizione del pubblico che sar\u00e0 utilizzato anche per le riprese televisive esterne ed attrezzato con studi di produzione. Esso sar\u00e0 un'estensione dell'asse verde del distretto finanziario (Beijing Central Business District)."}
{"id": "1794200", "revid": "16383585", "url": "https://it.wikipedia.org/wiki?curid=1794200", "title": "Castello della Campigliola", "text": ""}
{"id": "1794205", "revid": "1543377", "url": "https://it.wikipedia.org/wiki?curid=1794205", "title": "European Champions Tournament 1998-1999", "text": "Il tredicesimo European Champions Tournament fu giocato dal 4 maggio al 9 maggio 1999 a Mosca, in Russia, vi parteciparono sei formazioni rappresentanti Russia, Repubblica Ceca, Spagna, Italia, Belgio e Croazia.\nLa manifestazione continentale vide la vittoria dei padroni di casa del ISK Dina Moskva che in finale sconfisse 2-1 gli italiani della Lazio Calcio a 5, si tratt\u00f2 della terza finale consecutiva raggiunta dai moscoviti nonch\u00e9 la terza vinta, che fa della Dina la formazione detentrice del massimo numero di vittorie di questa manifestazione, cessata nel 2001 per far posto alla UEFA Futsal Cup."}
{"id": "1794211", "revid": "16383623", "url": "https://it.wikipedia.org/wiki?curid=1794211", "title": "Roccaccia di Montauto", "text": ""}
{"id": "1794214", "revid": "16383630", "url": "https://it.wikipedia.org/wiki?curid=1794214", "title": "Tolomeo Kerauno", "text": ""}
{"id": "1794217", "revid": "287204", "url": "https://it.wikipedia.org/wiki?curid=1794217", "title": "Divisione del Konkan", "text": "La divisione del Konkan \u00e8 una divisione dello stato federato indiano del Maharashtra, di 24.807.357 abitanti. Il suo capoluogo \u00e8 Bombay.\nLa divisione del Konkan comprende i distretti di Mumbai City, Mumbai Suburbana, Raigad, Ratnagiri, Sindhudurg, Thane e prende nome dalla regione del Konkan di cui costituisce la parte settentrionale."}
{"id": "1794220", "revid": "122193051", "url": "https://it.wikipedia.org/wiki?curid=1794220", "title": "Antonio Maria Jaci", "text": "Biografia.\nPur essendo nato a Napoli da padre napoletano, Nicol\u00f2, sua madre, Agata Ferrara, era messinese. \nRimasto orfano da bambino, venne accudito dallo zio materno Annibale. Studi\u00f2 filosofia e scienze naturali presso le scuole dei Padri Gesuiti, e si laure\u00f2 all'Universit\u00e0 di Messina in matematica, fisica e medicina. \nNel 1757 decide di abbracciare la carriera ecclesiastica ma, sempre a causa delle sue modeste condizioni socio-economiche, fu solo nel 1765 che ottenne gli ordini sacerdotali quando riusc\u00ec a costituirsi il patrimonio di prete grazie a una sovvenzione che ricevette da un nobile chierico messinese, Giacomo Stagno Colonna, suo devoto discepolo.\nNel 1780 si rec\u00f2 a Napoli nella speranza di ottenere una cattedra presso il Collegio Nautico, che in quel periodo cercava un docente, senza riuscirci. Fu cos\u00ec costretto a tornare a Messina dove invece ottenne l'insegnamento di filosofia e matematica presso il \"Seminario Arcivescovile\" con una paga bassissima.\nL'invenzione per la quale oggi \u00e8 ricordato fu la meridiana centrale del Duomo di Messina, commissionatagli dall'Accademia dei Pericolanti (di cui era socio come \"Il Sicuro\") e costruita nel 1804, apparentemente non in linea con le innovazioni del Piazzi . Essa fu danneggiata nel terremoto del 1908 e poi definitivamente distrutta dalle bombe della II guerra mondiale del 13 giugno 1943.\nUn'altra invenzione fu la cosiddetta \"ampolletta mercuriale\" con la quale era possibile calcolare la longitudine in mare aperto. Il problema del calcolo della longitudine aveva impegnato per decenni gli scienziati, per essere risolto poi, nel corso del XVIII secolo, dal falegname inglese John Harrison. Il Parlamento inglese aveva istituito nel 1714 un premio di 20.000 sterline (pari a circa 1 milione di euro del 2010). Il premio venne assegnato definitivamente a John Harrison solo nel 1773, che per\u00f2, non venne mai dichiarato ufficialmente vincitore. Harrison aveva 80 anni.\nNonostante i numerosi inviti che ebbe da personalit\u00e0 illustri e rinomate accademie di scienze, non lasci\u00f2 mai Messina. \"\u00abLa terra che mi accolse infante e si ha avuta tutta la mia vita, si abbia ancor essa le mie ceneri.\u00bb\", ebbe a dire. Ormai cieco, vivendo di un misero sussidio di 50 lire al mese conferitogli dal Senato Messinese, muore per le conseguenze di un ictus cerebrale il 5 febbraio 1815 in completa povert\u00e0, all'interno di una baracca che egli stesso s'era costruito dopo il terremoto del 1783, sita in quella che oggi \u00e8 piazza Casa Pia.\nFu sepolto nella Chiesa di \"Santa Maria di Porto Salvo\", ma successivamente le sue spoglie sparirono in seguito ad una alluvione.\nSecondo lo Scin\u00e0, Jaci lasci\u00f2 manoscritti: \"Elementi analitici contenenti l'intero corso dell'analisi\", la \"Natura del caso irriducibile\", e i \"Primi rudimenti del calcolo differenziale ed integrale\"; l\"'Esame del sistema newtoniano\", ed una nuova \"teoria sovra i colori\".\nOnorificenze.\nLa citt\u00e0 di Messina gli ha intitolato l\"'Istituto Tecnico Commerciale e per il Turismo\", sito in via Cesare Battisti, ed anche una strada del centro. "}
{"id": "1794240", "revid": "1714743", "url": "https://it.wikipedia.org/wiki?curid=1794240", "title": "Carolina di Meclemburgo-Strelitz", "text": "Biografia.\nEra la figlia di Giorgio di Meclemburgo-Strelitz, e di sua moglie, Maria d'Assia-Kassel.\nMatrimonio.\nSpos\u00f2, il 10 giugno 1841, il principe ereditario di Danimarca Federico, il quale era al secondo matrimonio. La coppia non ebbe figli.\nMolto presto, il matrimonio si rivel\u00f2 molto infelice, dovuto in gran parte al cattivo temperamento del marito, che aveva problemi di alcool ed era un donnaiolo. Carolina, che fu descritta come timida e nervosa, non aveva la capacit\u00e0 di calmare il marito.\nDopo una visita ai suoi genitori in Germania, nel 1844, Carolina si rifiut\u00f2 di tornare in Danimarca. Nel 1846 Federico divorzi\u00f2 da Carolina e lei torn\u00f2 nella residenza della famiglia paterna a Neustrelitz. Qui trascorse la sua vita, senza mai risposarsi. \nMorte.\nMor\u00ec il 1\u00ba giugno 1876 a Neustrelitz. Fu sepolta a Mirow."}
{"id": "1794246", "revid": "40795", "url": "https://it.wikipedia.org/wiki?curid=1794246", "title": "Dialogo della Natura e di un Islandese", "text": ""}
{"id": "1794258", "revid": "287204", "url": "https://it.wikipedia.org/wiki?curid=1794258", "title": "Divisione di Aurangabad", "text": "La divisione di Aurangabad \u00e8 una divisione dello stato federato indiano del Maharashtra, di 15.589.223 abitanti. Il suo capoluogo \u00e8 Aurangabad.\nLa divisione di Aurangabad comprende i distretti di Aurangabad, Beed, Jalna e Osmanabad.\nIl 5 gennaio 2009 sono stati separati dalla divisione i distretti di Hingoli, Latur, Nanded e Parbhani per formare la nuova divisione di Nanded."}
{"id": "1794259", "revid": "2006282", "url": "https://it.wikipedia.org/wiki?curid=1794259", "title": "Mare di Bohai", "text": "Il mare di Bohai (cinese:\u6e24\u6d77; pinyin: B\u00f3 H\u0103i), anche noto come Bo Hai o baia di Bohai o golfo di Bohai, \u00e8 il pi\u00f9 interno golfo del Mar Giallo, sulla costa nord-orientale della Cina. Si estende su una superficie di circa 78000 km\u00b2, e la sua vicinanza a Pechino, la capitale della Cina, lo rendono uno dei pi\u00f9 attivi tratti marini nel mondo.\nGiacimenti di petrolio e gas naturale sono stati rinvenuti nelle sue profondit\u00e0.\nEssendo interamente circondata da territorio cinese, lo specchio d'acqua viene ritenuto dalla Cina baia storica a prescindere dal limite di acque territoriali delle 12 miglia; i bassi fondali lo rendono impraticabile ai sottomarini in immersione profonda e l'area viene usata per i test della marina militare cinese."}
{"id": "1794269", "revid": "4327", "url": "https://it.wikipedia.org/wiki?curid=1794269", "title": "Fortezza Orsini (Pitigliano)", "text": ""}
{"id": "1794278", "revid": "75435", "url": "https://it.wikipedia.org/wiki?curid=1794278", "title": "Collegio Capranica", "text": ""}
{"id": "1794282", "revid": "15756", "url": "https://it.wikipedia.org/wiki?curid=1794282", "title": "M\u00c4R", "text": " \u00e8 un manga \"sh\u014dnen\" di genere fantasy scritto e disegnato da Nobuyuki Anzai, pubblicato in Giappone sulla rivista \"Weekly Sh\u014dnen Sunday\" di Shogakukan dal maggio 2003 al luglio 2006. In Italia \u00e8 stato pubblicato da Play Media Company dal marzo 2007, ma \u00e8 stato interrotto dopo l'uscita del 10\u00ba volume; successivamente i diritti sono stati acquistati da GP Publishing che ha ripreso la pubblicazione dal primo volume dal 7 novembre 2010 al 10 marzo 2012 a cadenza mensile/bimestrale.\nDa esso \u00e8 stata tratta una serie animata diretta da Masaharu Okuwaki e trasmessa su TV Tokyo tra aprile 2005 e marzo 2007. In Italia l'anime \u00e8 stato acquistato da Mediaset, che non ha comprato la serie direttamente dal Giappone, bens\u00ec dal distributore statunitense Viz Media, e l'ha trasmesso in prima visione sulla rete a pagamento Hiro nell'annata 2009-2010, e replicato in chiaro su Italia 2 fra il 2011 e il 2013.\nUn seguito del manga in quattro volumi, chiamato , \u00e8 stato pubblicato dal 16 dicembre 2006 al 10 agosto 2007 sempre su Shogakukan, arrivato anche in Italia dalla GP Publishing tra l'aprile e il luglio 2012.\nTrama.\nGinta Toramizu \u00e8 un ragazzino debole e un po' sfigato, con una grande passione per i videogiochi e le storie di fantasia. Egli, ogni notte, sogna avventure nel fantastico mondo di M.A.R. Heaven, avventure a cui per\u00f2 nessuno \u00e8 disposto a credere, tranne l'amica intima Koyuki, per la quale ha una cotta. Quello che per\u00f2 non sa, \u00e8 che il mondo di M.A.R. Heaven esiste davvero, e un bel giorno lo chiama a s\u00e9, come guerriero prescelto per proteggerlo dalla rinascita di un essere malvagio che \u00e8 in procinto di scatenare una guerra per la sua conquista.\nFelice di poter finalmente vivere ci\u00f2 che ha imparato ad amare nei videogames, Ginta parte all'avventura, assieme alla particolarissima arma di cui viene dotato: Babbo, un kendama gigante, capace di variare le proprie dimensioni, di parlare con velleit\u00e0 da gentiluomo d'altri tempi e zero voglia di collaborare con quello sciocco ragazzino.\nPersonaggi.\nScacchiera.\nSono gli antagonisti principali della serie, un'armata di individui, mossi ciascuno da diversi ideali e obbiettivi, che hanno dichiarato guerra all'intero mondo di Mar-Heaven con lo scopo principale di distruggerlo. Sono suddivisi in gradi che prendono i nomi dai pezzi degli scacchi: pedoni (i soldati semplici), torri (l'avanguardia), alfieri (soldati scelti), cavalli (\u00e9lite), regina e re (i comandanti supremi); il loro grado \u00e8 indicato da un orecchino costituito dal pezzo di appartenenza\nPedoni.\nSono i pezzi pi\u00f9 deboli della scacchiera, vestono tuniche blu e maschere tutte uguali, si limitano ad eseguire gli ordini dei pezzi di pi\u00f9 alto rango e sono per la maggior parte dotati di semplici \u00c4RM d'attacco di basso livello.\nTorri.\nSono l'avanguardia della scacchiera, svolgono varie missioni guidando i pedoni all'attacco.\nAlfieri.\nSono la classe superiore alle torri e soldati scelti della scacchiera, che svolgono diversi incarichi importanti per il gruppo; sono suddivisi in 10 livelli (in base al livello di energia magica), dal 10\u00ba al 1\u00ba dove quest'ultimo \u00e8 costituito dalla rosa dei possibili candidati a diventare prossimi cavalli. \nCavalli.\nSono i pezzi pi\u00f9 forti della scacchiera, dei quali fa parte anche Phantom, che \u00e8 il pi\u00f9 potente di questi; al di sotto di lui stanno altri 12 membri (detti \"Zodiaco\"), similmente agli alfieri, il loro grado di forza \u00e8 determinato in base al livello di potere magico (anche se ci\u00f2 non corrisponde necessariamente alla potenza complessiva dell'individuo, come nel caso di Kouga)\nRe e Regina.\nSono i comandanti supremi della scacchiera e coloro che l'hanno creata, assieme a Phantom; poich\u00e9 le loro identit\u00e0 non furono mai scoperte fino ai nuovi War Game, Alan e la guardia crociata li cercarono ovunque per sconfiggerli e si arriv\u00f2 anche a ipotizzare che forse la regina potesse essere un loro alleato.\nARM.\nNel mondo di Mar-Heaven le armi e gli oggetti di uso comune sono principalmente costituiti dagli ARM, strumenti magici di dimensioni variabili alimentati (quasi sempre) dalla magia dell'utilizzatore, ne esistono di varie categorie e sono per la maggior parte originari di Caldia, la terra dei maghi e delle streghe; sebbene gli ARM comuni e i pi\u00f9 deboli ARM d'attacco possano essere forgiati da ogni abile fabbro\nARM comuni: sono gli ARM pi\u00f9 semplici che hanno la sola funzione dell'oggetto che rappresentano e la loro unica capacit\u00e0 magica \u00e8 quella di mutare dimensione (rimpicciolendosi); in origine la pala di Jack rientrava in questa categoria, saranno le pietre magiche donategli da Dorothy a permettergli di usarla come ARM d'attacco e/o della Natura\nARM d'attacco: sono gli ARM da battaglia pi\u00f9 utilizzati, sono quasi sempre d'aspetto richiamante armi convenzionali, ma dotati di qualche capacit\u00e0 extra\nARM della natura: gli ARM di questa categoria comprendono 3 differenti variabili\nARM guardiani: sono ARM che evocano esseri capaci di combattere e/o proteggere l'utilizzatore, possono essere piccoli e insignificanti, o colossali e terrificanti, alcuni possono anche possedere una propria mente e agire all'unisono col proprio evocatore (tramite il sesto senso) diventando una squadra micidiale, i pi\u00f9 per\u00f2 sono limitati ad eseguire semplici ordini; nell'anime \u00e8 anche mostrato un guardiano che pu\u00f2 essere effettivamente pilotato standovi sulla testa (secondo Dorothy \u00e8 molto raro e potente). Babbo, come Gatto degli stivali, \u00e8 l'unico ARM guardiano che possa utilizzare altri ARM\nARM dimensionali: sono ARM di vario utilizzo, in particolare servono per viaggiare e/o comunicare (come gli orecchini della scacchiera o i simboli guardia crociata). Il \"pierrot guardia porta\" che ha permesso ad Alan prima e Alviss poi, di evocare il lord e Ginta rispettivamente, rientra in questa categoria, ed \u00e8 considerato uno dei pi\u00f9 potenti. Esistono anche ARM dimensionali che servono a imprigionare qualcuno, o scomporre il proprio corpo.. Ash della scacchiera sembra il pi\u00f9 esperto e vario nell'utilizzo di questi ARM e ne possiede addirittura uno capace di riparare le fratture dimensionali\nARM sacri: sono usati per curare le ferite, rigenerarsi dalla stanchezza e sono gli unici a poter neutralizzare gli effetti degli ARM delle tenebre\nARM delle Tenebre: permettono di lanciare vere e proprie maledizioni agli avversari, ma ciascuno di essi a un proprio contrappeso che colpisce l'utente ad ogni utilizzo; tanto pi\u00f9 \u00e8 potente l'ARM tanto pi\u00f9 \u00e8 dannoso usarlo. Un caso particolare sono i 7 ARM di Roco, che hanno tutti come effetto quello di ringiovanirla di un anno ad ogni utilizzo, per quanto ciascuno abbia effetti diversi. Di solito possono essere neutralizzati solo da ARM sacri o rompendoli (la testa di Gorgone di Candice \u00e8 l'unico ARM delle tenebre noto i cui effetti sono permanenti anche per gli ARM sacri se non si riesce a romperlo prima che la pietrificazione della vittima venga ultimata)\nARM Fantasma: sono particolari ARM che vengono direttamente impiantati sull'utente, trasmutandone l'organismo; sono consideranti della stessa pericolosit\u00e0 degli ARM delle tenebre e richiedono anch'essi un certo prezzo (come la perdita della propria umanit\u00e0). A un certo punto, a Caldia fu proibito creare nuovi arm fantasma, nonch\u00e9 di utilizzarli. Kapel Maister, degli scacchi fantasma, \u00e8 convinto che essi siano gli arm supremi ed \u00e8 attualmente l'unico individuo che li studia (creandone nuovi modelli estremamente potenti e pericolosi)\nARM unici: sono ARM che non rientrano in nessuna categoria convenzionale, Babbo in forma base e in forma \"budino\" rientrano in questa categoria\nARM leggendari: non sono proprio una categoria a s\u00e9 stante, bens\u00ec si tratta di ARM estremamente rari e/o potenti per ciascuna tipologia\nManga.\n\"M\u00c4R\".\nIl manga \u00e8 stato pubblicato sulla rivista \"Weekly Sh\u014dnen Sunday\" e successivamente serializzato in 15 tank\u014dbon dal maggio 2003 all'agosto 2006.\nIn Italia \u00e8 stato pubblicato da Play Media Company a partire dal marzo 2007, ma \u00e8 stato interrotto dopo l'uscita del 10\u00ba volume. Successivamente i diritti sono stati acquistati dalla GP Publishing che ha ripreso la pubblicazione dal primo volume dal 7 novembre 2010 al 10 marzo 2012 a cadenza mensile/bimestrale.\n\"M\u00c4R Omega\".\nSpin-off della serie, ad opera di K\u014dichir\u014d Hoshino, \u00e8 stato pubblicato dalla Shogakukan da dicembre 2006 all'agosto 2007. La storia ha come protagonista non pi\u00f9 Ginta ma Kai. In Italia \u00e8 stato pubblicato da GP Publishing da aprile a luglio 2012, subito dopo la serie principale.\nAnime.\nL'anime \u00e8 andato in onda su TV Tokyo in Giappone dal 3 aprile 2005 al 25 marzo 2007. In Italia \u00e8 stato trasmesso su Hiro dal 25 dicembre 2009 al 9 maggio 2010. L'episodio 3 \u00e8 stato saltato durante la prima messa in onda, ma \u00e8 stato successivamente recuperato. I primi tredici episodi sono stati replicati quindi su Italia 2 dall'8 luglio al 30 settembre 2011, all'interno del contenitore serale settimanale \"Wonder Jap\". Il 13 maggio 2013 la serie \u00e8 ripartita, sempre su Italia 2, e le puntate inedite in chiaro sono state trasmesse dal 1\u00ba giugno al 14 settembre, con una piccola maratona notturna conclusiva per gli ultimissimi episodi.\nSigle.\nIn Italia, su Hiro sono state usate quelle strumentali americane, mentre nelle repliche su Italia 2 la sigla \u00e8 in lingua italiana composta da Chicco Santulli e cantata da Giacinto Livia (inoltre nella parte finale dell'episodio 102 \u00e8 stata utilizzata la base musicale della sigla come parte integrante della colonna sonora). Per la messa in onda su Italia 1, invece, vengono nuovamente utilizzate le sigle americane per la prima serie, ma quelle originali giapponesi per la seconda.\nVideogiochi.\nDurante il corso della serie, sono stati pubblicati diversi videogiochi dalla Konami."}
{"id": "1794288", "revid": "287204", "url": "https://it.wikipedia.org/wiki?curid=1794288", "title": "Divisione di Nagpur", "text": "La divisione di Nagpur \u00e8 una divisione dello stato federato indiano di Maharashtra, di 10.665.939 abitanti. Il suo capoluogo \u00e8 Nagpur.\nLa divisione di Nagpur comprende i distretti di Bhandara, Chandrapur, Gadchiroli, Gondia, Nagpur, Wardha."}
{"id": "1794289", "revid": "1883722", "url": "https://it.wikipedia.org/wiki?curid=1794289", "title": "Diario Mali", "text": "Diario Mal\u00ec \u00e8 un album del 2003 del pianista italiano Ludovico Einaudi. Al disco collabora Ballak\u00e8 Sissoko, suonatore di kora."}
{"id": "1794290", "revid": "22356", "url": "https://it.wikipedia.org/wiki?curid=1794290", "title": "Mammaliformi", "text": ""}
{"id": "1794299", "revid": "287204", "url": "https://it.wikipedia.org/wiki?curid=1794299", "title": "Divisione di Nashik", "text": "La divisione di Nashik \u00e8 una divisione dello stato federato indiano di Maharashtra, di 15.774.064 abitanti. Il suo capoluogo \u00e8 Nashik.\nLa divisione di Nashik comprende i distretti di Ahmednagar, Dhule, Jalgaon, Nandurbar e Nashik."}
{"id": "1794300", "revid": "35813", "url": "https://it.wikipedia.org/wiki?curid=1794300", "title": "Johann Baptist Rudolph Kutschker", "text": ""}
{"id": "1794306", "revid": "35813", "url": "https://it.wikipedia.org/wiki?curid=1794306", "title": "Johann Rudolf Kutschker", "text": ""}
{"id": "1794309", "revid": "287204", "url": "https://it.wikipedia.org/wiki?curid=1794309", "title": "Divisione di Pune", "text": "La divisione di Pune \u00e8 una divisione dello stato federato indiano di Maharashtra, di 19.973.761 abitanti. Il suo capoluogo \u00e8 Pune.\nLa divisione di Pune comprende i distretti di Kolhapur, Pune, Sangli, Satara e Solapur."}
{"id": "1794322", "revid": "110157", "url": "https://it.wikipedia.org/wiki?curid=1794322", "title": "Lago Baccio", "text": "Il lago Baccio \u00e8 tra i pi\u00f9 grandi laghi appenninici della provincia di Modena, dopo il famoso lago Santo. \nGeografia.\nConformazione.\nIl lago Baccio \u00e8 situato in una conca ad alto valore ambientale.\nL'origine dello specchio d'acqua \u00e8 ancora incerta. Presenta una caratteristica forma ovale, unica in tutto l'Appennino settentrionale, considerando prima di tutto la sua altezza (1550\u00a0m s.l.m.) e il fatto che non vi sono vulcani nelle vicinanze, data la bassa sismicit\u00e0 del terreno. Il lago, di medie dimensioni, raggiunge i 9 metri di profondit\u00e0 al centro, ma durante le piene invernali il livello dell'acqua pu\u00f2 alzarsi anche di due metri.\nDallo specchio d'acqua esce il rio Baccio, che, unendosi alla fossa del Terzino, costituisce uno dei maggiori affluenti del rio delle Tagliole.\nPosizione.\nIl lago Baccio si trova a:"}
{"id": "1794324", "revid": "287204", "url": "https://it.wikipedia.org/wiki?curid=1794324", "title": "Il Presidente (rapper)", "text": ""}
{"id": "1794327", "revid": "29244", "url": "https://it.wikipedia.org/wiki?curid=1794327", "title": "Precognizione", "text": ""}
{"id": "1794328", "revid": "33689", "url": "https://it.wikipedia.org/wiki?curid=1794328", "title": "Il presidente", "text": ""}
{"id": "1794333", "revid": "1305772", "url": "https://it.wikipedia.org/wiki?curid=1794333", "title": "Gutenberg (disambigua)", "text": ""}
{"id": "1794341", "revid": "203752", "url": "https://it.wikipedia.org/wiki?curid=1794341", "title": "Gigantopiteco", "text": ""}
{"id": "1794343", "revid": "767487", "url": "https://it.wikipedia.org/wiki?curid=1794343", "title": "Santuario di Santa Teresa del Bambin Ges\u00f9 (Legnano)", "text": "Il santuario di Santa Teresa del Bambino Ges\u00f9 \u00e8 un luogo di culto cattolico di Legnano. Annesso al santuario \u00e8 presente un convento di frati Carmelitani Scalzi che si sono insediati in citt\u00e0 nel 1929. Il santuario \u00e8 dedicato a Teresa di Lisieux.\nStoria.\nIl 27 agosto 1927, con l'insediamento dei frati carmelitani a Legnano, fu edificata, grazie ai lasciti di un filantropo, una cappelletta dedicata a Santa Teresa. L'espansione del quartiere Olmina, ed il numero sempre maggiore di fedeli che si recavano alla cappelletta, port\u00f2 le autorit\u00e0 religiose alla decisione di costruire una nuova chiesa.\nLa prima pietra del santuario fu posta il 2 ottobre 1931. Il progettista fu l'architetto milanese Ugo Zanchetta. L'edificio fu consacrato dall'Arcivescovo di Milano cardinal Alfredo Ildefonso Schuster il 13 settembre 1933.\nLa chiesa \u00e8 stata eretta a parrocchiale nel 1964.\nLa chiesa e le opere artistiche.\nLa pianta del santuario in stile neoclassico con influenze romaniche lombarde, ha forma di croce greca. Quest'ultima \u00e8 sovrastata da un'imponente cupola alta 22 metri. In corrispondenza degli angoli interni della croce greca, sono presenti quattro cappelle pi\u00f9 piccole che sono coperte da quattro cupole. Sopra l'altare \u00e8 presente una cupola di dimensioni leggermente superiori a quelle appena citate. Il campanile, che \u00e8 situato a sud-est dell'edificio, ha base quadrata ed \u00e8 alto due metri in meno della cupola principale. Due cappellette situate ai lati dell'abside danno forma ad un transetto. In una delle due cappelle \u00e8 presente l'organo. All'interno dell'abside \u00e8 invece collocato il coro dei frati.\nLa facciata, che \u00e8 attraversata da tre ingressi, \u00e8 in cotto e presenta una grande vetrata centrale a cassettoni. Lo stile della vetrata \u00e8 ripreso anche all'interno. In corrispondenza dell'ingresso principale, \u00e8 stato costruito un pronao centrale sorretto da colonne ed avente due grandi aggetti laterali e un timpano.\nIl santuario non ha molte decorazioni. Sulla volta della cappella dedicata a Santa Teresa, \u00e8 dipinto un affresco raffigurante un volo d'angeli. All'interno dell'edificio religioso sono presenti altri affreschi minori. Nel santuario \u00e8 anche situata una pittura raffigurante la Via Crucis, mentre sopra il tabernacolo \u00e8 collocata una pregevole croce dorata. Sul lato sinistro dell'edificio, \u00e8 presente una cappella decorata con un mosaico, all'interno della quale sistemata una statua della Madonna.\nNegli anni il santuario ha subito alcuni interventi di abbellimento, come ad esempio la sostituzione dell'altare maggiore. Quello precedente era in muratura, mentre l'altare attuale \u00e8 in marmi policromi. Ogni colore ha un significato religioso preciso."}
{"id": "1794347", "revid": "729019", "url": "https://it.wikipedia.org/wiki?curid=1794347", "title": "Toghe rotte", "text": "Toghe rotte. La giustizia raccontata da chi la fa \u00e8 un libro a cura di Bruno Tinti, Procuratore aggiunto presso la Procura di Torino, edito da Chiarelettere. Il libro \u00e8 uscito il 20 settembre 2007 e raccoglie le testimonianze di Tinti e di altri colleghi sulla situazione della giustizia italiana e sulle compromissioni della magistratura.\nLa prefazione \u00e8 curata da Marco Travaglio e il libro si divide in due parti \"La Giustizia quotidiana\" e \"Che cosa c'\u00e8 che non va\" composte a loro volta da diversi capitoli."}
{"id": "1794350", "revid": "1573940", "url": "https://it.wikipedia.org/wiki?curid=1794350", "title": "Condominio di via San Biagio", "text": "Il condominio situato in via San Biagio 5-9 \u00e8 un edificio residenziale di Pistoia.\nStoria.\nNel 1965, l'architetto Giovanni Battista Bassi, con la collaborazione del fratello Giampiero, viene incaricato di progettare un edificio condominiale dal proprietario di un lotto di terreno di 1100 m\u00b2 lungo la via San Biagio. Dopo l'approvazione da parte dell'Ufficio tecnico del comune, il terreno e il progetto vengono venduti all'impresa Casseri, che si occuper\u00e0 della realizzazione dell'immobile.\nI lavori vengono conclusi nel 1967 e gli alloggi sono venduti come case d'abitazione, a eccezione degli ambienti del piano terreno, destinati a uffici e utilizzati dalla Ragioneria provinciale dello stato.\nL'edificio non ha subito, nel tempo, sostanziali trasformazioni ed \u00e8 stato oggetto della sola ordinaria manutenzione, con il rinnovo di parte delle finiture.\nLa critica.\nUn'ampia descrizione dell'opera, corredata da grafici e fotografie, appare in un volume di Giampiero Aloi , che sottolinea l'importanza della ricerca di differenziazione tra gli alloggi. Il condominio viene inserito nel catalogo della \"\"Prima triennale itinerante di architettura contemporanea\", nel dicembre 1966, e nella mostra, e relativo catalogo, sull'attivit\u00e0 di Giovanni Battista Bassi e Marco Dezzi Bardeschi tenuta al Castello Malaspina di Massa nel 1972. Nel 1975, immagini fotografiche dell'edificio appaiono su \"L'architettura - cronache e storia\" .\nArchitettura.\nL'unit\u00e0 abitativa di via San Biagio viene realizzata in anni di forte espansione edilizia della citt\u00e0 di Pistoia, con conseguente saturazione, da parte dell'edilizia privata, delle aree esterne alla cerchia delle mura medievali, soprattutto nella fascia settentrionale.\nL'architetto Bassi si propone qui di individuare una soluzione alle caratteristiche negative degli edifici multipiano che affollano le periferie urbane, pur nella consapevolezza delle esigenze speculative dei costruttori. Una delle principali caratteristiche negative \u00e8 l'anonimato degli appartamenti, dovuto alla ripetitivit\u00e0 degli schemi distributivi con conseguente monotonia degli esterni e difficolt\u00e0 di identificazione dei fruitori con il proprio alloggio: \"Nell'impianto generale questo edificio rispecchia la precisa ricerca del progettista della massima differenziazione degli alloggi tale da consentire una vita condominiale pi\u00f9 libera, pi\u00f9 caratterizzata pur tenendo conto di evidenti necessit\u00e0 di mercato\" .\nQuesto intento viene raggiunto attraverso la realizzazione di alloggi su uno, due e tre piani, mediante la cura dei dettagli negli esterni, diversificando molto le finestrature e, ancora, dotando ogni alloggio di ampi spazi all'aperto con terrazzi privati e anche condominiali, che vengono a costituire una sorta di percorsi interni all'edificio.\nUno sviluppo in altezza non indifferente, su sei piani, consente di ottenere la cubatura desiderata. Su una base abbastanza compatta, di tre piani oltre al terreno, si innalzano due corpi, di altri tre piani, distaccati tra loro.\nQuesta conformazione, l'accentuazione formale dei comignoli nonch\u00e9 l'uso di angoli concavi e convessi hanno probabilmente fatto meritare all'edificio il paragone, frequentemente fatto tra i pistoiesi, con una nave.\nIl blocco di tre piani autonomo verso est ospita una \"villa pensile\"\". Il tema architettonico culmina in alto con un alloggio su tre piani inteso come unit\u00e0 abitativa pensile che, sfruttando le centralizzazioni condominiali, assume ed esalta per la sua disposizione in altezza e nell'aria, le appetibilit\u00e0 di una vita concepita nel rispetto della propria individualit\u00e0 unifamiliare concretizzata, nella accezione comune, solo dalla villa posta in un proprio lotto di terreno."}
{"id": "1794353", "revid": "2519", "url": "https://it.wikipedia.org/wiki?curid=1794353", "title": "Distretto metropolitano di Accra", "text": "Il distretto metropolitano di Accra (ufficialmente Accra Metropolitan Assembly, in inglese) \u00e8 un distretto della regione della Grande Accra del Ghana."}
{"id": "1794354", "revid": "73843", "url": "https://it.wikipedia.org/wiki?curid=1794354", "title": "Le Z\u00e8bre", "text": "La Le Z\u00e8bre \u00e8 stata una casa automobilistica francese attiva dal 1909 al 1931.\nStoria.\nNegli anni 1890, Jules Salomon, neo-diplomato alla scuola di commercio ed industria di Bordeaux, cominci\u00f2 a fare esperienza nel settore della meccanica passando da un posto di lavoro ad un altro. L'incontro decisivo avvenne presso la Brasier, fabbrica automobilistica di Georges Richard, dove conobbe Jacques Bizet, figlio del celebre compositore Georges Bizet, che prestava consulenza commerciale nella ditta di Richard. Salomon continu\u00f2 a lavorare per Richard anche quando quest'ultimo, in seguito ad un grave incidente in una gara automobilistica, decise di lasciare la sua ditta, ora denominata \"Richard-Brasier\", per fondare la Unic.\nNel 1908, Salomon e Bizet realizzarono una loro vetturetta che ebbe il pregio di offrire il comfort di un'autovettura superiore, ma ad un prezzo assai basso. Il modello fu battezzato \"Type A\" e, a partire dal 1909 venne venduto in circa un centinaio di esemplari. Appena avviata la commercializzazione della vettura, sorse il problema del marchio. Entrambi i due giovani costruttori volevano darle il proprio nome, e per uscire dallo stallo fu scelto un nome completamente diverso: \"Le Z\u00e8bre\" (la zebra, in francese). La ragione sociale ufficiale della neonata azienda fu per\u00f2 \"Bizet Constructions\" e la sede fu inizialmente fissata a Parigi.\nPoco dopo, nel capitale dell'azienda entrarono anche i facoltosi \u00c9mile Akar e Joseph Lamy, i quali, grazie al loro sostegno finanziario, diedero all'azienda stessa una certa agiatezza commerciale. Nel frattempo la produzione continu\u00f2 ad essere limitata alla sola \"Type A\", che continuava ad avere successo, grazie alla relativa economia di esercizio, a un prezzo assai competitivo e anche a una grande campagna propagandistica sostenuta da un illustre giornalista automobilistico dell'epoca, Baudry De Saunier.\nNel 1911 la ragione sociale mut\u00f2 in \"Soci\u00e9t\u00e9 anomyme des automobiles Le Z\u00e8bre\". L'anno seguente la gamma venne ampliata con l'arrivo della \"Type B\", dagli obiettivi commerciali pi\u00f9 alti, e della \"Type C\", una vettura che stava a met\u00e0 strada tra le prime due. Poco dopo la sede venne trasferita a Suresnes. Tutti e tre i modelli proposti dalla Casa francese riscossero un buon successo. Anche le \"Type B\" e \"C\", bench\u00e9 occupassero un gradino pi\u00f9 in alto rispetto alla \"Type A\", erano ancora relativamente economiche.\nL'arrivo della Prima guerra mondiale non turb\u00f2 molto la societ\u00e0. Le sue vetture si dimostrarono adatte anche all'uso militare, tanto che la Casa ricevette diverse commesse da parte del governo francese per la produzione di vetture da utilizzare ad esempio per i trasferimenti di soldati o di materiale bellico. Tuttavia, nel 1917, in pieno conflitto, cominciarono a manifestarsi i segni dei primi contrasti tra i due fondatori. La rottura definitiva avvenne poco prima della fine del conflitto: Jules Salomon lasci\u00f2 l'azienda per unirsi ad Andr\u00e9 Citro\u00ebn nella fondazione dell'omonima azienda. Alcuni progetti risalenti al periodo di Salomon presso la \"Le Z\u00e8bre\" furono realizzati in alcune vetture Citro\u00ebn, specialmente nella 5CV. \nFinita la guerra, \"Le Z\u00e8bre\" vide diversi cambiamenti nell'assetto dirigenziale, ma la produzione riprese regolarmente con l'arrivo della \"Type D\", vettura di classe media e di buon successo commerciale, sempre grazie al suo prezzo contenuto. In quel periodo, Edmond Moyet, un meccanico di \"Le Z\u00e8bre\" prima e poi della Citro\u00ebn poi, mise a punto per conto proprio una vettura piccola, economica e veloce. Questa fu apprezzata da \u00c9mile Akar e Joseph Lamy, i due principali finanziatori di \"Le Z\u00e8bre\", che uscirono dal capitale di questa per fondare una nuova societ\u00e0 concorrente, la Amilcar. La \"Le Z\u00e8bre\", a quel punto, si trov\u00f2 in grosse difficolt\u00e0. Fu riproposta in listino la \"Type A\", questa volta basata sul telaio della \"Type C\" e con alcuni aggiornamenti. Alla fine del 1923 venne lanciata anche la \"Type E\", versione sportiva della \"Type D\". \n\"Le Z\u00e8bre\" si trovava per\u00f2 priva di strategie commerciali, arrivando anche a produrre su licenza una vettura della concorrente Amilcar. Poco tempo dopo aver riproposto una riedizione della \"Type C\", venne lanciata la \"Type Z\", un progetto completamente nuovo di vettura di classe media, dalla linea gradevole e realizzata in collaborazione con Harry Ricardo. La \"Type Z\" si rivel\u00f2 per\u00f2 un clamoroso fiasco commerciale, mettendo in ginocchio la \"Le Z\u00e8bre\". La crisi del 1929 fece il resto: nel 1930 la \"Le Z\u00e8bre\" chiuse definitivamente i battenti."}
{"id": "1794355", "revid": "2014155", "url": "https://it.wikipedia.org/wiki?curid=1794355", "title": "Guglielmina Maria di Danimarca", "text": "Primo matrimonio.\nDal momento che suo padre non aveva figli maschi sopravvissuti, Guglielmina Maria era una sposa molto desiderabile. Tra i suoi pretendenti c'era il futuro Oscar I di Svezia, della allora nuova costituita dinastia Bernadotte. Il 1\u00ba novembre 1828, a Copenaghen, Guglielmina Maria spos\u00f2 il principe Federico di Danimarca, futuro re Federico VII. Il fidanzamento era stato reso ufficiale nel 1826. il principe Federico era un diretto discendente in linea maschile di re Federico V dalla sua seconda regina consorte Giuliana Maria di Brunswick-Wolfenb\u00fcttel. Il matrimonio un\u00ec le due linee della Casa Reale, che erano in un rapporti tesi dal 1814, e fu molto popolare: le celebrazioni pubbliche furono insolitamente vivaci, con luminarie, poemi, festeggiamenti pubblici e una fondazione, Vilhelmine-Stiftelsen, con il fine di fornire le spose di un corredo adatto. Il matrimonio ben presto si rivel\u00f2 essere infelice. Ci\u00f2 era dovuto specialmente a causa dello stile di vita dissoluto di Frederick, alle sue infedelt\u00e0 e al suo bere pesante. Si disse che Guglielmina, anche se di buon cuore e mite, mancava di personalit\u00e0 ed era incapace di avere alcuna influenza su Federico, e che Federico feriva profondamente i suoi \"sentimenti femminili\". Il suo matrimonio infelice era anche un motivo di preoccupazione per i suoi genitori, che erano in pena per lei. La coppia si separ\u00f2 nel 1834, e divorzi\u00f2 nel 1837.\nSecondo matrimonio.\nAl Palazzo di Amalienborg, il 19 maggio 1838, si spos\u00f2 per la seconda volta con Carlo, duca di Schleswig-Holstein-Sonderburg-Gl\u00fccksburg, fratello maggiore del futuro re Cristiano IX di Danimarca, e prese residenza a Kiel. Si disse che il suo secondo matrimonio sia stato molto felice. Da entrambi i matrimoni non nacquero figli. Molti ritengono che Guglielmina fosse sterile, poich\u00e9 non ci sono notizie di eventuali aborti o figli nati morti.\nDurante la Prima guerra dello Schleswig (1848\u20131851) il suo consorte si schier\u00f2 attivamente contro la Danimarca. Ci\u00f2 provoc\u00f2 che i rapporti di Guglielmina con la famiglia reale danese fossero difficili per molto tempo. Durante la guerra visse a Dresda. Nel 1852 ci fu una riconciliazione e ella pot\u00e9 godere nuovamente di un rapporto stretto con la sua famiglia a Copenaghen, ritornando in Danimarca con Carlo e vivendo spesso al castello di Louisenlund. Il suo status di figlia di un benamato re e di regina maltrattata di un re vilipeso l'aiut\u00f2 a riguadagnare la sua popolarit\u00e0 tra il popolo danese. Nel 1870 and\u00f2 a risiedere nel castello di Gl\u00fccksburg, dove visse per il resto della sua vita. Carlo mor\u00ec nel 1878. Guglielmina trascorse la sua vecchiaia isolata, poich\u00e9 aveva difficolt\u00e0 a comunicare nella vita sociale dopo aver perso l'udito, ma dedicava molto tempo alle opere di beneficenza e divent\u00f2 popolare a Gl\u00fccksburg per questo motivo."}
{"id": "1794358", "revid": "486946", "url": "https://it.wikipedia.org/wiki?curid=1794358", "title": "Accra Metropolis District", "text": ""}
{"id": "1794363", "revid": "1855146", "url": "https://it.wikipedia.org/wiki?curid=1794363", "title": "Warburg Institute", "text": "Il Warburg Institute \u00e8 un centro di ricerca, ora associato all'Universit\u00e0 di Londra e alla sua \"School of Advanced Study\". L'istituto \u00e8 specializzato nello studio dell'influenza dell'antichit\u00e0 classica su tutti gli aspetti della civilt\u00e0 occidentale europea, perseguito mediante un peculiare approccio interdisciplinare voluto dal suo fondatore Aby Warburg (1866-1929), storico dell'arte e del Rinascimento, in particolare del Rinascimento italiano.\nL'istituzione dispone di una biblioteca che raggruppa oltre 350.000 opere, famosa sia per la particolare impostazione nell'indicizzazione e nell'ordinamento dei volumi, sia per il fatto che tutti i volumi, eccetto una piccola parte di libri rari, sono liberamente accessibili su scaffali aperti. Tali caratteristiche perpetuano, nella tradizione dell'istituto, il disegno originario di Aby Warburg.\nStoria.\nL'istituto fu fondato da Aby Warburg, studioso di arte e cultura rinascimentale. Warburg, rampollo di una delle pi\u00f9 importanti famiglie ebree di Amburgo, era insoddisfatto dell'approccio puramente stilistico alla storia dell'arte e questo fece crescere in lui l'interesse per un approccio pi\u00f9 interdisciplinare. Studiando la cultura del Rinascimento fiorentino, si interess\u00f2 sempre di pi\u00f9 all'influenza dell'antichit\u00e0 sull'arte rinascimentale, cos\u00ec, grazie a un 'patto di famiglia' coi suoi fratelli banchieri che gli garantiva i mezzi per i suoi studi privati, costru\u00ec una sua personale biblioteca impostata su un simile approccio.\nA Warburg si un\u00ec il suo collega Fritz Saxl (1890\u20131948), che trasform\u00f2 la collezione di Warburg, bloccato in una clinica svizzera da una nevrosi dal 1918 al 1926, in un istituto di ricerca, la \"Kulturwissenschaftliche Bibliothek Warburg\", legata all'Universit\u00e0 di Amburgo ma di propriet\u00e0 della famiglia Warburg. Nel 1933, con l'addensarsi delle ombre del Nazismo, su iniziativa di Saxl (che convinse la famiglia sui pericoli che correva l'eredit\u00e0 di Aby nel clima politico razzista della Germania nazista), l'istituto fu trasferito da Amburgo a Londra. Nel 1944 il Warburg Institute fu aggregato all'Universit\u00e0 di Londra e nel 1994 \u00e8 stato uno degli istituti fondanti della \"Scuola di studi avanzati\" (\"School of Advanced Study\") dell'universit\u00e0 londinese.\nCampus.\nL'istituto occupa un grande edificio nel campus universitario di Bloomsbury nel centrale Borough of Camden. Costruito nel 1957, \u00e8 adiacente all'Unione studenti dell'Universit\u00e0 di Londra, alla School of Oriental and African Studies, e alla Christ the King Church. L'edificio \u00e8 anche la sede di studio della Slade School of Fine Art.\nBiblioteca Warburg.\nL'Istituto Warburg gestisce una biblioteca di ricerca di oltre 350.000 volumi. Questi titoli, fatta eccezione per un piccolo numero di libri rari e di valore, sono esposti secondo la modalit\u00e0 a scaffale aperto e sono quindi accessibili a tutti. Il Warburg possiede anche una vasta collezione fotografica e l'archivio personale di Aby Warburg. L'istituto \u00e8 notevole per il suo unico e insolito sistema di indicizzazione: la collezione \u00e8 organizzata per soggetto secondo la divisione della storia umana, cara a Warburg, nelle categorie dell'Azione, Orientamento, Parola, Lingua. I peculiari criteri di collocazione adottati in base a tale progetto tematico unitario e interdisciplinare ignorano i dettami delle disciplina della biblioteconomia per favorire l'incontro casuale del lettore con libri vertenti su temi analoghi a quello inizialmente cercato, al fine di permettere la costruzione di percorsi di ricerca.\nOrganizzazione e iniziative.\nOltre al suo scopo principale quale biblioteca di riferimento in campo accademico, l'istituto ammette ogni anno un piccolo numero di studenti laureati. Il Warburg conferisce i titoli di \"Master of Arts in Cultural and Intellectual History\" (1300\u20131650), di \"Master of Arts in Art History, Curatorship and Renaissance culture\", e infine di \"Master\" e di \"Doctor of Philosophy\"; il primo e il secondo sono corsi di un anno costituiti da lezioni e ricerca, mentre il terzo \u00e8 un corso della durata di tre anni che forma alla ricerca.\nL'enfasi di questi programmi \u00e8 posta sullo sviluppo delle abilit\u00e0 interpretative in un certo numero di diversi soggetti accademici, che scaturiscono dalla vocazione interdisciplinare dell'istituzione.\nUna considerevole attenzione \u00e8 dedicata a migliorare le abilit\u00e0 linguistiche e la conoscenza delle fonti primarie; l'istituto ritiene che queste aree del sapere siano ingiustamente neglette dagli aspiranti accademici che privilegiano invece focalizzare l'attenzione su studi accademici secondari e sulla teoria critica. \nIl programma \"Master of Arts in Cultural and Intellectual History\" \u00e8, nel Regno Unito, uno dei pochi programmi che, pur non afferendo alla tradizione classica, richiede una conoscenza fluente della lingua latina.\nL'istituto organizza ogni anno i seminari bruniani, dedicati alla figura di Giordano Bruno, \"figura centrale nella storia del Warburg\".\nPersonalit\u00e0.\nAll'istituto sono stati associati un gran numero di celebri studiosi come Ernst Cassirer, Henri Frankfort, Arnaldo Momigliano, Ernst Gombrich (che ne \u00e8 stato direttore dal 1959 al 1976), Erwin Panofsky, Rudolf Wittkower, Paul Oskar Kristeller, Edgar Wind, Frances Yates, Anthony Grafton, ecc.. L'attuale gruppo di studiosi mantiene viva la tradizione di interdisciplinarit\u00e0 di ricerca nella storia, nella filosofia, nella religione e nell'arte. Lo staff permanente \u00e8 arricchito da numero variabile di accademici e studenti laureati che sono legati da una affiliazione di breve e lungo termine. L'Istituto Warburg \u00e8 fiero del tono informale e amichevole dell'atmosfera di studio e ricerca, dovuto alla piccola dimensione dello staff e al ristretto numero di studenti e utenti abituali.\nTra le figure fondamentali dell'istituto \u00e8 da ricordare Anne Marie Meyer, funzionaria e attivista culturale, segretaria e \"Registrar\" dal 1939, divenuta \"Honorary Fellow\" dopo il pensionamento del 1984, protagonista di un profondo sodalizio intellettuale con Arnaldo Momigliano dal quale fu nominata esecutrice letteraria dopo la morte dello studioso.\nInsieme al Courtauld Institute of Art, il Warburg pubblica la rivista \"The Journal of the Warburg and Courtauld Institutes\", un annuario di circa 300 pagine, molto noto fra gli addetti ai lavori."}
{"id": "1794371", "revid": "339392", "url": "https://it.wikipedia.org/wiki?curid=1794371", "title": "Forum (web)", "text": ""}
{"id": "1794373", "revid": "666668", "url": "https://it.wikipedia.org/wiki?curid=1794373", "title": "Richard Cunningham", "text": "Richard Cunningham detto \"Richie\" \u00e8 uno dei personaggi immaginari, considerato quello principale, della celebre serie televisiva statunitense \"Happy Days\" (1974-1984 ma ambientata negli anni 50-60), interpretato da Ron Howard, e doppiato in italiano da Claudio Sorrentino.\nCaratteristiche.\nRichie Cunningham \u00e8 un giovane ragazzo con i capelli rossi lisci e le lentiggini, considerato il personaggio principale della serie di \"Happy Days\", in quanto tutta la sit-com si basa su storie quotidiane ambientate principalmente tra casa Cunningham e il suo gruppo di amici, assidui frequentatori del locale Arnold's, nella citt\u00e0 di Milwaukee (Wisconsin). I migliori amici di Richie, infatti, sono Warren \"Potsie\" Weber, Ralph Malph e Arthur \"Fonzie\" Fonzarelli, mentre a casa Cunningham Richie vive con i genitori Howard e Marion Cunningham, la sorella minore Joanie e il fratello maggiore Chuck (quest'ultimo per\u00f2, scompare gi\u00e0 dalla seconda stagione della serie). Insieme ai genitori e all'amico Potsie, Richie nasce come personaggio di una puntata del 1972 della serie statunitense \"Love, American Style\", anteprima di quello che diventer\u00e0 \"Happy Days\".\nIl personaggio di Richie incarna il classico bravo ragazzo statunitense degli anni cinquanta, stile All-America, sano, pulito ed educato. Tuttavia, Richie e i suoi amici si mettono spesso nei guai, con piccole trasgressioni e, soprattutto, con molteplici tentativi di rimorchiare le ragazze. A volte Richie appare goffo e impacciato, a tratti ingenuo e inesperto, mentre altre volte d\u00e0 prova di grande maturit\u00e0 e responsabilit\u00e0. All'Universit\u00e0 del Wisconsin poi, Richie si innamora di Lori Beth Allen, che diventer\u00e0 sua moglie. Dopo la laurea, Richie dovr\u00e0 partire per il servizio militare in Groenlandia, dove verr\u00e0 raggiunto da Lori Beth e i due avranno un figlio, Richie Jr.\nNelle ultime puntate, Richie si trasferisce con moglie e figlio a Hollywood, dove cercher\u00e0 lavoro come sceneggiatore e scrittore."}
{"id": "1794380", "revid": "767487", "url": "https://it.wikipedia.org/wiki?curid=1794380", "title": "Alluminatura", "text": "L'alluminatura (meno comunemente detta alluminiatura) \u00e8 un procedimento per rivestire con un sottilissimo strato di alluminio puro le superfici riflettenti di un sistema ottico.\nRealizzazione e applicazioni.\nL'alluminatura si realizza tramite un processo di deposizione in alto vuoto di vapori di alluminio, e trova applicazione per il trattamento riflettente degli specchi in vetro dei telescopi riflettori, ma anche nelle parabole in materiale plastico utilizzate nei proiettori ottici per autoveicoli, o in altri sistemi di illuminazione.\nL'alluminatura trova applicazione anche nei microscopi ottici ed in generale in tutti gli strumenti scientifici nei quali \u00e8 essenziale che la riflessione di un raggio di luce sia il pi\u00f9 possibile scevra dai problemi che si verificherebbero con l'uso di specchi normali (per esempio distorsioni, fenomeni di rifrazione e di assorbimento da parte dello spessore soprastante di vetro inerte).\nIn entrambe le immagini a destra l'oggetto \u00e8 a contatto con il vetro. Si noti la differenza di riflessione tra uno specchio normale (a sinistra) ed uno alluminato. Nel secondo caso, non vi \u00e8 lo spazio tra l'oggetto e la sua immagine riflessa, corrispondente allo spessore del vetro."}
{"id": "1794383", "revid": "116114369", "url": "https://it.wikipedia.org/wiki?curid=1794383", "title": "Howard Cunningham", "text": "Howard Cunningham \u00e8 uno dei personaggi immaginari della celebre serie televisiva statunitense \"Happy Days\" (1974-1984 ambientata negli anni 50-60), interpretato da Tom Bosley, e doppiato in italiano prima da Lino Troisi, poi da Gil Baroni.\nCaratteristiche.\nHoward \u00e8 il padre di uno dei ragazzi della serie, il co-protagonista Richard \"Richie\" Cunningham, del figlio maggiore Chuck (quest'ultimo per\u00f2, scompare gi\u00e0 dalla seconda stagione della serie), e della terzogenita Joanie \"Sottiletta\" Cunningham.\n\u00c8 sposato con Marion e lo si vede spesso in casa, insieme agli altri componenti della famiglia, in una graziosa villetta a due piani nella cittadina di Milwaukee (Wisconsin). Insieme a Marion, Richie e Warren \"Potsie\" Weber, nasce come personaggio di una puntata del 1972 della serie statunitense \"Love, American Style\" (l'anteprima di quello che diventer\u00e0 Happy Days), nella quale per\u00f2 era interpretato da Harold Gould. In quell'anno, Tom Bosley era gi\u00e0 attore di successo, impegnato a girare il film \"To find a man\".\nIl signor Howard discute spesso con la moglie Marion e con i figli, ma il suo carattere \u00e8 semplice e cordiale anche se, a tratti, un po' scontroso. Il suo aspetto fisico \u00e8 grassoccio e un po' basso, tanto da sembrare un bonaccione, tuttavia spesso rimane fermo e autorevole nella retta educazione di Joanie e di Richie.\nConduce un negozio di ferramenta e, nel tempo libero, oltre che leggere il giornale a casa, frequenta la \"Loggia del Leopardo\", una sorta di piccola ed esclusiva associazione dove si riuniscono i padri di famiglia per organizzare le pi\u00f9 disparate iniziative, e dove \u00e8 obbligatorio portare un bizzarro cappellino leopardato. Sua massima aspirazione \u00e8 diventare \"gran puba\" della loggia. \u00c8 nato il 28 settembre."}
{"id": "1794393", "revid": "287204", "url": "https://it.wikipedia.org/wiki?curid=1794393", "title": "Voisin", "text": ""}
{"id": "1794396", "revid": "6923", "url": "https://it.wikipedia.org/wiki?curid=1794396", "title": "Marion Cunningham", "text": "Marion Cunningham, nata Kelp, \u00e8 una dei personaggi immaginari della celebre sit-com serie TV \"Happy Days\" (1974-1984 ma ambientata negli anni 50-60), interpretata da Marion Ross, e doppiata in italiano dapprima da Gabriella Genta e, in seguito, da Laura Gianoli.\nCasalinga, fedele moglie di Howard Cunningham, madre di Chuck (che scompare gi\u00e0 dalla seconda stagione della serie), di Joanie \"Sottiletta\" Cunningham e del co-personaggio principale, Richard \"Richie\" Cunningham.\nCaratteristiche.\nMarion incarna la classica moglie e madre americana degli anni 50-60, borghese e perbene, protettiva, devota e fedele ai valori morali e ai principi di una retta educazione. Casalinga a tempo pieno, la si vede quasi sempre all'interno di casa Cunningham.\nInsieme ai personaggi Richard \"Richie\" Cunningham, Howard Cunningham e Warren \"Potsie\" Weber, anche Marion nasce come personaggio di una puntata del 1972 della serie statunitense Love, American Style, anteprima di quello che diventer\u00e0 Happy Days.\nSpesso chiama il figlio Richie con il suo nome per esteso, \"Richard\"; fa lo stesso con i suoi amici, \"Warren\" (Potsie) ed \"Arthur\" (Fonzie), l'unica a farlo, con affetto."}
{"id": "1794397", "revid": "113865160", "url": "https://it.wikipedia.org/wiki?curid=1794397", "title": "Edificio Il Triangolo", "text": "Il Triangolo \u00e8 un edificio residenziale situato in via G. Gentile, 854 a, b, c, 918, in localit\u00e0 Le Fornaci, a Pistoia.\nStoria.\nAll'inizio degli anni ottanta, l'amministrazione dello IACP (Istituto Autonomo Case Popolari) avvia, sotto il controllo del comune di Pistoia, la realizzazione di un piano Peep (Piano di edilizia economica e popolare) nella zona detta delle \"fornaci\", alla periferia est di Pistoia, priva di elementi qualificanti dal punto di vista paesaggistico e insediativo.\nNell'intento di ottenere un risultato qualitativamente migliore rispetto alle precedenti realizzazioni cittadine di edilizia economica e popolare, lo Iacp propone una progettazione che coinvolga anche le imprese e l'utenza, mediante gruppi di progettazione coordinati da un professionista qualificato, il quale dovr\u00e0 anche predisporre la variante al programma planivolumetrico elaborato dall'Istituto e gi\u00e0 approvato dal comune.\nViene prescelto l'architetto Leonardo Savioli che, in collaborazione con gli architetti Alberto Breschi, Rolando Buti, Danilo Santi, Walter Saraceni, redige la variante al piano, approvata dal comune nel 1981.\nL'incarico al gruppo di Savioli diviene esecutivo con delibera dello Iacp del 20 luglio 1981.\nGli edifici che compongono il nuovo quartiere sono identificati con i nomi di \"Nastro\", \"Triangolo\", \"Torri\", \"Certosa\". Il gruppo di Savioli progetta il \"Triangolo\" e la \"Certosa\". In particolare, del \"Triangolo\" si occupano Savioli, Santi e Saraceni. La concessione del Comune \u00e8 dell'11 ottobre 1982.\nI lavori al \"Triangolo\" iniziano il 15 aprile 1982, vengono diretti dall'ing. Biagini dell'Ufficio tecnico dello Iacp di Pistoia, con la codirezione artistica del gruppo dei progettisti. Ditta esecutrice \u00e8 la Cooperativa muratori e sterratori e affini di Montecatini Terme.\nA un mese dall'avvio del cantiere, l'11 maggio 1982, Leonardo Savioli muore. L'opera viene portata avanti dai suoi collaboratori.\nUna lunga sospensione, dal 4 febbraio 1985 al 19 maggio 1986, \u00e8 causata dal ritardo da parte del comune nell'esecuzione delle opere di urbanizzazione. I lavori vengono conclusi il 31 luglio 1986.\nIn corso di esecuzione occorre portare modifiche alla struttura dell'edificio, per adeguarla a quanto previsto dalla nuova legge antisismica, alternando setti ai pilastri e irrobustendo le fondazioni mediante pali, con conseguente aumento dei costi. Inoltre, per ragioni economiche, la scalinata, che costituiva la copertura della parte superiore del triangolo ed \u00e8 ben visibile nei plastici dell'edificio, deve essere eliminata.\nNotevoli sono i disagi denunciati dagli abitanti dei circa cinquantacinque appartamenti, determinati soprattutto dal clima interno degli ambienti e dal degrado materico.\nLa critica.\nDopo la presentazione del progetto e durante la realizzazione si svolge un vivace dibattito sulla stampa locale e sui quotidiani regionali, stimolato dall'aspetto inconsueto e avveniristico dell'insediamento. L'opera raccoglie pareri non sempre benevoli. Savioli la illustra dalle pagine della rivista \"Edilizia Popolare\", mentre su quelle de \"L'architettura. Cronache e storia\" Donti sottolinea il merito di \u00ab...aver cercato di conferire identit\u00e0 alla caotica e anonima periferia e al paesaggio urbano di Pistoia\u00bb e si augura che possa trattarsi di un \u00ab...discorso protensivo capace di stimolare una serie di reazioni a catena per rinnovare tutta la citt\u00e0\u00bb. Ricordato da Tafuri nella sua \"Storia dell'architettura italiana 1944-1985\", l'insediamento de Le Fornaci viene considerato da Marco Dezzi Bardeschi, nel disegno preparatorio, \u00ab...un metaforico ed inedito paesaggio pietrificato\u00bb; secondo Dezzi Bardeschi, Savioli \u00ab...con questa sua opera postuma conclude una riflessione che viene da lontano. Questa unit\u00e0 di abitazione esaspera l'ascesa dei percorsi per i tetti dello stesso Belvedere o dell'edificio Incis di Sorgane\u00bb. Pi\u00f9 recentemente, \u00e8 stata oggetto di dibattito l'opera dei continuatori del progetto di Savioli.\nAll'epoca della progettazione, nel 1982, Leonardo Savioli (1982) esprime la propria intenzione di \u00abindividuare un nuovo tipo di vita nella strutturazione del quartiere; il quale non vuole essere un quartiere cosiddetto \"popolare\" come oggi si usa qualificare tale tipo di edilizia in senso quasi dequalificante e classico, bens\u00ec intende essere una struttura cittadina nuova e dignitosa\u00bb. In questo senso, prese le distanze dalla tradizione ottocentesca dell'isolato, la progettazione si svolge per assi e nodi, riproducendo uno schema urbano, con percorsi gerarchizzati, piazze, giardini e luoghi comunitari.\nNell'ideazione degli edifici vengono preferite forme geometriche pure che alludono e simboleggiano elementi del paesaggio e della citt\u00e0 storica. Nascono cos\u00ec quegli edifici che vengono definiti il \"Triangolo\"-monte, il \"Nastro\"-fiume, la \"Certosa\", le \"mura\", l'\"isola\".\nDell'edificio a forma di triangolo, scrive ancora Savioli (1982): \u00ab...\u00e8 il complesso pi\u00f9 alto, ma che scende poi rapidamente verso terra. \u00e8 attraversato da un percorso collettivo dal quale si gode la pi\u00f9 bella visuale del quartiere di strutture anonime, di case tutte uguali bens\u00ec di complessi che hanno ciascuno una loro caratteristica come avveniva nella citt\u00e0 del passato\u00bb.\nArchitettura.\nLa scomparsa di Savioli nella fase iniziale della realizzazione pesa certamente sulla concretizzazione di un'idea progettuale tanto ardita: il \"Triangolo\" risulta caratterizzato da un'estrema povert\u00e0 materica e da scarsa cura del particolare. Le cortine murarie, in cemento armato a vista, sono solcate, nella parte basamentale, da finestre a nastro che, nel triangolo sovrastante, divengono aperture pi\u00f9 rade, con cornici aggettanti. Il quinto piano \u00e8 interamente destinato a \"spazio pubblico\", ovvero a quel \"percorso collettivo\" cui accenna Savioli nel suo scritto. La metratura dell'appartamento \"standard\" \u00e8 piuttosto ridotta (75\u00a0m\u00b2) e in molti alloggi sono state modificate le finiture per iniziativa degli abitanti. Una parte del piano terreno \u00e8 occupato da un asilo nido, secondo quanto previsto gi\u00e0 nel progetto."}
{"id": "1794398", "revid": "1543377", "url": "https://it.wikipedia.org/wiki?curid=1794398", "title": "Communaut\u00e9 d'universit\u00e9s et \u00e9tablissements Lille-Nord-de-France", "text": "La Communaut\u00e9 d'universit\u00e9s et \u00e9tablissements Lille-Nord-de-France (in precedenza Universit\u00e9 Lille Nord de France) \u00e8 un gruppo francese di universit\u00e0 e istituzioni (COMUE) distribuito su pi\u00f9 campus e con sede a Lilla (Dipartimento del Nord, regione dell'Alta Francia). Comprende un College europeo di dottorato e universit\u00e0 federali, scuole di ingegneria e centri di ricerca. Con oltre centomila studenti, \u00e8 una delle pi\u00f9 grandi federazioni universitarie in Francia. L'Universit\u00e0 di Lilla, con circa 70 000 studenti, \u00e8 il componente principale."}
{"id": "1794400", "revid": "1543377", "url": "https://it.wikipedia.org/wiki?curid=1794400", "title": "Sindrome di Aase-Smith", "text": "La sindrome di Aase-Smith in campo medico, \u00e8 un insieme di sintomi e segni clinici che interessano i giovani in et\u00e0 pediatrica, le anomalie sono di carattere morfologico e interessano perlopi\u00f9 l'apparato scheletrico nonch\u00e9 il midollo osseo (ipoplasia).\nLa causa che comporta tale sindrome rimane sconosciuta, il suo nome lo si deve a due pediatri americani.\nSintomatologia.\nI sintomi e segni clinici presentano malformazioni alla mano, dove le falangi dei pollici sono in numero maggiore del normale (3 invece di due), il midollo osseo mostra segni di ipoplasia, e tale anomalia si estende anche ad altre parti del corpo. Altre manifestazioni sono leucopenia, retinopatia, labiopalatoschisi e altre malformazioni a livello cardiaco.\nTerapie.\nTrasfusione di sangue per combattere una possibile anemia causata dalla malattia, come farmaci la somministrazione di prednisone pu\u00f2 risultare utile, nei casi pi\u00f9 gravi si rende necessario il trapianto del midollo osseo."}
{"id": "1794401", "revid": "1745361", "url": "https://it.wikipedia.org/wiki?curid=1794401", "title": "Joanie Cunningham", "text": "Joanie Louise Cunningham \u00e8 uno dei personaggi immaginari della celebre serie televisiva statunitense \"Happy Days\" (1974-1984 ma ambientata negli anni 50-60), interpretata da Erin Moran, e doppiata in italiano da Liliana Sorrentino, sorella di Claudio Sorrentino, che, nella stessa serie, d\u00e0 la voce italiana al fratello di Joanie, Richie Cunningham (Ron Howard).\nCaratteristiche.\nLa piccola Joanie \u00e8 pi\u00f9 conosciuta al pubblico italiano col soprannome di Sottiletta, soprannome datole da Fonzie per la sua magrezza; tuttavia, il nome nella versione originale \u00e8 \"Shortcake\" (che in inglese corrisponde a un tipo di dolce), questo per la grande amicizia che li lega. Infatti, pur vivendo ancora con i genitori, Howard e Marion Cunningham, ed essendo la sorella di Chuck e Richie Cunningham, la piccola Joanie vede in Fonzie un nuovo fratellone con il quale ha pi\u00f9 confidenza, complicit\u00e0 ed amichevole empatia, sentimenti del tutto ricambiati dal motociclista.\nVerso le ultime stagioni di \"Happy Days\", Joanie viene corteggiata dal cugino di Fonzie, il giovane Charles \"Chachi\" Arcola (Scott Baio, che in quel periodo \u00e8 realmente fidanzato con l'attrice Erin Moran), tanto che i due, nel 1983, registreranno uno spin-off dal titolo Jenny e Chachi (\"Joanie Loves Chachi\"), in cui Joanie, nel doppiaggio italiano, diventa Jenny. Nell'ultima stagione di \"Happy Days\", i due si sposeranno."}
{"id": "1794403", "revid": "1868193", "url": "https://it.wikipedia.org/wiki?curid=1794403", "title": "Assemblea nazionale (Ungheria)", "text": "L'Assemblea nazionale (in ungherese: \"Orsz\u00e1ggy\u0171l\u00e9s\"), nell'ordinamento costituzionale dell'Ungheria, \u00e8 il Parlamento unicamerale del Paese. Consiste di 199 membri, eletti per un mandato di quattro anni.\nLe liste, per poter accedere alla ripartizione dei seggi, devono superare la soglia del 5% dei voti.\nDal 1902, l'assemblea legislativa ungherese, un tempo bicamerale, si riunisce al palazzo del Parlamento Ungherese a Budapest.\nStoria.\nLa Dieta dell'Ungheria (ungherese: Orsz\u00e1ggy\u0171l\u00e9s) fu un'istituzione legislativa nel regno medievale dell'Ungheria a partire dagli anni 1290 e nei suoi stati successivi, l'Ungheria reale e il regno d'Ungheria asburgico durante tutto il periodo dell'era moderna. Il nome del corpo legislativo era originariamente \"Parlamentum\" durante il Medioevo, l'espressione \"Dieta\" acquisita principalmente nel periodo dell'era moderna. Si riun\u00ec a intervalli regolari con interruzioni durante il periodo dal 1527 al 1918, e di nuovo fino al 1946.\nGli articoli della dieta del 1790 stabilivano che la dieta doveva incontrarsi almeno una volta ogni 3 anni, ma poich\u00e9 la dieta era stata chiamata dalla monarchia asburgica, questa promessa non fu mantenuta in diverse occasioni da allora in poi. Come risultato del Compromesso austro-ungarico, fu ricostituita nel 1867.\nIl termine latino Natio Hungarica (\"nazione ungherese\") era usato per designare l'\u00e9lite politica che aveva partecipato alla dieta, costituita dalla nobilt\u00e0, dal clero cattolico e da alcuni borghesi, indipendentemente dalla lingua o dall'etnia. Natio Hungarica era una categoria geografica, istituzionale e giuridico-politica.\nIl carattere democratico del parlamento ungherese \u00e8 stato ristabilito con la caduta della cortina di ferro e la fine della dittatura comunista nel 1989. Il parlamento di oggi \u00e8 ancora chiamato Orsz\u00e1ggy\u0171l\u00e9s proprio come nei tempi reali, ma per differenziare la dieta reale si fa riferimento ora a essa come \"Assemblea Nazionale\".\nLegislatura 2006-2010.\nAlle elezioni parlamentari del 2006, quattro partiti (o alleanze tra partiti) hanno superato la soglia di accesso al Parlamento: il Partito Socialista Ungherese (MSZP, con 190 seggi), il partito di coalizione Alleanza dei Liberi Democratici (SDZSZ, 20 seggi), l'Unione Civica Ungherese (FIDESZ) in alleanza con il Partito Popolare Cristiano Democratico (KDNP, 164 seggi in comune; 141 per Fidesz e 23 per KDNP), e il Forum Democratico Ungherese (MDF, 11 seggi), oltre a un indipendente (proveniente dalla circoscrizione di Somogy).\nI capi dei gruppi sono: Ildik\u00f3 Lendvai (MSZP), Tibor Navracsics (FIDESZ), Zsolt Semj\u00e9n (KDNP), M\u00e1ty\u00e1s E\u00f6rsi (SZDSZ) e K\u00e1roly Her\u00e9nyi (MDF). Il leader della fazione FIDESZ-KDNP e Viktor Orb\u00e1n. Il capo della coalizione prima del 2008, ora capo del MSZP era il primo ministro Ferenc Gyurcs\u00e1ny. L'attuale presidente del Parlamento \u00e8 Katalin Szili del MSZP (dal 2002).\nLegislatura 2010-2014.\nAlle seste elezioni parlamentari, quattro partiti o alleanze di partito hanno superato la soglia minima: il Fidesz in alleanza con il Partito Popolare Cristiano Democratico (KDNP) (263 seggi in comune, 227 per Fidesz e 36 per KDNP). I candidati del Fidesz-KDNP hanno ottenuto abbastanza posti per ottenere una maggioranza dei due terzi necessaria per modificare le leggi principali e la costituzione del paese. Il Partito Socialista Ungherese (MSZP) ha ottenuto 59 seggi, mentre il suo ex partito della coalizione Alleanza dei Liberi Democratici (SZDSZ) non \u00e8 riuscito a conquistare alcun seggio ed \u00e8 diventato extraparlamentare dopo 20 anni. C'erano due nuovi arrivati per l'Orsz\u00e1ggy\u0171l\u00e9s: Jobbik (47 posti) e La Politica pu\u00f2 essere Diversa (LMP) (16 posti). 1 indipendente (ex membro di Fidesz Oszk\u00e1r Moln\u00e1r) \u00e8 entrato in Parlamento, vincendo un collegio elettorale (Edel\u00e9ny) nella provincia di Borsod-Aba\u00faj-Zempl\u00e9n.\nAnche l'altro prestigioso partito, il Forum Democratico Ungherese, ha perso tutti i suoi seggi.\nI capi delle fazioni sono:\nLa nuova sessione parlamentare tiene la sessione inaugurale il 14 maggio 2010. Il presidente di Fidesz e il primo ministro \u00e8 Viktor Orb\u00e1n. P\u00e1l Schmitt \u00e8 stato il portavoce dell'Assemblea nazionale fino all'agosto 2010, quando \u00e8 diventato presidente dell'Ungheria. \u00c8 stato sostituito da L\u00e1szl\u00f3 K\u00f6v\u00e9r.\nDopo le elezioni locali del 2010, tenutasi il 3 ottobre, Katalin Szili fond\u00f2 l'Unione sociale e ne divenne il primo presidente. Di conseguenza, lasci\u00f2 il Partito Socialista Ungherese e il loro gruppo parlamentare. Continuare il lavoro parlamentare come deputato formalmente indipendente"}
{"id": "1794404", "revid": "1005847", "url": "https://it.wikipedia.org/wiki?curid=1794404", "title": "Assemblea nazionale ungherese", "text": ""}
{"id": "1794405", "revid": "1573940", "url": "https://it.wikipedia.org/wiki?curid=1794405", "title": "Edificio dei bagni pubblici", "text": "L'edificio dei bagni pubblici \u00e8 situato in viale Pacinotti 42 a Pistoia.\nStoria.\nIl progettista, l'ingegner Pilo Becherucci, \u00e8 una figura marginale nel panorama architettonico toscano d'inizio secolo, molto attivo a Pistoia nei primi due decenni del Novecento. Il progetto ottiene l'approvazione del Consiglio comunale il 29 gennaio 1913; i lavori, affidati all'impresa di Benvenuto Carobbi, iniziati nel settembre 1913, terminano il 20 aprile 1914 con una proroga di trenta giorni rispetto alla scadenza prevista. Le cattive condizioni climatiche impongono infatti una breve pausa del cantiere durante il mese di novembre. La spesa preventivata, di lire 28.643, \u00e8 diminuita a 24.448 secondo i conti redatti dal direttore dei lavori, Enrico Giovacchini, mentre l'impresa nei Registri di contabilit\u00e0 indica un totale di 31.823 lire.\nA poco pi\u00f9 di un anno dalla chiusura del cantiere la direzione lavori rileva numerosi difetti di costruzione, a cominciare dalle pavimentazioni in cemento dissestate in pi\u00f9 punti, dalle colonne all'ingresso dell'edificio fornite dalla ditta Giulio Bruni, fino ai problemi d'umidit\u00e0 riscontrati nell'attico.\nL'edificio non ha subito modifiche o restauri negli anni successivi a eccezione della costruzione, sul retro, dell'abitazione del custode, precedente al 1960, modesta costruzione realizzata in base ai criteri progettuali della produzione pi\u00f9 corrente, chiusa tra l'edificio stesso e le mura urbane, con evidenti problemi di umidit\u00e0 e soleggiamento.\nArchitettura.\nL'edificio sorge dunque nella zona stretta tra il tracciato meridionale delle mura urbane e la ferrovia, sul lato occidentale di viale Pacinotti, arretrato rispetto al filo stradale e circondato da un giardino al confine con le mura, di fronte alla palazzina d'ingresso delle Officine San Giorgio. L'area, ancora aperta campagna all'inizio del Novecento, \u00e8 fortemente caratterizzata dalla presenza del pi\u00f9 grande complesso industriale cittadino costituito da poche abitazioni, concentrate sul fronte occidentale della strada, circondate da edifici di pubblica destinazione.\nLa sua qualificazione formale testimonia la preferenza accordata dal progettista a scelte di gusto eclettico e neorinascimentali. La facciata, ritmata da paraste sormontate da originali collarini baccellati, \u00e8 contrassegnata nella zona mediana da uno stretto loggiato antistante l'ingresso, preceduto da una breve scalinata con parapetti curvilinei. La lavorazione in facciata dell'intonaco con sottili rigature orizzontali finge un rivestimento a bugnato che non \u00e8 ripetuto nei prospetti laterali. Basse finestrature in larghezza, ricavate al di sotto della trabeazione e suddivise da una sorta di triglifi allungati, illuminano la zona degli spogliatoi evitando cos\u00ec l'introspezione.\nSopra il loggiato d'ingresso \u00e8 collocato, al centro di un timpano curvilineo spezzato, lo stemma cittadino sotto cui \u00e8 incisa la data di costruzione dell'edificio: \"ANNO MCMXIV\". La distribuzione interna segue semplici criteri funzionali: due ampi corridoi si dipartono simmetricamente dalla sala d'ingresso e consentono l'accesso ai singoli spogliatoi; una scala al termine del corridoio di sinistra conduce al piano seminterrato dove erano collocati gli spogliatoi per i bagni medicinali, ora in disuso. A questo stesso livello, in una zona separata e raggiungibile da una scala di servizio, sono ubicati la lavanderia, la caldaia, gli stenditoi e gli antichi lavatoi in pietra oggi inutilizzati."}
{"id": "1794407", "revid": "1282260", "url": "https://it.wikipedia.org/wiki?curid=1794407", "title": "Chachi Arcola", "text": "Charles Arcola, soprannominato Chachi, \u00e8 un personaggio della serie televisiva \"Happy Days\", interpretato da Scott Baio, e doppiato in italiano dapprima da Marco Guadagno ed in seguito da Vittorio Guerrieri. \u00c8 un personaggio abbastanza marginale nelle prime stagioni e solo nell'8\u00aa stagione inizia ad avere un ruolo importante.\n\u00c8 un ragazzo molto impulsivo e molto povero e orfano di padre, particolarmente legato al cugino Fonzie. \u00c8 follemente innamorato di Joanie, la sorellina di Richie Cunningham, e nell'episodio \"L'amore a tutte l'et\u00e0\", riuscir\u00e0 a fare il primo passo e da qui Joanie e Chachi diventano inseparabili, dopo continui litigi e problemi decideranno, nell'ultimo episodio di sposarsi."}
{"id": "1794418", "revid": "1543377", "url": "https://it.wikipedia.org/wiki?curid=1794418", "title": "Giuseppe Porzio", "text": "\u00c8 tra gli allenatori europei di club pi\u00f9 titolati di tutti i tempi. Inoltre, come dimostra il suo straordinario palmar\u00e8s, \u00e8 tra gli sportivi italiani pi\u00f9 vincenti di sempre.\nHa vinto complessivamente, tra la carriera di giocatore ed allenatore, 45 titoli tra: Olimpiadi, Mondiali, Europei, Coppa del Mondo, 2 Giochi del Mediterraneo, 7 Coppe dei Campioni, 3 Supercoppa Europee, 1 Adriatic League, 2 Coppe Comen, 17 scudetti, 8 Coppe Italia.\nCarriera da giocatore.\nPer 16 anni, dal 1982 al 1998, ha giocato in massima serie con il Posillipo in coppia con il fratello Franco vincendo praticamente tutto: ben 8 scudetti oltre a 2 Coppe Campioni e una Coppe delle Coppe; con la nazionale ha vinto la medaglia d'oro alle Olimpiadi del '92, vinto due edizioni dei Giochi del Mediterraneo nel 1991 e nel 1993, gli Europei del 1993 e il Campionato Mondiale nel 1994.\nNel libro Nel nome del padre del figlio e dello sport (finalista al premio Bancarella 2013) dedicato alle grandi famiglie dello sport italiano, il giornalista Franco Esposito definisce il giocatore Pino Porzio come \"Un leader tattico, l'organizzatore della difesa. Un Beckenbauer della pallanuoto. Sapiente, tempista e determinante anche nell'altra met\u00e0 della vasca, decisivo con quel suo tiro che fa male agli avversari.\"\nMentre il fratello Franco afferma: \"Pino sembra apparentemente riflessivo, freddo, calcolatore ma in fondo \u00e8 una maschera in realt\u00e0 si trattiene... Crediamo tutti e due nel gruppo, nell'unione degli uomini.\"\nCarriera da allenatore.\nHa confermato la sua bravura anche come allenatore vincendo lo scudetto nel campionato 2003-2004 e la Coppa Campioni nel 2004-2005 con il suo Posillipo per poi passare alla Pro Recco nel 2005 dove in 7 anni ha vinto 7 scudetti consecutivi, 4 Coppe Campioni, 6 coppe Italia consecutive, 3 supercoppe europee e 1 Lega Adriatica. Il 6 giugno 2012 ha dato le dimissioni da allenatore della squadra recchelina. Il 18 gennaio 2014 torna ad allenare la Pro Recco in sostituzione di Riccardo Tempestini portando la squadra a vincere di nuovo campionato e Coppa Italia. L'11 giugno rescinde il contratto venendo sostituito da Igor Milanovi\u0107. In totale quindi con i biancocelesti ha vinto 8 campionati, 7 Coppe Italia, 4 Champions, 3 Supercoppe LEN e 1 Lega Adriatica.\nCitando sempre \"Nel nome del padre del figlio e dello sport\" di Franco Esposito: \"Pino Porzio il razionale, il calcolatore. Carisma, grinta, furbizia, autorevolezza... Il minore dei fratelli \u00e8 uomo di parola. Sentite questa e capirete tutto. Alla piscina Scandone, dopo un'intervista radiofonica, dimentica la calottina in postazione.\n\u00ab\"Me la regalerai dopo la medaglia d'oro alle olimpiadi\" la butta l\u00ec il radiocronista della Rai Carlo Verna, voce appassionata della pallanuoto. L'oro arriva a Barcellona. Verna regala a Porzio la cassetta del trionfo dell'Italia\"\u00bb\n\u00ab\"Aspetta devo restituirti la calottina\"\u00bb\n\u00ab\"\u00c8 tua. Hai dimenticato?\"\u00bb\n\"Giuseppe Porzio vince tutto, proprio tutto, da giocatore. La vittoria come un dono di natura. Una questione di dna. Napoletano lui? Pacato, riflessivo, distaccato il giusto dalle situazioni, non sembra nato a Napoli. Trasmette tranquillit\u00e0, \u00e8 nato allenatore. In questa veste, esporta la napoletaneit\u00e0. Quella buona, vera.\nGioca e in acqua fa pratica da allenatore: ha la visione completa della situazione. Prende da tutti, De Crescenzo, Dennerlein, Rudic.\" \"Dai Maestri Mino Marsili e Mino Cacace\" citando lo stesso Pino Porzio.\n\"Da tecnico conquista lo scudetto in Gara-5 con il Posillipo a casa del Recco. Indimenticabile.\"\n\"Studia il Basket, il Rugby gli fornisce spunti interessanti. \u00ab\"La pallanuoto si muove nel suo guscio. Come sport non \u00e8 imitabile, vive in un contesto unico\"\u00bb. Lascia il Posillipo campione d'Europa e va ad allenare il Recco. Scudetti a raffiche e tante, tante euroleghe, nuova denominazione della Coppa Campioni. Autentiche razzie. Pino Porzio dominatore e dittatore a Recco, capitale mondiale della pallanuoto.\nRecord Sportivi.\nTra gli sportivi italiani pi\u00f9 vincenti di tutti i tempi.\nVince tutti i trofei a livello internazionale con la nazionale italiana. Olimpiadi, mondiali, europei, coppa del mondo e Giochi del mediterraneo."}
{"id": "1794419", "revid": "125202061", "url": "https://it.wikipedia.org/wiki?curid=1794419", "title": "Derrick Rose", "text": "Nella sua stagione d'esordio ha vinto il premio di matricola dell'anno e nel 2011, a 22 anni, ha ricevuto il titolo di MVP, che lo rende il pi\u00f9 giovane detentore del titolo della storia. Considerato in giovane et\u00e0 un astro nascente del basket mondiale, nel prosieguo della carriera \u00e8 stato limitato da gravi infortuni.\nBiografia.\nDerrick Martell Rose nasce il 4 ottobre 1988 nel sud di Chicago, Illinois. Fin dalla tenera et\u00e0 si appassiona al basket e comincia a tifare per i Chicago Bulls di Michael Jordan. \u00c8 il pi\u00f9 piccolo di quattro fratelli (Dwayne, Reggie e Allan), con i quali, sin da bambino, gioca continuamente a basket affinando cos\u00ec le proprie abilit\u00e0 nel palleggio e divenendo sostanzialmente ambidestro. Da piccolo, la nonna gli diede un soprannome, \"Pooh\", che lo accompagner\u00e0 per parte della sua carriera giovanile.\nCaratteristiche tecniche.\nAll'apice della sua carriera, le caratteristiche principali di Rose erano la grande velocit\u00e0 di movimento e l'esplosivit\u00e0, che lo rendevano particolarmente pericoloso nelle penetrazioni; inoltre, erano sorprendenti la sua elevazione e potenza fisica (le quali lo stimolavano sempre ad arrivare al canestro, certe volte concludendo con schiacciate poderose), oltre che l'incredibile rapidit\u00e0 e lucidit\u00e0.\nNella parte pi\u00f9 recente della sua carriera, a seguito dei tragici infortuni, si \u00e8 concentrato molto sull'affinamento dei fondamentali al tiro: ha costruito uno stabile tiro dalla media (con ricorrente utilizzo del \"floater\") ed un affidabile tiro da tre punti.\nCarriera.\nHigh school.\nDerrick si iscrive nel 2004 alla Simeon Career Academy. In onore di Ben \"Benji\" Wilson, un ex giocatore molto promettente che fu assassinato da una banda nel 1984, decide di indossare la casacca numero 25. Nella sua stagione da matricola fece registrare una media di 18,5 punti, 6,6 assist, 4,7 rimbalzi e 2,1 rubate a partita. Nella sua seconda stagione guid\u00f2 il Wolverines a un record di 30 vittorie e 5 sconfitte, incrementando la sua medie a 19,8 punti, 5,1 rimbalzi, 8,3 assist e 2,4 rubate. Nei due anni successivi vinse due campionati \"Chicago Public League\". La Simeon \u00e8 diventata la prima squadra a conquistare due titoli consecutivi. Durante il suo ultimo anno guida i suoi alla vittoria per 78-75 contro la Oak Hill Academy, che allora era considerata la squadra numero uno della nazione. La partita fu trasmessa in diretta dalla TV nazionale e per Oak Hill fu l'unica sconfitta della stagione. Rose concluse la gara con 28 punti, 9 assist e 8 rimbalzi.\nHa anche giocato per il Team USA durante il Nike Hoop Summit.\nCollege.\nRose accett\u00f2 una borsa di studio da parte dell'Universit\u00e0 di Memphis allenata da John Calipari. Derrick scelse i Tigers per via della loro grande storia e la prospettiva di essere allenato da Rod Strickland, ex giocatore con 17 anni di esperienza nella NBA. Approdato a Memphis decise di cambiare il suo numero da 25 a 23 in onore del suo idolo Michael Jordan.\nI Tigers, con l'arrivo di Rose, in supporto ai veterani Joey Dorsey e Chris Douglas-Roberts, iniziano la stagione con 26 vittorie e 0 sconfitte. Alla fine conclusero la regular season con 33 vittorie e 1 sola sconfitta. Derrick viaggi\u00f2 con medie di 14,9 punti a partita, 4,7 assist e 4,5 rimbalzi. Nei play-off Memphis era la testa di serie a sud e approd\u00f2 facilmente alle \"final four\". Rose venne molto elogiato per la sua maggiore attitudine difensiva. Nelle semifinali Memphis incontr\u00f2 UCLA e Derrick realizz\u00f2 25 punti e cattur\u00f2 9 rimbalzi. Nella finale per il titolo NCAA i Tigers si scontrarono con i Kansas Jayhawks, Rose segn\u00f2 17 punti con 6 rimbalzi e 6 assist ma la sua squadra perse l'incontro dopo un tempo supplementare per 75 a 68. Rose chiuse il torneo con una media di 20,8 punti, 6,5 rimbalzi e 6 assist e venne inserito nella miglior squadra delle \"final four\".\nIl 15 aprile, si \u00e8 dichiarato eleggibile per il draft NBA 2008.\nNBA.\nChicago Bulls (2008-2016).\nIl 26 giugno 2008 nel Draft NBA 2008 viene chiamato dai Chicago Bulls come prima scelta assoluta. A Chicago, nel ruolo di playmaker titolare, inizia subito nel migliore dei modi e diventa il primo \"rookie\" dei Bulls a segnare 10 punti o pi\u00f9 nelle prime 10 partite. Successivamente viene selezionato per far parte della squadra dei rookie all Rookie Challenge. Poco dopo la conclusione della stagione regolare, il 23 aprile, vince il premio di \"Rookie of the year\" della regular season. Inoltre, in gara-1 dei play-off, Rose trascina i Bulls alla vittoria contro i Boston Celtics (105-103, solo dopo un tempo supplementare), con un'incredibile prestazione da 36 punti, 11 assist e 4 rimbalzi, eguagliando cos\u00ec il record, stabilito da Kareem Abdul-Jabbar, di punti segnati da un rookie al debutto nei play-off.\nNei play-off incrementa quasi tutte le categorie statistiche, mantenendo per tutte e sette le partite giocate contro i Boston Celtics una media di 19,7 punti, 6,4 assist e 6,3 rimbalzi, non riuscendo per\u00f2 ad aiutare la squadra a qualificarsi per il secondo turno, finendo per perdere la decisiva gara-7, 99 a 109 a favore dei Celtics.\nLa sua stagione da sophomore inizia in salita a causa di un infortunio ad una caviglia che influisce negativamente sulle sue prestazioni, rallentando sensibilmente i suoi movimenti in entrambe le met\u00e0 campo. Il suo carattere combattivo lo porta a stringere i denti e a giocare pur dolorante, il che lo rende sempre pi\u00f9 amato dai tifosi. Durante la stagione salter\u00e0 solo 4 partite per via di un infortunio al polso causato da uno scontro aereo con il centro degli Orlando Magic Dwight Howard. Difficolt\u00e0 iniziali a parte, Rose mostra un deciso miglioramento nel gioco dalla media distanza, si rivela un autentico trascinatore e partecipa per la sua prima volta all'All-Star Game. Successivamente riesce a portare per la seconda volta consecutiva i Bulls ai play-off con un record di 41-41. Nei play-off si dimostra ancora una volta l'anima della squadra mandando a referto nelle 5 gare giocate contro i Cleveland Cavaliers rispettivamente 28, 23, 31, 21 e 31 punti. Prestazioni che, tuttavia, non eviteranno il severo 4-1 imposto da LeBron James e compagni.\nNella stagione 2010-11 continua la sua leadership nei Bulls migliorando tutte le sue statistiche rispetto alla stagione precedente: da 20,8 a 24,6 i punti, dal 26 al 38% la percentuale da tre punti, da 6 a 8 gli assist, da 3,8 a 4,6 i rimbalzi, dal 76% all'83% la percentuale nei tiri liberi. Batte anche il suo record punti portando i Bulls alla vittoria contro i San Antonio Spurs, segnando 42 punti e distribuendo 8 assist. Il 27 gennaio 2011 viene scelto come playmaker titolare nel quintetto base per l'All-Star Game 2011 di Los Angeles. \u00c8 la prima volta dal 1998, dai tempi di Michael Jordan, che un giocatore dei Bulls parte titolare in un All-Star Game.\nLe sue prestazioni durante la stagione porteranno Chicago ad un record di 62-20, il migliore dell'intera lega, che gli varranno successivamente il titolo di MVP della stagione, diventando, a 23 anni non ancora compiuti, il pi\u00f9 giovane della storia della NBA. Inizia i playoff segnando 39 punti agli Indiana Pacers in gara-1 e in gara-2 ne segna 36 portando i suoi Bulls al secondo turno sul punteggio di 4-1. La nuova avversaria di Chicago e quindi di Derrick sar\u00e0 Atlanta, che nonostante la vittoria in gara-1 subir\u00e0 prima il pareggio con i 25 punti di Rose e poi il sorpasso dei Bulls con un Rose autore di 44 punti e 10 assist, record personale ai play-off. La serie, vinta per 4-2, manda i Bulls in finale di Conference contro i Miami Heat.\nDopo un avvio notevole, in cui vince la prima partita con un 103-82, Chicago dovr\u00e0 arrendersi agli Heat in tutte le successive gare, anche grazie ad un'eccellente difesa su Rose da parte di LeBron James, finendo la serie con una sconfitta 4-1.\nNella stagione 2011-12 viene inserito nel quintetto base della NBA Eastern Conference per l'edizione 2012 dell'NBA All-Star Game. Durante gara-1 dei play-off contro i Philadelphia 76ers, si infortuna al legamento crociato anteriore sinistro durante una penetrazione a canestro, terminando cos\u00ec anticipatamente la post-season.\nDopo le delusioni dell'anno precedente (i Bulls avevano terminato il proprio cammino contro Philadelphia al primo turno dei play-off), Derrick Rose lancia degli spot pubblicitari con l'Adidas che mostrano le fasi di quello che sar\u00e0 il pi\u00f9 atteso rientro dell'anno. Tuttavia Rose non d\u00e0 conferme sul suo ritorno, e a lungo andare la stagione regolare volge al termine senza che il playmaker di Chicago abbia giocato neanche una delle ottantadue partite previste.\nLa stagione 2013-14 lo vede tornare in campo ma dopo sole 10 partite giocate, il 22 novembre 2013, durante la gara contro Portland, riporta una lesione al menisco mediale del ginocchio destro, infortunio che lo terr\u00e0 fuori per tutto il resto della stagione.\nNella stagione 2014-15 torna a giocare ai Playoffs NBA, tre anni dopo la gara contro i Philadelphia 76ers: segna 23 punti conditi da 7 assist nella gara casalinga contro i Milwaukee Bucks, vinta dai suoi per 103-91. I suoi Bulls verranno comunque eliminati la serie seguente dai Cavaliers. In questa serie Rose realizza, in gara 3, il buzzer-beater della vittoria, portando i suoi sul 2-1. La squadra perder\u00e0 le successive tre partite.\nLa stagione 2015-16 si apre con un nuovo infortunio per Rose, costretto ad indossare una maschera protettiva per un mese. Anche a causa della scarsa vista, causata dall'infortunio, Rose disputa partite non esaltanti, a parte qualche raro sprazzo. Chiude la stagione tenendo le medie di 16,4 punti, 4,7 assist e 3,4 rimbalzi a partita, tirando con il 42,7% dal campo e migliorando rispetto all'inizio dell'anno.\nNew York Knicks (2016-2017).\nIl 22 giugno 2016 viene ceduto insieme a Justin Holiday ai New York Knicks in cambio di Robin Lopez, Jerian Grant e Jos\u00e9 Calder\u00f3n. Rose registra le medie pi\u00f9 alte dal 2011-2012 (18 punti, 3,8 rimbalzi e 4,4 assist con il 47,1% al tiro), ma i New York Knicks non riescono a raggiungere i Playoff. Scaduto il contratto diventa free-agent, ricevendo offerte da Clippers, Bucks, Cavs e Lakers.\nLa parentesi ai Cleveland Cavaliers e il ritorno con Thibodeau ai Minnesota Timberwolves (2017-2019).\nDopo essersi incontrato prima con la dirigenza dei Lakers e poi con la dirigenza dei Cavs, Rose sceglie i secondi, firmando un contratto annuale al minimo salariale (2,1 milioni di dollari). Viene scambiato assieme a Jae Crowder agli Utah Jazz in una trade che vede arrivare Rodney Hood dalla stessa Utah e George Hill dai Sacramento Kings, Rose viene in seguito tagliato dai Jazz.\nIl 7 marzo 2018 firma un contratto sino al termine della stagione coi Minnesota Timberwolves di Tom Thibodeau. Il 31 ottobre, nella sua prima partita da titolare della stagione, segna un massimo in carriera di 50 punti contro gli Utah Jazz (vincendo 128 a 125).\nDetroit Pistons (2019-2021).\nIl 1\u00ba luglio 2019 firma con i Detroit Pistons, vestendo prevalentemente il ruolo di sesto uomo.\nIl ritorno ai New York Knicks con Thibodeau (2021-).\nDurante la trade window del 2021 \u00e8 ritornato al Madison Square Garden ai Knicks, tornando cos\u00ec ad essere allenato per la terza volta dal coach col quale ha un legame speciale, in quanto sotto la sua guida vinse il premio di MVP nel 2011 a Chicago e ha rilanciato la sua carriera nel 2017 ai Minnesota Timberwolves. Nell\u2019estate del 2021, firma un contratto triennale da 43 milioni di dollari con i New York Knicks, legandosi alla franchigia della \u201cGrande Mela\u201d. \nNazionale.\nCon la maglia della nazionale degli Stati Uniti, Rose partecipa ai campionati del mondo del 2010 in Turchia e nel 2014 in Spagna, vincendo in entrambe le manifestazioni il titolo di campione del mondo."}
{"id": "1794421", "revid": "104458", "url": "https://it.wikipedia.org/wiki?curid=1794421", "title": "Antichi Slavi", "text": ""}
{"id": "1794422", "revid": "1982", "url": "https://it.wikipedia.org/wiki?curid=1794422", "title": "Auto-da-f\u00e9", "text": ""}
{"id": "1794423", "revid": "29244", "url": "https://it.wikipedia.org/wiki?curid=1794423", "title": "Ghiozzo", "text": ""}
{"id": "1794425", "revid": "113137764", "url": "https://it.wikipedia.org/wiki?curid=1794425", "title": "Warren Weber", "text": "Warren Weber meglio noto col soprannome di Potsie, \u00e8 uno dei personaggi immaginari della celebre serie televisiva statunitense \"Happy Days\" (1974-1984 ma ambientata negli anni 50-60). Fu interpretato dall'attore statunitense Anson Williams, e doppiato in italiano dapprima da Flavio Bucci, poi da Vittorio Guerrieri ed infine da Massimo Rossi.\nCaratteristiche.\nNella serie televisiva statunitense Happy Days, Potsie \u00e8 uno dei tre amici, insieme a gli altri due personaggi Richie Cunningham e Ralph Malph, con i quali condivide le avventure quotidiane della serie. Come Richie, Marion e Howard Cunningham, nasce come personaggio di una puntata del 1972 della serie statunitense Love, American Style, anteprima di quello che diventer\u00e0 Happy Days.\nInizialmente era descritto come il migliore amico di Richie, ma nelle stagioni successive viene \"rimpiazzato\" da Fonzie. Proprio per questo motivo figura all'inizio come personaggio mondano e brillante che fa da \"guida\" a Richie, successivamente, una volta sostituito da Fonzie in questo, subisce una modifica caratteriale e viene caratterizzato da comportamenti poco brillanti, un po' goffi ed ingenui, ma comunque sempre abbastanza leale e onesto; Insieme agli altri personaggi della serie \u00e8 quasi sempre a caccia di ragazze, nonostante il suo grande amore rimanga Jennifer Jerome, interpretata dall'attrice Lorrie Mahaffey che, tra l'altro, sposer\u00e0 nella vita reale nel 1978 (i due attori poi si separeranno nel 1986). \nPotsie \u00e8 anche un cantante di talento, messo in rilievo soprattutto nelle stagioni successive.\nNella stagione 1 episodio 6, Warren rivela perch\u00e9 il suo soprannome \u00e8 \"Potsie\": da piccolo aveva un grande difetto di pronuncia, balbettava, ma non quando parlava solo quando scriveva. In realt\u00e0 nella versione originale la spiegazione \u00e8 che da piccolo Warren amava costruire vasi (\"pots\" in inglese) con la creta.\nPotsie rimane nel suo ruolo per tutte le stagioni della serie, tuttavia le sue apparizioni sono pi\u00f9 sporadiche nelle ultime puntate, ovvero quando diventa consocio del padre di Richie (Howard Cunningham, interpretato da Tom Bosley) nella conduzione del negozio di ferramenta, al fine di pagarsi gli studi per l'universit\u00e0 di medicina."}
{"id": "1794431", "revid": "22475", "url": "https://it.wikipedia.org/wiki?curid=1794431", "title": "Palazzina d'ingresso Officine San Giorgio", "text": "La palazzina d'ingresso delle Officine San Giorgio \u00e8 un edificio, oggi adibito ad uso residenziale, situato in viale Pacinotti 9 a Pistoia.\nStoria.\nNel 1905 la societ\u00e0 San Giorgio di Sestri acquista un terreno sul viale Pacinotti, di propriet\u00e0 Guidi, con l'intenzione di costruirvi un nuovo stabilimento per la riparazione del materiale rotabile ferroviario. Il primo progetto prevede l'innalzamento di nove capannoni, ridotti poi a quattro prima dell'inizio dei lavori, avviati subito dopo il rilascio della licenza edilizia, il 27 settembre 1906. La direzione dei lavori \u00e8 affidata all'ingegner Pilo Becherucci che sovrintende alla costruzione dei capannoni, mentre il progetto della palazzina d'ingresso (1907-1908) \u00e8 affidato a Gino Copped\u00e8 che aveva gi\u00e0 costruito lo stabilimento della San Giorgio a Sestri Ponente.\nLa San Giorgio inizia la sua attivit\u00e0 fin dal 1907 e gi\u00e0 due anni dopo diventa il pi\u00f9 importante complesso industriale della citt\u00e0. Lo stabilimento subisce pesanti danni a seguito dei bombardamenti durante la seconda guerra mondiale e, dopo la ricostruzione, riprende la produzione di carri ferroviari e autobus. Alla San Giorgio si sostituisce la Breda ferroviarie pistoiesi che dopo il 1973 lascia la sede di viale Pacinotti per trasferirsi nei pressi dell'autostrada.\nL'area, divenuta di propriet\u00e0 comunale, \u00e8 oggetto alla met\u00e0 degli anni '80 di un piano particolareggiato, realizzato da Giancarlo De Carlo che prevede una nuova sistemazione dell'intera area compresa tra il tracciato delle mura e la zona industriale ex-Breda. Il progetto resta sulla carta e a tutt'oggi il complesso si presenta in avanzato stato di degrado. La palazzina d'ingresso e il capannone retrostante sono utilizzati come palestre, mentre altri edifici ospitano, in un clima di desolazione, il mercato d'antiquariato.\nEccezione significativa \u00e8 la costruzione nell'area denominata \"blocco 20\" di un edificio destinato alla Biblioteca San Giorgio, con un'altissima volta che echeggia i vecchi capannoni industriali.\nLa critica.\nSi deve soprattutto alle ricerche condotte a partire dagli anni '80 da Carlo Cresti sull'architettura liberty in Toscana e sull'edilizia industriale la rivalutazione di un cos\u00ec significativo episodio del tessuto urbano pistoiese.\nUn ulteriore contributo \u00e8 venuto dagli studi condotti da Mauro Cozzi e Rossana Bossaglia sulla famiglia Copped\u00e8. Il recente interesse della critica sul tema dell'archeologia industriale ha stimolato negli ultimi anni l'ampliarsi del dibattito con la pubblicazione di numerosi studi, anche a carattere locale, sull'attivit\u00e0 produttiva pistoiese tra i quali si ricordano i volumi a cura dell'Associazione degli industriali della provincia di Pistoia.\nArchitettura.\nIl complesso sorge nella vasta zona compresa tra il tratto meridionale delle mura urbane e il tracciato ferroviario. L'area, dopo la costruzione della stazione ferroviaria (1889), \u00e8 inclusa nel Piano regolatore cittadino (1903) come zona di espansione urbana. Alla destinazione residenziale che interessa maggiormente l'area attorno al viale della stazione si affianca quella produttiva grazie all'iniziativa della societ\u00e0 San Giorgio di Genova che costruisce un nuovo stabilimento sul viale Pacinotti. Il fronte meridionale della strada \u00e8 ancora fortemente caratterizzato dalla presenza dei capannoni industriali, oggi dismessi e in parte destinati dal comune ad attivit\u00e0 sportive, a cui si affianca un edificio scolastico. Sul lato opposto, oltre ai bagni pubblici, sorgono alcuni edifici di civile abitazione, stretti tra la strada e le mura.\nLa palazzina d'ingresso delle Officine San Giorgio rappresenta un raro esempio in Toscana di architettura liberty applicata a un edificio industriale. Il progetto originale, elaborato da Gino Copped\u00e8 tra il 1907 e il 1908, \u00e8 limitato sostanzialmente al disegno della facciata, ritmata da quattro lesene scanalate: nella parte centrale, su cui si aprono i due portali d'ingresso, si concentra la maggior parte degli elementi decorativi (antenna superiore, medaglione alato con l'emblema San Giorgio, aquile sopra le due lesene centrali forse in ghisa).\nDurante la costruzione, pur restando invariato il disegno compositivo generale, si procede a una semplificazione dell'apparato decorativo: la zona centrale, evidenziata da una pensilina a sesto ribassato, \u00e8 ornata da un pannello in ceramica dipinta raffigurante San Giorgio che uccide il drago, mentre le zone laterali sono decorate da pitture che fingono applicazioni in ceramica, con motivo a scacchiera di colore bianco e rosso. Pregevole il disegno dell'inferriata centrale sopra l'ingresso.\nL'impropria utilizzazione dell'edificio come impianto sportivo rende oggi difficilmente leggibile l'architettura della sala interna, illuminata oltre che dalle finestre aperte in facciata e sulle pareti laterali, anche dalla copertura a shed."}
{"id": "1794435", "revid": "287204", "url": "https://it.wikipedia.org/wiki?curid=1794435", "title": "Acquedotto Eifel", "text": "Lacquedotto Eifel fu uno dei pi\u00f9 lunghi acquedotti dell'impero romano.\nCostruito nell'80 d.C., trasportava acqua per circa 95\u00a0km dalle colline della regione di Eifel, nell'attuale Germania, all'antica citt\u00e0 di \"Colonia Claudia Ara Agrippinensium\" (l'odierna Colonia). Se si includono anche le sorgenti secondarie, la lunghezza complessiva raggiunge i 130\u00a0km. La costruzione era quasi interamente costruita al livello del suolo, ed il flusso dell'acqua era provocato solamente dalla forza di gravit\u00e0. Pochi ponti, tra cui uno lungo 1400\u00a0metri, erano necessari per attraversare la vallata. A differenza di altri famosi acquedotti, l'Eifel venne appositamente progettato per minimizzare il tragitto sopraelevato rispetto al suolo, al fine di metterlo al riparo da danneggiamenti e dal congelamento dell'acqua.\nStoria.\nPrima della costruzione dell'acquedotto Eifel, Colonia riceveva l'acqua dall'acquedotto Vorgebirge, la cui sorgente si trovava nella regione di Vill\u00e9 ad ovest della citt\u00e0. Con il crescere della citt\u00e0, l'acquedotto non fu pi\u00f9 in grado di fornire acqua di qualit\u00e0 sufficiente; la sorgente conteneva tracce di limo in estate, e a volte si prosciugava completamente. Venne quindi costruito un nuovo acquedotto per portare in citt\u00e0 l'acqua dalla sorgente dell'Eifel.\nL'acquedotto Eifel venne costruito nella parte settentrionale della regione. La costruzione era fatta in calcestruzzo con pietre che formavano una copertura ad arco. Aveva una portata massima di circa 20\u00a0000\u00a0m\u00b3 di acqua al giorno. L'acquedotto era in grado di fornire acqua per fontane, bagni e case private di Colonia Claudia Ara Agrippinensium. Venne utilizzato fino al 260 circa, quando la citt\u00e0 venne per la prima volta saccheggiata dai Germani. In seguito non venne pi\u00f9 utilizzato, e si torn\u00f2 all'uso del vecchio acquedotto Vorgebirge.\nCorso.\nL'acquedotto inizia dalla sorgente situata nell'area di Nettersheim, nella valle del fiume Urft. Percorre tutta la valle fino a Kall, dove oltrepassa lo spartiacque che divide i bacini della Mosa e del Reno. Gli ingegneri romani decisero questo percorso per il fatto che erano in grado di superare lo spartiacque senza dover creare un tunnel o installare una pompa. L'acquedotto correva parallelo alla catena montuosa settentrionale degli Eifel, incrociando l'Erft vicino a Kreuzweingarten (nel circondario di Euskirchen) e lo Swist con un ponte ad archi. A Kottenforst, a nord-ovest di Bonn, attraversava l'altopiano di Vorgebirge. infine attraversava Br\u00fchl e H\u00fcrth prima di arrivare a Colonia. Altre sorgenti secondarie, giudicate sufficienti per quantit\u00e0 e qualit\u00e0 dagli ingegneri, vennero equipaggiate con acquedotti minori al fine di rifornire lo stesso Eifel.\nAspetti architettonici.\nPer proteggersi dal congelamento dell'acqua, buona parte dell'acquedotto scorre un metro sotto terra. Gli scavi archeologici hanno mostrato che, al livello pi\u00f9 basso, gli ingegneri romani posero un'ampia base di pietre. Su questa base costruirono una scanalatura in calcestruzzo e pietra a forma di U per l'acqua e, sopra a questo, pietre squadrate e malta vennero usate per costruire un arco protettivo.\nPer i lavori con il calcestruzzo e per l'arco gli ingegneri usarono tavole di legno per dare la forma. I segni delle nervature del legno sono ben visibili nel calcestruzzo anche dopo 2000 anni. L'acquedotto ha una larghezza interna di 70\u00a0cm ed un'altezza di 1\u00a0metro, in modo che gli operai potessero entrare in caso di necessit\u00e0. L'esterno era sigillato con intonaco in modo da tenere all'esterno l'acqua sporca. In vari posti venne creato un sistema di drenaggio per tenere lontana l'acqua presente nel suolo. I corsi minori incrociano l'acquedotto attraverso dei cunicoli; molto vicino alla sorgente ne \u00e8 rimasto un ben conservato.\nAnche l'interno dell'acquedotto era intonacato con una sostanza rossa chiamata \"opus signinum\". Questa pasta era composta da calce viva e da mattoni rotti. Questo materiale era resistente all'acqua ed evitava perdite. Le piccole crepe venivano sigillate con legno di frassino, particolarmente diffuso nel periodo in cui l'acquedotto venne costruito.\nCostruzioni presso le sorgenti.\nMolte sorgenti dell'area sono state dotate di costruzioni che permettevano di incanalare l'acqua nell'acquedotto. La prima si trovava alla sorgente, \"Gr\u00fcner P\u00fctz\", vicino a Nettersheim. La pi\u00f9 studiata \u00e8 la \"fontana Klaus\" di Mechernich. Questo sito \u00e8 stato archeologicamente ricostruito e conservato. Le costruzioni di varie sorgenti vennero progettate per rispettare le caratteristiche dell'area, e potrebbero rispettare anche i moderni requisiti architettonici.\nSono state riconosciute quattro principali aree sorgive:\nL'area di \"Hausener Benden\", anch'essa nei pressi di Mechernich, \u00e8 interessante perch\u00e9 scoperta piuttosto tardi, e rimessa in funzione. Nel 1938, durante le ricerche di una fonte d'acqua potabile nei pressi di Mechernich, gli operai scoprirono una parte dell'acquedotto che partiva da questa zona. L'acqua che scorreva al suo interno venne semplicemente convogliata nel moderno sistema idrico. Non essendo per nulla danneggiato, non vennero svolte ricerche archeologiche per la costruzione attorno alla sorgente.\nLa richiesta romana di acqua di qualit\u00e0.\nI romani preferivano acqua potabile con un alto contenuto minerale, preferendone il sapore a quello dell'acqua dolce. L'architetto romano Vitruvio descrisse il processo di analisi di una sorgente d'acqua potabile:\nVitruvio insistette (8,3,28) sul fatto che \"conseguentemente dobbiamo fare molta attenzione nella ricerca di sorgenti e nella loro selezione, tenendo in primo piano la salute delle persone\". L'acqua proveniente dall'Eifel era considerata una delle migliori dell'impero.\nSfortunatamente l'acqua dura tende a produrre depositi di carbonato di calcio, ed infatti buona parte dell'acquedotto \u00e8 oggi ricoperto da uno spesso strato di calcare, fino a 20\u00a0cm. Nonostante la riduzione dello spessore interno causato dal calcare, l'acquedotto era ancora in grado di trasportare acqua a sufficienza per soddisfare i bisogni di Colonia. Nel Medioevo lo strato di \"marmo Eifel\" che faceva parte dell'acquedotto venne riutilizzato come materiale da costruzione.\nTratti sopra al suolo.\nPer vari motivi l'Eifel \u00e8 composto da pochi tratti esposti, a differenza di altri acquedotti romani quali il Ponte del Gard della Francia meridionale:\nNonostante questo esistono posti in cui fu obbligatoria la costruzione di ponti o altro. Il pi\u00f9 importante \u00e8 un ponte ad archi che attraversa lo Swist nella valle del Reno; questo ponte \u00e8 lungo 1.400\u00a0metri e raggiunge i 10\u00a0metri di altezza. Gli archeologi calcolano che il ponte originale fosse composto da 295 archi, ognuno dei quali largo 3,56\u00a0metri. Il ponte \u00e8 stato per\u00f2 ridotto in macerie dal passare degli anni.\nUn piccolo ponte ad archi attraversa la valle vicino a Mechernich. Questo ponte era alto 10\u00a0metri e lungo 70. I resti archeologici ritrovati erano in condizioni sufficienti da permetterne una ricostruzione parziale, in modo da mostrare come dovesse essere in origine.\nCostruzione romana dell'acquedotto.\nLa costruzione dell'acquedotto mise alla prova le capacit\u00e0 e la conoscenza degli ingegneri romani. I romani soffrivano a volte di bassa qualit\u00e0 nelle grandi opere, come testimoniato da Sesto Giulio Frontino, responsabile delle risorse idriche della citt\u00e0 di Roma che scrisse:\nCosto della costruzione.\nConsiderando la quantit\u00e0 di studi topografici, costruzione sotterranea, e lavori di muratura, una costruzione di queste dimensioni non si sarebbe potuta costruire in un blocco unico. Al contrario, gli ingegneri divisero l'intero tratto in lotti pi\u00f9 piccoli. Attraverso ricerche archeologiche sono stati determinati i confini di queste zone. Ogni lotto comprendeva un tratto di 15.000\u00a0piedi romani (4.400\u00a0metri). \u00c8 stato dimostrato anche che gli studi topografici vennero svolti in momenti diversi da quelli della costruzione stessa, proprio come accade per le odierne grandi opere.\nOgni metro dell'acquedotto ha comportato lo scavo di circa 3\u20134\u00a0m\u00b3 di terra, e la costruzione di 1,5\u00a0m\u00b3 di struttura in mattoni e calcestruzzo, oltre a 2,2\u00a0m\u00b2 di intonacatura. Il costo complessivo del lavoro \u00e8 stato stimato in 475\u00a0000\u00a0giorni di lavoro: considerando una media di 180 giorni di lavoro all'anno a causa delle condizioni atmosferiche, 2.500 lavoratori impegnati per 16 mesi avrebbero completato il progetto. La reale durata dei lavori sembra essere stata molto maggiore, soprattutto per il fatto che a questo calcolo va aggiunto il tempo necessario per gli studi topografici e la produzione del materiale edile.\nDopo il completamento della costruzione, i vari tratti vennero uniti, la superficie del suolo riappiattita, e venne creato un percorso di manutenzione. Questo percorso serviva anche a delimitare le aree in cui era vietata l'agricoltura. Altri acquedotti romani sono dotati delle stesse strutture. Quello di Lione in Francia venne contrassegnato dalla seguente iscrizione:\nStudi topografici.\nDopo aver scelto una buona posizione per l'acquedotto, fu necessario garantire una pendenza costante per tutto il percorso. Usando arnesi simili alle attuali livelle gli ingegneri romani erano in grado di mantenere una pendenza che si aggirava attorno allo 0,1% (un metro di dislivello per ogni chilometro). Oltre alla pendenza, era necessario unire tratti diversi dell'acquedotto senza sbalzi.\nI costruttori dell'Eifel fecero attentamente uso della pendenza naturale del terreno. Se i lavori di un segmento arrivavano troppo vicino a quello successivo, veniva creata una piscina in modo da rallentare il flusso dell'acqua.\nCalcestruzzo.\nIl calcestruzzo usato per l'Eifel era una combinazione di calcare, sabbia, pietre ed acqua. Vennero usate delle tavole per dare al forma al calcestruzzo. Le analisi moderne svolte per testare la qualit\u00e0 del calcestruzzo hanno dimostrato che sarebbe in grado di rispettare gli attuali standard. Questo particolare calcestruzzo veniva chiamato \"opus caementicium\" in lingua latina.\nUtilizzo dell'acquedotto.\nL'acquedotto venne usato per 180 anni, dall'80 al 260, richiedendo manutenzione continua, miglioramenti, pulizia e raschiatura dei depositi di calcare. I lavori di manutenzione erano facilitati da pozzi disposti a distanza regolare, attraverso i quali gli operai scendevano nell'acquedotto. Altri pozzi vennero costruiti nei punti in cui si effettuavano delle riparazioni e nei punti di confine tra diversi lotti di costruzione. C'erano anche piscine nei punti in cui varie sorgenti si univano al corso principale, in modo che i manutentori potessero tenere sott'occhio le aree problematiche.\nDistribuzione idrica nell'antica Colonia.\nNei chilometri che precedevano l'antica citt\u00e0, l'acquedotto lasciava il terreno supportato da un ponte alto circa 10\u00a0metri. Questa costruzione permetteva all'acqua di essere consegnata anche alle zone cittadine sopraelevate tramite tubi pressurizzati. I tubi del tempo erano costruiti con lastre di piombo piegate ad anello, saldate o con flange che permettevano di unire porzioni diverse. I romani usavano arnesi in bronzo come rubinetti.\nL'acqua arrivava alle varie fontane pubbliche cittadine, sempre in funzione. La rete di fontane era talmente fitta che nessun cittadino doveva fare pi\u00f9 di 50 metri per prelevare l'acqua. Inoltre varie abitazioni e bagni pubblici, come i sanitari pubblici, erano riforniti di acqua. L'acqua persa era raccolta in una rete di canali che scorreva sotto la citt\u00e0 portando fino al Reno. Una parte del sistema fognario \u00e8 aperto ai turisti sotto via \"Budengasse\", a Colonia.\nL'acquedotto come cava di pietre.\nL'acquedotto Eifel venne distrutto dalle trib\u00f9 germaniche nel 260, durante un attacco a Colonia, e non venne mai pi\u00f9 rimesso in funzione, anche se la citt\u00e0 continu\u00f2 ad esistere. Nel corso della migrazione di varie trib\u00f9 attraverso la regione, la tecnologia degli acquedotti cadde in disuso. L'intero acquedotto rimase interrato per 500 anni, finch\u00e9 i Carolingi iniziarono una nuova costruzione nella valle del Reno. Dal momento che questa zona era particolarmente povera di pietre, l'acquedotto divenne una fonte di materiale edile. Sezioni intere dell'acquedotto vennero usate per costruire varie mura nella valle del Reno, ad esempio. Alcune di queste sezioni sono tuttora coperte dall'intonacatura che ricopriva l'acquedotto. Tutte le parti esposte dell'acquedotto, e buona parte di quelle interrate, vennero usate durante il Medioevo per altre costruzioni.\nIn particolare era ricercato il calcare situato all'interno. Durante gli anni in cui l'acquedotto venne usato, alcuni tratti si ricoprirono di strati di calcare spessi fino a 20\u00a0cm. Il materiale aveva una consistenza simile al marmo rosso, ed era facilmente estraibile. Dopo la lucidatura mostrava venature, e poteva essere usato per tavole di pietra una volta tagliato. Queste pietre artificiali vennero usate per tutta la valle del Reno, ed era particolarmente popolare per la costruzione di colonne, infissi ed altari. Si trovano prove dell'uso di \"marmo Eifel\" molto ad est, fino a Paderborn e Hildesheim, dove vennero usati nella costruzione delle cattedrali. La Cattedrale di Roskilde, in Danimarca, \u00e8 il punto pi\u00f9 settentrionale raggiunto da questo materiale, sotto forma di pietre tombali.\nSecondo una leggenda medievale l'acquedotto rappresentava un passaggio sotterraneo da Treviri a Colonia. Secondo la leggenda il diavolo scommise con l'architetto del Duomo di Colonia che sarebbe riuscito a costruire questo passaggio prima del termine della sua costruzione. L'architetto accett\u00f2 la scommessa e fece lavorare duramente i suoi sottoposti. Un giorno la costruzione del Duomo caus\u00f2 la rottura dell'acquedotto, e si vide l'acqua scorrere al suo interno. Si dice che il diavolo costrinse poi l'architetto a suicidarsi saltando dal campanile incompleto della cattedrale. Si crede che la morte dell'architetto (e non la mancanza di fondi) fu la causa di un ritardo secolare nel suo completamento.\nUn po' di scritti medievali sull'acquedotto non riescono a spiegarne il motivo della costruzione. Secondo alcuni non trasportava acqua in citt\u00e0, ma vino; \u00e8 questo il caso del \"Gesta Treverorum\" di Maternus, vescovo di Colonia (IV secolo), e del \"Hymn to Saint Anno\" dell'XI secolo.\nTurismo.\nIl \"R\u00f6merkanal-Wanderweg\" (percorso escursionistico dell'acquedotto Eifel) percorre circa 100\u00a0km lungo il percorso originario da Nettersheim a Colonia. I collegamenti del trasporto pubblico sono buoni, e permettono di fare a piedi diversi tratti. Pu\u00f2 essere usato anche come pista ciclabile. Ci sono circa 75 stazioni informative lungo il percorso, fornendo un'ottima vista dell'acquedotto.\nRetaggio.\nRicerche archeologiche vennero svolte sull'acquedotto Eifel a partire dal XIX secolo. CA Eick fu lo scopritore della sorgente pi\u00f9 distante da Colonia, la \"Gr\u00fcner P\u00fctz\" presso Nettersheim (nel 1867). Studi sistematici vennero svolti tra il 1940 ed il 1970 da Waldemar Haberey. Il suo libro del 1971 \u00e8 ancora un'ottima guida lungo tutto il percorso. Nel 1980 l'archeologo Klaus Grewe ne complet\u00f2 la mappatura aggiungendola alla mappa catastale ufficiale tedesca. Il suo \"Atlas der r\u00f6mischen Wasserleitungen nach K\u00f6ln\" (Atlante degli acquedotti romani di Colonia) \u00e8 molto utilizzato dai ricercatori specializzati in architettura romana.\nL'Eifel \u00e8 un sito di alto valore archeologico, particolarmente per lo studio della topografia romana, della loro abilit\u00e0 organizzativa, e della conoscenza ingegneristica. \u00c8 anche un simbolo struggente della perdita della conoscenza durante il declino della civilt\u00e0 tra il Medioevo e l'era moderna, in cui il miglior uso trovato per l'acquedotto fu quello di cava di pietre. Il livello raggiunto dalla tecnologia romana in questa zona non \u00e8 stato pi\u00f9 eguagliato prima del XIX-XX secolo."}
{"id": "1794440", "revid": "729019", "url": "https://it.wikipedia.org/wiki?curid=1794440", "title": "Sindrome da tappo di meconio", "text": "La sindrome da tappo di meconio \u00e8 una sindrome del neonato caratterizzata dalla presenza di un'ostruzione intestinale a livello del colon distale causata dal meconio, in assenza certa della diagnosi di fibrosi cistica.\nEpidemiologia.\nColpisce prevalentemente i figli di donne con storia di diabete o in trattamento di magnesio per complicanze legate alla gravidanza (gestosi).\nClinica.\nI sintomi, presenti fin dai primi giorni di vita sono vomito e difficolt\u00e0 a defecare, entrambi dovuti all'ostruzione.\nTrattamento.\nIl trattamento pu\u00f2 essere anche chirurgico nei casi pi\u00f9 gravi.\nPrognosi.\nSolitamente si tratta di una patologia benigna, pi\u00f9 raramente pu\u00f2 essere il sintomo di malattie pi\u00f9 gravi come la malattia di Hirschsprung o la fibrosi cistica."}
{"id": "1794445", "revid": "228587", "url": "https://it.wikipedia.org/wiki?curid=1794445", "title": "Hope", "text": ""}
{"id": "1794446", "revid": "204012", "url": "https://it.wikipedia.org/wiki?curid=1794446", "title": "Sindrome del piccolo colon sinistro", "text": ""}
{"id": "1794447", "revid": "287204", "url": "https://it.wikipedia.org/wiki?curid=1794447", "title": "La citt\u00e0 perduta", "text": ""}
{"id": "1794448", "revid": "1745361", "url": "https://it.wikipedia.org/wiki?curid=1794448", "title": "Ralph Malph", "text": "Ralph Malph \u00e8 uno dei personaggi immaginari della celebre serie televisiva statunitense \"Happy Days\" (1974-1984 ma ambientata negli anni 50-60), interpretato dall'attore statunitense Don Most, e doppiato in italiano dapprima da Luigi Diberti, e in seguito da Dante Biagioni. \nCaratteristiche.\nRalph Malph \u00e8 un ragazzo con i capelli rossi, burlone e con spiccato interesse per le ragazze. Insieme ai suoi amici, Warren \"Potsie\" Weber e Richard \"Richie\" Cunningham, compone il terzetto sul quale vengono costruite la maggior parte delle avventure di Happy Days.\nGi\u00e0 nelle prime puntate, viene anche evidenziata la caratteristica di Ralph di spaventarsi facilmente per qualsiasi cosa, entrando spesso in panico. Inoltre, dalla terza stagione della serie in poi, la figura di Ralph diventa pi\u00f9 amico di Potsie, mentre la figura di \"Richie\" si avvicina di pi\u00f9 a quella di Fonzie. L'amicizia Ralph-Potsie raggiunge infatti il suo culmine nell'episodio \"Appartamento per ragazzi\", nella quinta stagione della serie, quando i tre condividono un appartamento in affitto, ma poi \"Richie\" se ne va, a causa di continui litigi.\nNell'episodio \"Bentornato Richie\" dell'undicesima e ultima stagione della serie (1984), Ralph ritorna dall'esercito e comunica di voler studiare per diventare un optometrista come suo padre Mickey, uscendo cos\u00ec dalle scene. In realt\u00e0 c'\u00e8 qui un piccolo errore, perch\u00e9 nella prima stagione il padre di Ralph si chiama Harry, ed ha un negozio di abbigliamento; stesso errore per la madre, che nella prima stagione si chiama Hazel, mentre nell'undicesima si chiama Minnie.\nNei media.\nIl nome di Ralph Malph viene citato nella canzone \"Gli anni\", singolo degli 883 del 1995, dall'album La donna il sogno &amp; il grande incubo. In questa canzone il personaggio \u00e8 indicato come uno dei simboli della generazione a cavallo fra gli anni 50 e 60, insieme al Real Madrid e ai jeans Roy Rogers."}
{"id": "1794457", "revid": "119522926", "url": "https://it.wikipedia.org/wiki?curid=1794457", "title": "Uta Ranke-Heinemann", "text": "Nata Uta Heinemann, era figlia dell'ex presidente della Repubblica Federale Tedesca Gustav Heinemann; spos\u00f2 l'insegnante Edmund Ranke, di cui assunse il cognome anteponendolo al proprio.\nBiografia.\nNata da famiglia protestante, si convert\u00ec al cattolicesimo seguendo l'esempio del suo maestro, il teologo evangelico Heinrich Schlier. Grande studiosa, allieva durante la guerra del teologo Rudolf Bultmann, fu la prima donna abilitata dalla Chiesa cattolica ad insegnare teologia nelle universit\u00e0 (1970), ma anche la prima donna che la Chiesa cattolica allontan\u00f2 dall'insegnamento (1987). Raggiunse fama internazionale grazie alla pubblicazione \"Eunuchi per il regno dei cieli\" (Rizzoli), che illustrava la morale sessuale della Chiesa in due millenni del suo sviluppo, e \"Cos\u00ec non sia, introduzione al dubbio di fede\" (Rizzoli).\nFu per anni professoressa di Teologia cattolica. Nel 1987 perse la cattedra per aver sostenuto che la verginit\u00e0 di Maria debba essere intesa in senso teologico, e non biologico. Pur non essendoci stato nessun provvedimento formale, la teologa ritenne di essere incorsa nella scomunica automatica prevista dal Codice di Diritto Canonico per il delitto di eresia.\nIn seguito fu docente di Storia della religione all'Universit\u00e0 di Duisburg-Essen."}
{"id": "1794464", "revid": "1282260", "url": "https://it.wikipedia.org/wiki?curid=1794464", "title": "Al Delvecchio", "text": "Alfred \"Al\" Delvecchio \u00e8 uno dei personaggi immaginari della celebre serie televisiva statunitense \"Happy Days\" (1974-1984 ma ambientata negli anni 50-60), interpretato da Al Molinaro e doppiato in italiano da Giuliano Persico.\nCaratteristiche.\nAlfred \u00e8 il gestore del frequentato locale fast-food bar e sala da ballo \"Arnold's\" (\"Da Arnold\") della citt\u00e0 di Milwaukee (Wisconsin), precedentemente gestito dal giapponese Arnold (Pat Morita) fino alla terza stagione della serie.\nAlfred \u00e8 un simpatico e bonario cuoco di origini italiane che si alterna tra le vicende degli avventori del locale, in particolare i personaggi principali della serie televisiva, ovvero Richard \"Richie\" Cunningham, Arthur \"Fonzie\" Fonzarelli (che ha stabilito il suo \"ufficio\" privato nei bagni del locale, e che riesce a far partire il juke-box della sala con un pugno), quindi Warren \"Potsie\" Weber e Ralph Malph. Alla fine della serie sposa Louisa, la zia di Fonzie e madre di Chachi Arcola. \nDi spirito umile e fatalista, celebre \u00e8 la sua esclamazione di rassegnazione alla vita: \"Eh... gi\u00e0 gi\u00e0 gi\u00e0...\" (in inglese: \"...yep, yep, yep...\") oppure \"Eh... s\u00ec, s\u00ec, s\u00ec...\" (in inglese: \"...yeah, yeah, yeah...\") ."}
{"id": "1794469", "revid": "190635", "url": "https://it.wikipedia.org/wiki?curid=1794469", "title": "Boston Rustlers", "text": ""}
{"id": "1794470", "revid": "404449", "url": "https://it.wikipedia.org/wiki?curid=1794470", "title": "Ex sede Consorzio Pistoiese Trasporti", "text": "La ex sede del Consorzio Pistoiese Trasporti \u00e8 un edificio situato in piazza San Francesco 4 a Pistoia.\nStoria.\nNel 1927 l'Opera nazionale balilla promuove la costruzione di una \"Casa del Balilla\" a Pistoia. Il progetto \u00e8 assegnato agli architetti Raffaello Fagnoni e Giovanni Michelucci da Leopoldo Bozzi, segretario federale e podest\u00e0 della citt\u00e0 toscana. La zona prescelta, attigua alla basilica di San Francesco di cui Fagnoni cura in quegli anni il restauro, \u00e8 occupata dagli edifici dell'ex-convento in parte destinati a ospitare alcune fonderie e gi\u00e0 utilizzati come stand dell'esposizione circondariale del 1899.\nIl progetto, con il relativo capitolato d'appalto di lire 666.000, \u00e8 presentato alla fine del febbraio 1928 e prevede un edificio d'ingresso in posizione centrale ai cui lati si sviluppano, a sinistra, il blocco della palestra e, a destra, leggermente arretrato, un corpo curvilineo che collega la Casa del balilla a un edificio scolastico. Il corpo a est riutilizza le murature preesistenti che per\u00f2 nel corso dei lavori necessitano di opportuni consolidamenti prima delle previste sopraelevazioni. Un braccio del chiostro viene demolito a seguito della decisione, sostenuta dal podest\u00e0 Bozzi, di ampliare il corpo disposto perpendicolarmente al fronte stradale, costituendo una precisa sequenza di atrio, vestibolo e salone. I lavori delle opere murarie, iniziati a marzo, sono affidati nel 1928 alla ditta Ambrogi e proseguono tra incertezze e incomprensioni anche tra i progettisti (Michelucci in quegli anni \u00e8 impegnato a Roma) sino al luglio dell'anno successivo, data dell'inaugurazione del complesso.\nQualche anno dopo, nuove esigenze di ampliamento impongono la costruzione lungo via del Molinuzzo, al posto del previsto edificio scolastico, di una nuova palestra da erigere su terreni di propriet\u00e0 comunale, ceduti nel 1934. I cambiamenti d'uso, seguiti alla caduta del regime fascista, hanno comportato alcune modifiche nell'assetto del complesso che risulta attualmente frazionato in pi\u00f9 unit\u00e0 immobiliari (\u00e8 stata sede distaccata dell'Istituto professionale per l'industria e l'artigianato \"A. Pacinotti\", e attualmente \u00e8 sede distaccata del Liceo Statale Forteguerri-Vannucci; galleria fotografica; palestra comunale). Particolari modifiche hanno interessato gli interni, con controsoffittature, sostituzioni di infissi e pavimenti, nuove suddivisioni interne.\nDescrizione.\nL'edificio sorge sul lato meridionale di piazza San Francesco, nella zona nord-ovest del centro cittadino di Pistoia. Destinato attualmente a sede amministrativa e a stazione di partenza dei pullman del Consorzio pistoiese trasporti oltre che a sede distaccata del Liceo Statale Forteguerri-Vannucci, il complesso occupa un'area abbastanza vasta, delimitata originariamente dal convento della vicina chiesa di San Francesco. La nuova costruzione ridisegna il fronte meridionale della piazza, arretrando e seguendo una linea curva in corrispondenza dell'angolo con via del Molinuzzo dove sorge la palestra costruita alcuni anni dopo (1935).\nIl complesso presenta una planimetria composita in cui si affiancano volumi di differente dimensioni che sembrano giustapporsi all'edificio d'ingresso piuttosto che articolarvisi armonicamente. L'assetto attuale, compromesso dalle successive sopraelevazioni dei blocchi laterali, attenua il rilievo formale previsto per il blocco centrale, in origine coronato da quattro statue e impreziosito dal bugnato in pietra proveniente dalle cave delle Grazie di Saturnina (Pistoia). Stilemi classicheggianti ed elementi della tradizione toscana, mescolati a contenuti richiami alla simbologia fascista, sono proposti con grande evidenza: il rivestimento a bugnato del piano terra \u00e8 sormontato da un ordine dorico dalle proporzioni certo non canoniche; le finestre del piano superiore sono ricavate in nicchie centinate e l'atrio, il vestibolo e il retrostante salone di gusto neopalladiano sono voltati. Sull'intradosso del portale d'ingresso sono incisi i nomi dei due progettisti e l'anno di costruzione: \"RAF. FAGNONI GIOV. MICHELVCC. ARCH. TOSCANI A. 1928\".\nL'interno, profondamente modificato, conserva in parte i pavimenti originali, scelti da Fagnoni, con decorazioni a motivi geometrici. Il portale che precede il salone \u00e8 caratterizzato da grandi mensole riprese da Fagnoni nella casa del Fascio di Settignano (1930). \nL'elemento di maggior rilievo architettonico \u00e8 lo scalone ovale ricavato in un vano di pianta rettangolare caratterizzato da dettagli architettonici particolarmente curati quali la balaustra e la decorazione a finto marmo con stucchi in corrispondenza delle porte e lungo le rampe.\nLo stato di conservazione dell'edificio appare oggi compromesso. In particolare il frazionamento del complesso ha comportato una criticabile modifica della suddivisione interna. Il profondo degrado dello scalone ovale deriva infatti anche da un lungo periodo di abbandono. Al piano superiore \u00e8 oggi ubicata la succursale dell'Istituto Professionale per l'Industria e l'Artigianato \"A. Pacinotti\" la quale \u00e8 dotata di un autonomo sistema di distribuzione verticale nel blocco est e usufruisce dello scalone ovale per accedere al cortile retrostante l'edificio e alla palestra. Altrettanto deprecabile \u00e8 la controsoffittatura del vestibolo, ridotto a piccolo spazio e non pi\u00f9 comunicante con l'attiguo salone.\nCritica.\nNel 1931 la nuova sede pistoiese della Casa del balilla \u00e8 presentata sulle pagine della rivista \"\"Architettura e Arti decorative\" in un articolo di A. Maraini che sottolinea i \"ricordi neoclassici\"\" suggeriti dall'architettura della palazzina d'ingresso. A eccezione della monografia di Leonardo Lugli dedicata a Giovanni Michelucci (1966), che si limita a trascrivere un brano dell'articolo di Maraini, l'interesse per questa costruzione riprende solo negli anni settanta all'interno di una serie di iniziative di ambito locale volte alla ricostruzione della storia urbanistica pistoiese tra Ottocento e Novecento . Solo nel 1986, il volume di Cresti sull'architettura del fascismo e la monografia di Belluzzi e Conforti su Michelucci inquadrano l'opera realizzata dall'architetto pistoiese in collaborazione con Fagnoni in un ampio panorama storico-critico.\nBibliografia.\n "}
{"id": "1794474", "revid": "339392", "url": "https://it.wikipedia.org/wiki?curid=1794474", "title": "Cleveland Naps", "text": ""}
{"id": "1794476", "revid": "126257", "url": "https://it.wikipedia.org/wiki?curid=1794476", "title": "Casa del Balilla (Pistoia)", "text": ""}
{"id": "1794480", "revid": "190635", "url": "https://it.wikipedia.org/wiki?curid=1794480", "title": "Boston Pilgrims", "text": ""}
{"id": "1794504", "revid": "1712264", "url": "https://it.wikipedia.org/wiki?curid=1794504", "title": "Stazione di Laveno-Mombello", "text": "La stazione di Laveno-Mombello \u00e8 una delle due stazioni ferroviarie a servizio dell'omonimo comune.\n\u00c8 situata alla diramazione delle linee Luino-Milano e Luino-Oleggio.\n\u00c8 gestita da Rete Ferroviaria Italiana che la classifica in categoria \"Bronze\".\nStrutture e impianti.\nIl fabbricato viaggiatori in classico stile ferroviario, ospita il bar della stazione, oltre all' impiantistica necessaria al funzionamento dell' Apparato Centrale Computerizzato (ACC) per la gestione del piazzale binari.\nIl piazzale della stazione, \u00e8 dotato di quattro binari con una banchina al primo, ed una tra il secondo ed il terzo binario, entrambe dotate di ascensore.\n\u00c8 presente un raccordo ferroviario che collega la stazione a quella di Laveno Mombello Lago, sulla linea Saronno-Laveno, appartenente alla rete Ferrovienord.\nMovimento.\nLa stazione \u00e8 servita da treni della linea S30 della rete celere del Canton Ticino, eserciti da TiLo a frequenza bioraria, intercalati da treni regionali svolti da Trenord Gallarate-Laveno e Laveno-Luino nell'ambito del contratto di servizio stipulato con la Regione Lombardia, anch'essi a frequenza bioraria, per una frequenza complessiva di un treno ogni ora per direzione.\nFino al 13 dicembre 2013, la stazione era servita dai treni regionali di Trenitalia sul percorso Novara-Laveno.\nL'11 luglio 2016 \u00e8 stato attivato un nuovo Apparato Centrale Computerizzato (ACC) per la gestione del piazzale binari, operazione facente parte di un pi\u00f9 ampio programma di potenziamento infrastrutturale relativo ai corridoi merci che riguarda anche la linea Luino-Oleggio."}
{"id": "1794508", "revid": "599013", "url": "https://it.wikipedia.org/wiki?curid=1794508", "title": "Frank Feltscher", "text": "Il fratello minore Rolf \u00e8 anch'egli un calciatore, i due hanno giocato insieme nel Grasshopper nella stagione 2007-2008.\nCarriera.\nClub.\nCresciuto nelle giovanili del Grasshopper, esord\u00ec nella Super League nella stagione 2006-2007, disputando 4 incontri. Nel campionato successivo ha disputato 16 gare e realizzato 2 reti.\nPassato nell'estate del 2008 al Lecce, allora militante in Serie A, nel febbraio successivo viene ceduto in prestito sino al termine della stagione al Bellinzona.\nNell'agosto 2009 \u00e8 ceduto a titolo definitivo al Bellinzona.\nIl 28 giugno 2011 \u00e8 passato al Grasshopper a causa della retrocessione della sua precedente squadra. Il 27 giugno 2014 viene annunciato il suo trasferimento all', squadra con cui si lega per due anni. Il giorno seguente si infortuna, ferendosi al perone, durante la partita amichevole contro il Wohlen impedendogli di giocare per varie settimane.\nIl 14 luglio 2015 passa ai ciprioti dell'AEL Limassol.\nNazionale.\nDebutta con la Nazionale venezuelana il 2 settembre 2011 a Calcutta, in occasione dell'amichevole contro l'Argentina."}
{"id": "1794509", "revid": "248762", "url": "https://it.wikipedia.org/wiki?curid=1794509", "title": "Laveno Mombello", "text": ""}
{"id": "1794510", "revid": "253269", "url": "https://it.wikipedia.org/wiki?curid=1794510", "title": "Scott Baio", "text": "Negli anni ottanta \u00e8 diventato noto grazie alla partecipazione alla serie \"Happy Days\" (1977-1984). Negli anni novanta \u00e8 tornato alla ribalta partecipando alla serie tv \"Un detective in corsia\" (1993-1995) con Dick Van Dyke. Ha anche recitato in numerosi film lavorando pi\u00f9 volte con Jodie Foster.\nBiografia.\nNato in una famiglia italo-americana originaria di Palermo da Rose e Mario Baio, \u00e8 noto al grande pubblico soprattutto per il ruolo di Chachi Arcola, cugino di Fonzie, nella serie televisiva \"Happy Days\".\nBaio debutta nel cinema nel film cult \"Piccoli gangsters\" (1976) di Alan Parker al fianco di Jodie Foster. Entrambi recitano poi in \"A donne con gli amici\" (1980) di Adrian Lyne.\nNel 1982, Scott Baio riprende il ruolo di Chachi in \"Jenny e Chachi\", spin-off di \"Happy Days\", al fianco di Erin Moran; tuttavia la serie non ha il successo sperato e chiude dopo la seconda stagione. Nello stesso anno registra un album per la RCA.\nDopo aver lavorato principalmente in serie televisive come \"Baby Sitter\" e \"Un detective in corsia\", nel 2005 Baio \u00e8 protagonista del reality show trasmesso da VH1 \"Scott Baio is 45... and single\", che ottiene un buon successo, tale da indurre la rete a produrre la seconda stagione \"Scott Baio is 46... and pregnant\".\nNel 2009 appare in un cameo nel provocatorio videoclip \"The Wrong Hole\" di DJ Lubel a fianco dell'artista e della giovane attrice Taryn Southern.\nSimpatizza da sempre per il Partito Repubblicano."}
{"id": "1794513", "revid": "228587", "url": "https://it.wikipedia.org/wiki?curid=1794513", "title": "XGA+", "text": "L'XGA+ non \u00e8 una vera e propria risoluzione standard, almeno non lo \u00e8 nel mondo dei PC.\nCon XGA+ ci si riferisce alla risoluzione di 1152\u00d7864, che \u00e8 la risoluzione 4:3 pi\u00f9 ampia sotto il milione di pixel adottata su alcune schede video.\nApple Macintosh.\nApple Computer ha impiegato una variante di questa risoluzione a 1152\u00d7870 su tutta la sua linea di Macintosh dotati di processore Motorola 68040 e successivi.\nIl primo Macintosh dotato di questa risoluzione fu il \"Macintosh Quadra 700\" introdotto sul mercato nel 1991.\nCon la video RAM standard di 512 KiB operava a 4 bit per pixel.\nLa video RAM poteva essere estesa vino a 2 MiB per\u00f2 solo con moduli da 256 KiB (se si installava un modulo da 512 KiB ne venivano riconosciuti solo i primi 256 KiB).\nIl \"Macintosh Quadra 900\" aveva gi\u00e0 a bordo 1 MiB di video RAM e poteva anche lui essere esteso a 2 MiB di video RAM.\nIl monitor era da 21\" ed aveva un connettore DB-15 non compatibile meccanicamente con i connettori VGA ma sul mercato sono presenti adattatori vari che permettono di superare questa incompatibilit\u00e0.\nDa allora fu la risoluzione pi\u00f9 utilizzata per i programmi di grafica professionale su Macintosh.\nSun Microsystems.\nSun Microsystems sulle sue workstation Sun-2 utilizz\u00f2 una risoluzione di 1152\u00d7900 con monitor monocromatici a frequenza fissa nel 1983 e alcuni anni dopo 1152\u00d7854 a colori utilizzando 4 connettori BNC per rosso, verde, blu e sincronismo composito.\nSuccessivamente la risoluzione video divenne di 1152\u00d7900 anche per la modalit\u00e0 a colori con una frequenza di pixel di 108 MHz, una frequenza orizzontale di 71,81 kHz e una frequenza verticale di 76,14 Hz."}
{"id": "1794518", "revid": "62004", "url": "https://it.wikipedia.org/wiki?curid=1794518", "title": "Philippe Deignan", "text": ""}
{"id": "1794519", "revid": "253269", "url": "https://it.wikipedia.org/wiki?curid=1794519", "title": "Don Most", "text": "Biografia.\nOltre al ruolo ricorrente nella famosissima serie \"Happy Days\" svolge l'attivit\u00e0 di doppiatore, in particolare di cartoni animati (tra cui un cameo come se stesso ne I Griffin) e di disegnatore e umorista: negli Stati Uniti cura una propria rubrica con disegni satirici nella rivista satirica \"The Onions\". Sposato con l'attrice Morgan Hart, ha due figlie. \u00c8 apparso, assieme al collega Anson Williams, nella trasmissione italiana \"I migliori anni\" di Carlo Conti. Ha preso parte all'episodio \"Forza Lavoro\" della settima stagione di .\nDoppiaggio.\nLa maggior parte delle attivit\u00e0 di doppiatore le svolge in diverse serie di cartoni animati del sabato mattina, termine colloquiale statunitense per indicare i cartoni trasmessi in quella fascia oraria del sabato dagli anni '60 ai '90 nelle maggiori reti televisive. Tra questi ruoli si ricordano: Ralph Malph in \"Fonzie e la Happy Days Gang\" (1980), Eric il Cavaliere in \"Dungeons &amp; Dragons\" (1983) e Stiles in \"Teen Wolf\" (1986\u20131989). Donny Most ebbe anche un cameo interpretando se stesso nella quinta stagione de I Griffin, nell'episodio 17 (\"Lois sindaco di Quahog\") del 2007."}
{"id": "1794527", "revid": "287204", "url": "https://it.wikipedia.org/wiki?curid=1794527", "title": "Congresso universale di esperanto del 1907", "text": "Il Congresso universale di esperanto del 1907, il terzo, si svolse nel 1907 a Cambridge, nel Regno Unito. I partecipanti furono 1357, tra cui L. L. Zamenhof e la moglie Klara.\nIl LKK dell'evento fu il cosiddetto \"Trio por la Tria\", formato da George Cunningham, Harold Bolingbroke Mudie e John Pollen.\nDurante il congresso si svolse un'escursione alla citt\u00e0-giardino di Letchworth, dove i congressisti incontrarono il fondatore della citt\u00e0, Ebenezer Howard, anch'egli esperantista.\nLa maggior parte degli incontri si svolse nella Guildhall di Cambridge.\nDopo il Congresso un gruppo di partecipanti. tra cui Zamenhof e la moglie, si rec\u00f2 a Londra, dove fu accolto nella Guildhall dal rappresentante della citt\u00e0 Vezey Strong, all'epoca Sceriffo della Citt\u00e0 di Londra. Strong fu anch'esso esperantista e dal 1912 anche Lord sindaco di Londra."}
{"id": "1794528", "revid": "1318658", "url": "https://it.wikipedia.org/wiki?curid=1794528", "title": "Determinismo biologico", "text": "Il determinismo biologico, chiamato anche determinismo genetico, \u00e8 l'ipotesi secondo cui solo i fattori biologici, quindi i geni di un organismo, (e non ad esempio i fattori sociali o ambientali) determinano il modo in cui un organismo agisce o cambia nel tempo.\nDeterminismo biologico applicato all'uomo.\nIl determinismo biologico si pu\u00f2 anche applicare ad alcuni comportamenti umani, come l'avere un particolare gusto per la musica, commettere omicidi o scrivere poesie. \nUn determinista biologico guarda solo a fattori innati, come il corredo genetico, per decidere se una data persona pu\u00f2 esibire tali comportamenti. Nel contempo vengono invece ritenuti ininfluenti i fattori non innati, come le abitudini sociali, l'educazione e l'ambiente fisico. Questa teoria pu\u00f2 quindi dare una giustificazione \"scientifica\" a scelte politiche contro le spese sociali.\nIl determinismo biologico \u00e8 attualmente rifiutato dalla maggior parte dei biologi, non essendovi conferme nei campi della genetica e della biologia dello sviluppo. La genetica moderna \u00e8 principalmente interessata allo studio del dialogo tra geni ed ambiente.\nCritiche al determinismo biologico.\nRecentemente, una critica si \u00e8 sviluppata contro l'utilizzo del determinismo biologico o della biologia intesa come \"ideologia\" (definito col termine biologismo). Il pi\u00f9 noto libro a tal riguardo \u00e8 \"Biologia come ideologia. La dottrina del DNA\" (\"Biology as Ideology: The Doctrine of DNA\"), 1991 di Richard Lewontin. Lewontin afferma che mentre il tradizionale darwinismo ha dipinto l'organismo come un recipiente passivo nei confronti delle influenze ambientali, una corrente interpretazione enfatizza l'organismo come un attivo costruttore del suo proprio ambiente. Gli ambienti non sono vuoti ricettacoli pre-formati nei quali gli organismi sono inseriti, bens\u00ec sono definiti e creati dagli organismi stessi. La relazione organismo-ambiente \u00e8 reciproca e dialettica.\nNon \u00e8 provato che il patrimonio genetico non sia modificabile durante la vita di una persona. Gli effetti cancerogeni di alcuni cibi geneticamente modificati sono riconducibili a una riorganizzazione genetica indotta dall'ingresso nelle cellule di geni estranei all'organismo.\nUn secondo elemento di critica deriva dall'ipotesi che un legame lineare fra i geni e un carattere psicofisico sia una semplificazione, che la natura del DNA sia un sistema complesso e vi siano delle non-linearit\u00e0 da valutare. \nIl Progetto Genoma Umano si \u00e8 concluso con la scoperta di geni a fronte di 100.000 proteine a noi note, smentendo l'esistenza di un legame deterministico 1 a 1 fra gene e proteina: ci\u00f2 porta a due ipotesi: l'esistenza di , .\nNatura versus Cultura.\nFrancis Galton, che coni\u00f2 nel 1883 il termine \"eugenetica\", \u00e8 anche l'autore della celebre espressione allitterativa Nature Versus Nurture."}
{"id": "1794529", "revid": "292552", "url": "https://it.wikipedia.org/wiki?curid=1794529", "title": "Colorado Crush", "text": "I Colorado Crush erano una squadra di Arena Football League con sede a Denver, Colorado. La squadra \u00e8 stata fondata nel 2003."}
{"id": "1794533", "revid": "253269", "url": "https://it.wikipedia.org/wiki?curid=1794533", "title": "Al Molinaro", "text": "Biografia.\nFiglio degli immigrati calabresi Raffaele e Teresa Molinaro, si trasfer\u00ec in California negli anni Cinquanta, svolgendo attivit\u00e0 nel campo immobiliare. Solo alla fine del decennio successivo entr\u00f2 a far parte del mondo dello spettacolo e riusc\u00ec a coronare la propria antica ambizione di diventare attore. Il suo primo personaggio di rilievo fu il maldestro poliziotto Murray nella serie televisiva \"La strana coppia\" (1970-1975).\nDiventato noto al grande pubblico come uno degli attori pi\u00f9 riconoscibili di Hollywood, grazie al suo volto dal naso prominente, egli rimane tuttavia nella memoria collettiva grazie al ruolo di Al Delvecchio, proprietario del locale \"Arnold's\" dove i giovani protagonisti del telefilm \"Happy Days\" (1974-1984) si incontrano e trascorrono il tempo libero: interpret\u00f2 lo stesso personaggio anche nello \"spin-off\" \"Jenny e Chachi\" (1982-1983) e nel videoclip del singolo \"Buddy Holly\" (1994) dei Weezer, ambientato appunto nel famoso ristorante della serie originaria. Del resto nel 1987, insieme con l'ex componente del cast di \"Happy Days\" Anson Williams, egli aveva anche aperto una catena di ristoranti chiamati \"Big Al\".\nDopo il suo ritiro dalle scene televisive all'inizio degli anni Novanta, Molinaro lavor\u00f2 in spot pubblicitari e scrisse racconti per ragazzi.\nMorte.\nIl 30 ottobre 2015, il figlio Michael ne annunci\u00f2 la morte all'et\u00e0 di 96 anni a causa di una complicazione dovuta a calcoli alla cistifellea."}
{"id": "1794546", "revid": "767487", "url": "https://it.wikipedia.org/wiki?curid=1794546", "title": "Amo te sola", "text": "Amo te sola \u00e8 un film del 1935 diretto da Mario Matt\u00f2li e tratto dalla commedia \"Il gatto in cantina\" di Nando Vitali.\nTrama.\nSiamo a Firenze nel 1848. Nel Granducato di Toscana si vive una forte tensione politica. Giovanni, giovane compositore napoletano appena giunto in citt\u00e0, entra casualmente in contatto con alcuni liberali e viene convinto a comporre l'inno dei Volontari. Tra lui e una fanciulla di buona societ\u00e0 nasce un tenero amore, ma Giovanni \u00e8 costretto a fuggire a Milano per problemi con la polizia. Qui trova il successo professionale componendo e rappresentando un'opera buffa in occasione del secondo trigesimo della liberazione di Milano. Torna dalla sua amata, ma si trova invischiato in una serie di equivoci e incidenti che sembrano distruggere il rapporto. Tutto si risolve positivamente proprio poco prima che Giovanni parta per la guerra di Indipendenza, accompagnato dal canto dell'inno da lui composto.\nProduzione.\nIl film venne girato negli stabilimenti Cines prima con il titolo provvisorio \"Accadde un giorno\" e poi come \"Idillio 1848\". Si tratta del secondo film di Mattoli che dopo \"Tempo massimo\" dirige nuovamente Vittorio De Sica e Milly.\nCritica.\n\"Il film presenta un '48 comico, un piccolo intrigo patriottico e romantico sullo sfondo di una Firenze granducale. Esso costituisce per Mattoli un sensibile progresso Ancor c'\u00e8, qua e l\u00e0, dell'esitazione nella ripresa. Ancora qualche scena gli casca per non aver saputo trovare la cadenza conclusiva (l'inaugurazione dell'illuminazione a gas, la partenza del musicista innamorato da Firenze, il corteo finale, ecc.). Ma si sente che il regista \u00e8 gi\u00e0 fuori della fase del tirocinio e alla ricerca di una sua maniera. Maniera garbata, leggera, piacevole, che gioca con delle situazioni teatrali ma no ne abusa, tenendole in un tono sfumato e scherzoso, che rasenta la farsa senza cadervi. De Sica recita godibilmente, ma la vera trovata del film \u00e8 Milly in costume: nessuna attrice ha pi\u00f9 di lei il senso della commozione aggraziata.\" (Filippo Sacchi, \"Corriere della Sera\", 7 gennaio 1936)"}
{"id": "1794547", "revid": "1543377", "url": "https://it.wikipedia.org/wiki?curid=1794547", "title": "Utah Blaze", "text": "Gli Utah Blaze sono una squadra di Arena Football League con sede a Salt Lake City, Utah. La squadra \u00e8 stata fondata nel 2006."}
{"id": "1794548", "revid": "716642", "url": "https://it.wikipedia.org/wiki?curid=1794548", "title": "Bishop's Stortford Football Club", "text": "Il Bishop's Stortford Football Club \u00e8 un club calcistico inglese\nche risulta iscritto alla Conference South e gioca nell'omonima citt\u00e0, nello Hertfordshire.\nGioca presso il Woodside Park, stadio di recente costruzione (2002), capace di 4000 spettatori (523 posti\na sedere) e situato in prossimit\u00e0 dello Stansted Airport.\nStoria.\nGli albori.\nIl club prese vita nel gennaio del 1874 presso il Chequers Hotel di Bishop's Stortford. La prima stagione vide la squadra ottenere 3 vittorie e 7 pareggi su 15 partite disputate con la prima casacca ufficiale, dai colori verde e rosso. Va detto per\u00f2 che quelle partite erano amichevoli e che sarebbero trascorsi molti anni prima che il club si iscrivesse alla\nHertfordshire FA nel 1885.\nDopo aver raggiunto buoni risultati in leghe minori, nel 1929 la societ\u00e0 fu inserita nella seconda\ndivisione Est della Spartan League e tre anni dopo fu promossa nella prima divisione.\nDal secondo dopoguerra agli anni '80.\nIl Bishop's Stortford F.C. mantenne saldamente le sue posizioni nella prima divisione della Spartan League sino alla\ncreazione della Delphian League, avvenuta nel 1951. Gli anni sessanta furono un periodo denso di soddisfazioni per la societ\u00e0, dato che ottenne una serie di ottimi piazzamenti in Athenian League, culminati con il primo posto in Premier Athenian conquistato nella stagione 1969-70. Questo avvenimento proiett\u00f2 il club nella Isthmian League:\nl'apice fu raggiunto con il terzo posto, ottenuto nella stagione 1973-74, miglior risultato di sempre.\n\u00c8 indubbio, per\u00f2, che la soddisfazione pi\u00f9 grande fu la vittoria in FA Amateur Cup, ottenuta nel 1974 ai danni dell'Ilford per 4-1. I marcatori di quella storica partita sono ricordati con nostalgia ancor oggi: Dave Lawrence, Peter Leakey, Dennis Murphy e Martin Smith. Avrebbe dovuto sfidare la per la Coppa Ottorino Barassi, ma per difficolt\u00e0 organizzative il torneo non venne disputato.\nDopo un paio di campionati interlocutori, nel maggio 1981 il Bishop's Stortford F.C. conquist\u00f2 anche il FA\nTrophy ai danni del Sutton United.\nLa FA Cup vide il club lottare orgogliosamente nella stagione 1982-83: dopo aver superato Harlow Town,\nReading e Slough Town, la squadra pareggi\u00f2 2-2 a ma perse il replay a campi invertiti.\nDagli anni '80 ai giorni nostri.\nI tardi anni '80 videro affermarsi come allenatori del club due ex giocatori, John Redford e Terry Moore.\nGrazie alla loro guida il club vinse coppe di lega e tornei a valenza locale.\nA partire dal 1997 il Bishop's Stortford F.C. lasci\u00f2 lo storico terreno di gioco storico di Rhodes Avenue, per\napprodare a Dunmow Road. Al termine della stagione 1998-99 il club retrocesse, tuttavia il 17 luglio 1999 venne\norgogliosamente inaugurato il nuovo stadio di Woodside Park con un'amichevole contro il Norwich City.\nCuriosamente, la squadra detiene un record singolare: ha giocato, vincendo 3-5, l'ultimo match di Ryman\nLeague del ventesimo secolo, in data 30 dicembre 1999 a Chertsey.\nProblemi legati alla qualit\u00e0 del terreno di gioco durati qualche stagione impedirono alla squadra\ndi compiere il salto di qualit\u00e0, che alla fine arriv\u00f2 nel 2002, con una nuova promozione in Ryman League.\nLa squadra acquist\u00f2 poi l'ex ed internazionale liberiano Christopher Wreh, ma nonostante la grande eco Wreh gioc\u00f2 solo una partita, peraltro andando a segno contro l'Hendon.\nIn seguito alla ristrutturazione della piramide calcistica inglese, al termine di un paio di stagioni\nil Bishop's Stortford F.C. si inser\u00ec nell'attuale Conference South. Nella stagione 2004-2005 raggiunge per la seconda volta nella sua storia la semifinale di FA Trophy."}
{"id": "1794549", "revid": "1543377", "url": "https://it.wikipedia.org/wiki?curid=1794549", "title": "Campionati mondiali di biathlon 2003", "text": "I Campionati mondiali di biathlon 2003 si svolsero dal 15 al 23 marzo a Chanty-Mansijsk, in Russia. Rispetto alle edizioni precedenti venne modificata la formula della staffetta femminile, che pass\u00f2 da 4x7,5\u00a0km a 4x6 km. Nella gara a inseguimento femminile per la prima volta furono assegnate due medaglie d'oro nella stessa competizione, .\nRisultati.\nUomini.\nSprint 10 km.\n15 marzo\nInseguimento 12,5 km.\n16 marzo\nPartenza in linea 15 km.\n23 marzo\nIndividuale 20 km.\n19 marzo\nStaffetta 4x7,5 km.\n21 marzo\nDonne.\nSprint 7,5 km.\n15 marzo\nInseguimento 10 km.\n16 marzo\nPartenza in linea 12,5 km.\n22 marzo\nIndividuale 15 km.\n18 marzo\nStaffetta 4x6 km.\n20 marzo"}
{"id": "1794554", "revid": "149727", "url": "https://it.wikipedia.org/wiki?curid=1794554", "title": "Langenweddingen", "text": ""}
{"id": "1794572", "revid": "729019", "url": "https://it.wikipedia.org/wiki?curid=1794572", "title": "Malattia di Hirschsprung", "text": "La malattia di Hirschsprung (HSCR), o megacolon congenito agangliare, \u00e8 una malattia congenita dell'intestino caratterizzata dall'assenza, per un tratto del canale alimentare, del plesso mioenterico e del plesso sottomucoso, che garantiscono la coordinazione dei movimenti peristaltici intestinali.\nDeve il suo nome al medico danese Harald Hirschsprung che per primo la descrisse nel 1886. Tuttavia \u00e8 nota anche come malattia di Mya, da Giuseppe Mya, e come malattia di Ruysch, da Frederik Ruysch.\nEpidemiologia.\nHa una incidenza di circa 1 caso ogni 5.000 nati vivi e dimostra un'evidente predilezione per il sesso maschile, con un rapporto tra maschi e femmine pari a 4:1. Nel sesso femminile la malattia \u00e8 presente soprattutto a segmento lungo, ovvero coinvolge un ampio tratto di intestino, mentre nel maschio a segmento corto, ovvero limitato al retto-sigma. Il 10% dei casi si manifesta in pazienti con sindrome di Down.\nEziologia.\nSi tratta di una malattia multigenica malattia genetica, osservata inizialmente in pazienti affetti da trisomia 21. Successivamente sono state dimostrate correlazioni con delezioni dei geni \"EDNRB\", situato sul cromosoma 13 (-q22), \"RET\", sul cromosoma 10 (-q11.2), e \"ZFHX1B\", sul cromosoma 2 (-q22). Nel 70% delle forme lunghe di affezione \u00e8 il gene coinvolto \u00e8 RET.\n\u00c8 stato osservato che la mutazione alla base del male di Hirschsprung, a carico del gene RET, \u00e8 di tipo loss-of-function; essa \u00e8 correlata a una mutazione di tipo gain-of-function nel medesimo locus, che a sua volta provoca la patologia MEN2 (neoplasie endocrine multiple di tipo 2).\nCi\u00f2 \u00e8 un tipico esempio di eterogeneit\u00e0 clinica. Studi recenti dimostrano come possa esserci un'associazione tra anomalie congenite del rene e del tratto urinario (CAKUT) e la malattia di Hirschsprung .\nLa malattia \u00e8 dovuta ad anomalie di sviluppo e maturazione del sistema nervoso enterico a partire dalle creste neurali. Ne consegue l'assenza di gangli dei plessi mioenterico di Auerbach e sottomucoso di Meissner per un'estensione variabile, che si manifesta clinicamente con un'assenza di peristalsi nel tratto agangliare.\n\u00c8 sempre interessato il retto e solitamente anche il colon sigmoideo. Meno frequentemente \u00e8 interessato l'intero colon, mentre in casi del tutto eccezionali tutto l'intestino.\nClinica.\nSi manifesta in et\u00e0 molto precoce, generalmente nei primi giorni di vita, e si presenta quasi costantemente con ritardata emissione del meconio. \u00c8 tuttavia generalmente riconosciuto che il quadro clinico di presentazione della malattia di Hirschsprung pu\u00f2 risultare molto variabile per forma e severit\u00e0. Spesso l'emissione di meconio risulta parziale, piuttosto che ritardata. Paradossalmente, diarrea cronica, associata a segni e sintomi di proctite, possono costituire la prima manifestazione.\nPossono individuarsi quattro quadri clinici principali:\nDiagnostica.\nLa diagnosi della malattia di Hirschsprung non \u00e8 difficile e solitamente anche la sola clinica pu\u00f2 essere sufficiente; essa entra in diagnosi differenziale con la stipsi ostinata secondaria a fecaloma, ma se ne differenzia per l'et\u00e0 d'insorgenza. Nel primo caso questa si manifesta precocemente e, all'esplorazione rettale, l'ampolla risulta vuota; nel secondo caso l'insorgenza \u00e8 verso i 4-5 anni e l'ampolla risulta piena di feci.\nLa diagnosi pu\u00f2 essere effettuata tramite l'esecuzione di un clisma opaco dell'intestino, di una biopsia rettale e di una manometria anorettale, se si tratta di bambini pi\u00f9 grandicelli o adulti..\nIn particolare alla biopsia, che rappresenta lo standard di riferimento per la diagnosi, si osserva l'assenza di gangli nervosi nella tonaca muscolare e nella sottomucosa, associata a incremento di fibre nervose positive alla tecnica di colorazione della acetilcolinesterasi (vedi Illustrazione sezione bioptica colorata) . Quasi costantemente si assiste a dilatazione e ipertrofia del tratto di colon normale posizionato a monte di quello affetto. La mucosa pu\u00f2 risultare infiammata e pu\u00f2 ulcerarsi. La diagnosi di certezza \u00e8 raggiunta, tuttavia, solo tramite colorazione per l'acetilcolinesterasi dei campioni di sottomucosa.\nTrattamento.\nIl trattamento della malattia di Hirschsprung \u00e8 chirurgico e prevede la rimozione del tratto agangliare di intestino, successivamente alla riduzione del diametro del megacolon a monte tramite lavaggi rettali o il confezionamento di una colostomia temporanea. Quest'ultima \u00e8 preferibilmente da evitarsi, per via dell'alta incidenza di infezioni. L'intervento deve preferenzialmente essere effettuato il prima possibile, ovvero nei primi giorni-settimane di vita.\nSono state descritte tre tecniche chirurgiche principali:\nPrognosi.\nLa mortalit\u00e0 della malattia di Hirschsprung \u00e8 solitamente inferiore al 3%, ma pu\u00f2 raggiungere il 10% nei casi di enterocolite e nei casi in cui il tratto agangliare raggiunga l'ileo. Complicanza principale dell'intervento chirurgico pu\u00f2 essere la costipazione post-operatoria persistente (7%-13% dei casi)."}
{"id": "1794586", "revid": "1494169", "url": "https://it.wikipedia.org/wiki?curid=1794586", "title": "Partito delle Donne", "text": ""}
{"id": "1794589", "revid": "1501558", "url": "https://it.wikipedia.org/wiki?curid=1794589", "title": "Ruggero Bernardo II di Foix", "text": "Origine.\nRuggero Bernardo, come risulta dal testamento del padre del 1222 della \"Histoire G\u00e9n\u00e9rale de Languedoc, Tome V\", era l'unico figlio maschio legittimo del conte di Foix, Raimondo Ruggero (1152 \u2013 1223) e della moglie Filippa (come ci conferma la \"Chroniques romanes des comtes de Foix\"), che, secondo la \"Histoire des comtes de Foix\", discendeva dalla nobile famiglia catalana dei Moncada.&lt;br&gt;Raimondo Ruggero di Foix, secondo il documento n\u00b0 XXXIII, datato marzo 1199 della \"Histoire G\u00e9n\u00e9rale de Languedoc, Tome V\", era figlio del conte di Foix, Ruggero III (bon\u00e6 memorie dominus Raymundus Rogerii pater noster...etiam comes Fuxi) e della moglie Cecilia Trencavel, che era figlia del visconte di Carcassonne, d'Albi e di B\u00e9ziers, Raimondo I Trencavel e della sua prima moglie, Adelaide, di cui non si conoscono gli ascendenti.\nBiografia.\nRuggero Bernardo, nel 1211, combatt\u00e9 con suo padre le battaglie di Lavaur e di Castelnaudary.\nNell'autunno del 1215, suo padre, Raimondo Roggero accompagn\u00f2 il conte di Tolosa, Raimondo VI, a Roma, ove dall'11 novembre si riuniva il IV Concilio Lateranense. Raimondo VI si dichiar\u00f2 disposto ad abdicare immediatamente a favore del figlio, ma questo compromesso fu respinto e la contea di Tolosa, fu assegnata a Simone di Montfort, che l'aveva conquistata, mentre la contea di Foix, invece fu presa in custodia dalla chiese cattolica finch\u00e9 il conte, Raimondo Ruggero, non avesse dimostrato la sua innocenza di fronte all'accusa di eresia; Raimondo Ruggero in seguito trov\u00f2 ascolto allorch\u00e9 egli replic\u00f2 alle accuse di eresia contro di lui dichiarando la sorella Esclarmonde unica responsabile della presenza dei c\u00e0tari a Monts\u00e9gur.\nNel 1217, Ruggero Bernardo difese per sei settimane la rocca di Montgrenier dai crociati e nel 1218 prese parte alla difesa di Tolosa, ove fu ucciso il comandante delle truppe crociate, Simone di Montfort. Successivamente partecip\u00f2 alle battaglie contro il figlio di quest'ultimo, Amaury di Montfort liberando varie citt\u00e0 fra le quali Limoux e Lavaur.&lt;br&gt;Assieme al padre, Raimondo Ruggero combatt\u00e9 i crociati in Lauragais e nel 1220, con Raimondo VII di Tolosa, conquist\u00f2 Castelnaudary, il cui difensore Guido di Montfort, figlio di Simone, perse la vita in combattimento. In quello stesso anno, Raimondo VI di Tolosa garant\u00ec a suo padre Raimondo Ruggero, a Ruggero Bernardo ed a suo figlio, Ruggero (\"Raymundo Rogerii eadem gratia comiti Fuxi et Rogerio Bernardi filio vestro, et filio dicti Rogerii Bernardi\") alcune propriet\u00e0 (\"Montis-Albani et Altis-montis et Montis-acuti et Insul\u00e6-amat\u00e6\").&lt;br&gt;Ruggero Bernardo aiut\u00f2 il padre nella cacciata dei crociati dalla contea di Foix sino alla presa di Mirepoix, una delle citt\u00e0 pi\u00f9 importanti della contea. Pochi giorni dopo per\u00f2 il conte suo padre, che l'anno prima aveva fatto testamento mor\u00ec, come risulta dal documento n\u00b0 XV.I della \"Histoire G\u00e9n\u00e9rale de Languedoc, Tome V\"; per il cronachista latino del XIII secolo, autore di una storia sul catarismo e sulla crociata albigese, Guillaume de Puylaurens, la morte avvenne, nel 1222, non per una ferita, ma a causa di un'ulcera (\"au si\u00e8ge de Mirepoix non d\u00b4une blessure mais d\u00b4un ulc\u00e8re malin\") e Ruggero Bernardo gli succedette; un anno prima era morto il conte di Tolosa, Raimondo VI.\nDopo che il 14 gennaio 1224 il giovane visconte Raimondo II di Trencavel era entrato in Carcassonne, Amaury di Montfort abbandon\u00f2 la lotta, i conti occitani si rappacificarono con la Chiesa e la crociata fin\u00ec con un l'insuccesso dei crociati stessi.\nIl re di Francia Luigi VIII tuttavia raccolse le preoccupazioni di Papa Onorio III sulla necessit\u00e0 di concludere positivamente la crociata contro gli albigesi e convoc\u00f2 nel 1225 un concilio a Bourges per intraprendere una seconda crociata che lui stesso volle personalmente condurre, passando da Avignone, B\u00e9ziers e Carcassonne; questa volta i conti della Linguadoca non poterono far fronte alla nuova minaccia. Il 16 giugno 1226 la citt\u00e0 di Carcassonne si sottomise al re, il quale tuttavia pochi mesi dopo mor\u00ec in Alvernia, per l'esattezza a Montpellier, l'8 novembre 1226. Ruggero Bernardo, nel settembre del 1226 aveva stretto un patto col conte di Tolosa Raimondo VII, per resistere al re di Francia e alla chiesa. Ruggero Bernardo pot\u00e9 cos\u00ec resistere a Limoux fino al luglio 1227, ma senza un significativo sostegno militare dovette infine arrendersi al siniscalco di Carcassonne, Umberto V di Beaujeu.\nRuggero Bernardo, dopo essere stato sollecitato dal conte di Tolosa, riconobbe nel 1229 le norme del Trattato di Meax-Parigi ed a Melun, nel mese di settembre si sottomise, con la sua contea, alla corona di Francia e alla chiesa che l'aveva scomunicato, nel 1227. Con questo dovette accettare la perdita di Mirepoix e di Monts\u00e9gur, che era ancora in mano c\u00e0tara, i cui feudi sarebbero andati direttamente alla corona, per\u00f2 pot\u00e9 tenersi posizioni importanti quali Montgaillard, Cher, Rabat e Saverdun. Per di pi\u00f9 Roger Bernard dovette accettare nella sua contea l'intervento dell'Inquisizione, contro la quale pi\u00f9 volte egli aveva combattuto. Rinunci\u00f2 poi ad ogni politica antifrancese, cosicch\u00e9 nel 1240 rifiut\u00f2 il suo aiuto a Raimondo di Trencavel nel tentativo di quest'ultimo di occupare nuovamente Carcassonne, mantenendo il suo appoggio al conte di Tolosa, che si apprestava a ribellarsi al re di Francia, Luigi IX il Santo. Invece Ruggero Bernardo non rinunci\u00f2 alla politica espansionista dei suoi predecessori, con il fine di ampliare nuovamente la sua contea nella zona meridionale dei Pirenei. Nella lite sulla sovranit\u00e0 della valle di Caboet, Ruggero Bernardo fin\u00ec con impelagarsi in un conflitto pluriennale contro il potente vescovo di Urgell, che condusse, nel lungo termine, alla creazione del principato di Andorra.\nRuggero Bernardo mor\u00ec il 26 maggio 1241, in pace con la Chiesa cattolica, la quale nel 1240 lo riaccolse, assolvendolo a Durfort, dopo averlo scomunicato, per la seconda volta, nel 1239; per Guillaume de Puylaurens, la morte avvenne, il 4 maggio. La sua salma fu inumata nell'Abbazia di Boulbonne).&lt;br&gt;Gli succedette il figlio, Ruggero.\nMatrimoni e discendenza.\nRuggero Bernardo aveva sposato, in prime nozze, Ermesinda di Castelbon(\u2020 1230 circa), figlia di Arnaldo visconte di Castelbon e della di lui moglie Arnalda di Caboet, come risulta dal documento n 31 delle \"Relations politiques des comtes de Foix avec la Catalogne jusqu'aucommencement du XIVe si\u00e8cle\". Il matrimonio era gi\u00e0 stato contrattualmente combinato dai genitori della coppia il 10 gennaio 1202 a Tarascona e doveva costituire le fondamenta dell'alleanza fra le due famiglie, oltre a suggellare l'ingresso della famiglia di Foix nella successione dei Castelbon, anche se l'anno dopo Arnaldo aveva promesso al conte di Urgell, Ermengol VIII, che non avrebbe pi\u00f9 dato in sposa a Ruggero Bernardo Ermesinda. Ermesinda era, come il padre, di fede c\u00e0tara. Non si conosce l'anno esatto, ma poi il matrimonio fu celebrato. Nel 1226, alla morte del padre, Arnaldo, Ermesinda divenne viscontessa di Castelbon, ma mor\u00ec pochi anni dopo, nel 1230; il testamento di Ermesinda, contessa di Foix e viscontessa di Castelbon \u00e8 datato 28 dicembre 1229.&lt;br&gt;Ruggero Bernardo da Ermesinda ebbe due figli:\nNel 1232 Ruggero Bernardo aveva sposato, in seconde nozze, Ermengarda di Narbona, una delle figlie del visconte di Narbona Aimaro III e della di lui moglie Margherita di Marly, come ci viene confermato dal documento n\u00b0 CLXIX della \"Histoire g\u00e9n\u00e9rale de Languedoc, Notes, tomus V\".&lt;br&gt;Ruggero Bernardo da Ermengarda ebbe una figlia:"}
{"id": "1794591", "revid": "1543377", "url": "https://it.wikipedia.org/wiki?curid=1794591", "title": "MBROLA", "text": "MBROLA \u00e8 un algoritmo di sintesi vocale, in particolare si tratta di un software sviluppato su un progetto collaborativo a livello mondiale e distribuito gratuitamente ma nel solo formato binario. Il sito web del progetto MBROLA mette a disposizione database di difoni per la sintesi vocale in un numero considerevole di lingue diverse. \nIl software MBROLA non \u00e8 un sistema \"text-to-speech\" completo (generazione del parlato di sintesi a partire da un testo); MBROLA infatti fornisce principalmente i database dei fonemi e dei difoni specifici per una determinata lingua, ma il testo da sintetizzare deve essere gi\u00e0 convertito in precedenza in fonemi e in informazioni prosodiche nel formato richiesto dall'algoritmo. Questa conversione preliminare richiede normalmente l'utilizzo di un software a parte e quindi necessita di operazioni aggiuntive.\nLa qualit\u00e0 della sintesi ottenuta con MBROLA viene considerata pi\u00f9 elevata rispetto alla maggior parte dei sintetizzatori basati sui difoni; questo \u00e8 dovuto in parte al fatto che il sistema si basa su una pre-elaborazione dei difoni (imponendo tonalit\u00e0 e fasi armoniche costanti) che ne migliora la concatenazione degradando in modo minimo la qualit\u00e0 dei segmenti.\nMBROLA, cos\u00ec come PSOLA, \u00e8 un algoritmo nel dominio del tempo, il che implica un carico computazionale molto ridotto durante la sintesi. A differenza di PSOLA, comunque, MBROLA non richiede la marcatura preliminare dei periodi tonali. Questa caratteristica ha reso possibile lo sviluppo del progetto MBROLA attorno all'algoritmo omonimo, grazie al quale molti laboratori di ricerca, ditte o singoli individui di tutto il mondo hanno prodotto database di difoni per molte lingue e tonalit\u00e0 di voce (il cui numero \u00e8 di gran lunga il pi\u00f9 elevato disponibile per un sistema di sintesi vocale); tuttavia ci sono ancora mancanze anche notevoli quali la sintesi vocale del cinese."}
{"id": "1794606", "revid": "6923", "url": "https://it.wikipedia.org/wiki?curid=1794606", "title": "Montes de Oca (comarca)", "text": "Montes de Oca \u00e8 una comarca della Spagna della provincia di Burgos nella comunit\u00e0 autonoma di Castiglia e Le\u00f3n.\nIl capoluogo della comarca, posta nella parte orientale della provincia, \u00e8 Belorado.\nSi compone di 20 Comuni \ndi 26 localit\u00e0 minori: \ndi 12 altre localit\u00e0:"}
{"id": "1794607", "revid": "110157", "url": "https://it.wikipedia.org/wiki?curid=1794607", "title": "Wurzen", "text": "Wurzen \u00e8 una citt\u00e0 di abitanti della Sassonia, in Germania.\nAppartiene al circondario (\"Landkreis\") di Lipsia (targa L).\nWurzen si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nGeografia fisica.\n\u00c8 attraversata dal fiume Mulde."}
{"id": "1794619", "revid": "767487", "url": "https://it.wikipedia.org/wiki?curid=1794619", "title": "Rick Griffin", "text": "Dopo aver frequentato la High School, lavor\u00f2 nello staff del \"Surfer Magazine\", dove cre\u00f2 la propria striscia di fumetti sul surf. Dopo aver visto i poster del rock psichedelico prodotti da Stanley Mouse e da Alton Kelly, Griffin nell'autunno del 1966 decise di trasferirsi a San Francisco, dove disegnava poster nel salotto della propria casa.\nLa sua prima esposizione d'arte venne vista e apprezzata dagli organizzatori dello Human Be-In, che gli chiesero di realizzare un poster per il loro evento del gennaio 1967. Anche Chet Helms venne colpito molto favorevolmente dall'opera di Griffin e gli chiese di creare dei poster per le feste all'Avalon Ballroom: questo evento port\u00f2 Griffin a creare il poster per un concerto dei The Charlatans. Alla fine di queste fortunate vicende, Griffin venne contattato e assunto dalla Berkeley Bonapart, una delle pi\u00f9 famose agenzie di creazione e distribuzione di poster del tempo, dove pot\u00e9 incontrare e confrontarsi con i pi\u00f9 grandi artisti del poster psichedelico degli anni sessanta, diventando parte integrante della squadra.\nIl 18 agosto 1991 Griffin rimase ucciso in un incidente motociclistico in Petaluma, California. Viene ricordato per le copertine di album delle band pi\u00f9 famose dell'acid rock, come i Quicksilver Messenger Service e i Grateful Dead."}
{"id": "1794638", "revid": "1632387", "url": "https://it.wikipedia.org/wiki?curid=1794638", "title": "Amanethes", "text": "Amanethes \u00e8 il nono album del gruppo musicale gothic metal Tiamat uscito nel 2008."}
{"id": "1794639", "revid": "767487", "url": "https://it.wikipedia.org/wiki?curid=1794639", "title": "Giovanni Meregalli", "text": "Carriera.\nGiocatore.\nHa giocato negli anni sessanta e settanta prevalentemente in Serie B, totalizzando complessivamente 233 presenze e 28 reti fra i cadetti con le maglie di (con cui nella stagione Serie B 1959-1960 ottenne la promozione in massima serie, seppur con una sola presenza all'attivo), , Cosenza, e .\nNella stagione 1963-1964 venne ingaggiato dalla , militante in Serie A, senza riuscire ad esordire in campionato (ottiene solamente una presenze in Coppa Italia), e nella sessione autunnale del calciomercato venne ceduto al Cosenza.\nAllenatore.\nDa allenatore ha guidato in Serie C il Parma e la durante gli anni '70; la Ternana, il Barletta e il , ottenendo subito la promozione in Serie C1 negli anni '80 e con il quale nel 1989 ha sfiorato la promozione in Serie B persa all'ultima giornata di campionato in uno scontro diretto con la Reggiana."}
{"id": "1794640", "revid": "729019", "url": "https://it.wikipedia.org/wiki?curid=1794640", "title": "Cival", "text": "Cival \u00e8 un sito archeologico mesoamericano della civilt\u00e0 maya situato nel bacino di Pet\u00e9n, in Guatemala.\nIl sito fior\u00ec dal VI secolo a.C. fino al I secolo d.C., nel periodo Preclassico. La citt\u00e0 potrebbe aver ospitato un numero di abitanti pari a 10.000 unit\u00e0.\nIl sito si trova a circa 40\u00a0km a est di Tikal, sul lato sinistro del fiume Holmul.\nVi sono templi e piazze posizionati in maniera da indicare eventi astronomici come l'equinozio. La piramide pi\u00f9 grande del sito \u00e8 alta 27 metri e larga 70 x 40. Alcuni edifici erano pitturati con stucco, e mostravano divinit\u00e0 mesoamericane.\nIl sito rimase a lungo semisepolto nella giungla, e venne riscoperto e depredato intorno al 1980. Una prima descrizione venne fatta nel 1984 dall'esploratore Ian Graham, che diede ad esso il nome \"Cival\", parola che la gente del luogo usava per indicare una \"laguna\". Il nome antico del sito \u00e8 sconosciuto.\nLe ispezioni a Cival hanno reso possibile l'aggiunta di informazioni riguardanti l'et\u00e0 pre-classica dei maya, e la scoperta di alcune scritture che rappresentano dei calendari molto antichi e le successioni dinastiche dei monarchi.\nGli scavi archeologici iniziarono nel 2001, e alcuni di quelli attuali sono stati condotti dal Francisco Estrada-Belli. Il progetto iniziale prevedeva l'esame del sito vicino di Holmul, e in seguito l'attenzione si spost\u00f2 su Cival a causa della et\u00e0 antica della citt\u00e0 e della sua importanza. Gli scavi sono finanziati dalla universit\u00e0 di Vanderbilt, dal \"National Geographic Society\", dalla \"Foundation for the Advancement of Mesoamerican Studies\", dalla \"Ahau Foundation\", \"ARB\", \"Interco Tire\", \"PIAA\" e \"Warn Industries\"."}
{"id": "1794644", "revid": "287204", "url": "https://it.wikipedia.org/wiki?curid=1794644", "title": "Mostra internazionale e esposizione di volo di Farnborough", "text": "La Mostra internazionale e esibizione di volo di Farnborough (in inglese \"Farnborough International Exhibition and Flying Display\") spesso abbreviato in \"Farnborough International Air Show\" \u00e8 una fiera internazionale di sette giorni dell'industria aeronautica e spaziale che si tiene ogni due anni in Inghilterra presso l'aeroporto di Farnborough. L'esposizione \u00e8 organizzata dalla Farnborough International Limited, una sussidiaria di propriet\u00e0 della \"Society of British Aircraft Constructors (SBAC)\", la societ\u00e0 dei costruttori aeronautici britannici. \nL'esposizione si prefigge lo scopo di presentare velivoli civili e militari a un pubblico di potenziali compratori o investitori. Il salone di Farnborough, insieme al Salone internazionale dell'aeronautica e dello spazio di Parigi-Le Bourget rappresenta uno dei pi\u00f9 importanti eventi per l'industria aerospaziale, particolarmente per gli annunci di nuovi prodotti o contratti.\nLa fiera ha a disposizione cinque padiglioni e un'area all'aperto per le esposizioni statiche degli aeromobili. Ogni giorno si tengono voli dimostrativi e esibizioni aeree. La manifestazione \u00e8 aperta al pubblico negli ultimi due giorni e durante queste giornate conclusive vengono messi in mostra ed effettuano show aerei anche altri velivoli non oggetto di vendita. Dal 1996, l'organizzazione ha a disposizione una sua stazione radio ufficiale che va in onda grazie all'opera del vicino Farnborough College of Technology.\nNel 2004 si sono registrati pi\u00f9 di 1300 espositori e 150 000 visitatori per affari.\nL'airshow attira le proteste contro il traffico di armi, per esempio nell'ambito della Campaign Against Arms Trade inglese.\nStoria.\nIl Farnborough Airshow trae le sue origini dall'airshow della Royal Air Force di Hendon\nche si \u00e8 tenuto ogni anno nel periodo dal 1920 al 1937, organizzato dalla Society of British Aircraft Constructors (SBAC), fondata nel 1916. La SBAC organizz\u00f2 una piccola manifestazione a Hendon il 27 giugno 1932, come fiera campionaria dei prodotti dell'industria aeronautica britannica, nel corso della quale vennero esposti 35 aerei di 16 costruttori. Dopo la pausa dovuta alla seconda guerra mondiale, l'esposizione riapr\u00ec a Radlett (l'aeroporto della Handley Page) nel 1946 e si tenne in quella localit\u00e0 fino al 1948, quando la fiera si trasfer\u00ec nella sede attuale di Farnborough nello Hampshire, sede del Royal Aircraft Establishment, 45 chilometri circa a sud-ovest dal centro di Londra. A Farnborough vi \u00e8 anche la sede centrale della principale azienda aeronautica del Regno Unito, la BAE Systems.\nLa manifestazione, inizialmente annuale, dapprima pass\u00f2 ad una cadenza biennale dal 1962, in seguito apr\u00ec le porte a espositori internazionali provenienti da ogni parte del mondo, diventando un importante evento internazionale. Attualmente il salone si tiene presso l'aeroporto di Farnborough ogni anno pari, verso la met\u00e0 di luglio, e quindi si alterna con il salone di Parigi che si tiene negli anni dispari, mentre \u00e8 a poca distanza di tempo dal Salone aeronautico di Berlino (\"Internationale Luft- und Raumfahrtausstellung Berlin, ILA\").\nNella storia della manifestazione si sono succeduti diversi incidenti aeronautici alcuni mortali. Il peggiore avvenne nel 1952, quando un de Havilland DH.110 Sea Vixen precipit\u00f2 durante l'esibizione, uccidendo i due componenti dell'equipaggio e 29 spettatori a terra. Dopo l'incidente vennero adottate misure di sicurezza molto pi\u00f9 severe e da quella data non vi sono state pi\u00f9 vittime tra gli spettatori delle edizioni successive.\nDate.\nL'ultima edizione dell'esposizione \u00e8 stata la 51\u00aa e si \u00e8 svolta dal 16 al 22 luglio 2018."}
{"id": "1794649", "revid": "599013", "url": "https://it.wikipedia.org/wiki?curid=1794649", "title": "Simo-Pekka Olli", "text": "Carriera.\nClub.\nLa carriera di Simo-Pekka Olli, prima schiacciatore, poi divenuto palleggiatore, inizia nel 1999 nel , per poi passare nel 2003 al . Debutta nella Lentopallon SM-liiga nella stagione 2004-05 con il , con cui vince la Coppa di Finlandia.\nNella stagione 2005-06 si trasferisce in Italia per giocare nel , in Serie A1: dopo un'annata passata in Serie A2 tra le fila dell', torna nuovamente a Padova, per la stagione 2007-08, sempre in Serie A1.\nRientra in patria per il campionato 2008-09, ancora al Raision Loimu, dove resta fino all'inizio della stagione 2010-11, quando, a competizioni gi\u00e0 iniziate, viene ingaggiato dall', squadre neopromossa nella Volley League greca.\nNella stagione 2011-12 si accasa a , in Serie A2: tuttavia poco dopo l'inizio del campionato viene ceduto alla di Vibo Valentia, in Serie A1.\nPer l'annata 2012-13 \u00e8 ancora una volta al Raision Loimu, mentre in quella successiva firma per il , sempre nella massima divisione finlandese, con cui si aggiudica la Coppa di Finlandia: al termine della stagione annuncia il suo ritiro dall'attivit\u00e0 agonistica.\nNazionale.\nEsordisce nella nazionale finlandese nel 2005, anno in cui vince la medaglia d'argento all'European League, ottenendo anche il premio come miglior palleggiatore della manifestazione. Nel 2007 conquista il quarto posto al campionato europeo, mentre nell'edizione 2009 giunge al dodicesimo posto. Ottiene le ultime convocazioni in nazionale in occasione del campionato europeo 2013, senza per\u00f2 essere incluso nella lista dei quattordici giocatori che disputano la fase finale."}
{"id": "1794658", "revid": "1632387", "url": "https://it.wikipedia.org/wiki?curid=1794658", "title": "The Formation of Damnation", "text": "The Formation of Damnation \u00e8 il nono album del gruppo thrash metal statunitense Testament, pubblicato il 29 aprile 2008 per l'etichetta discografica Nuclear Blast.\nIl disco.\nL'album, la cui produzione era gi\u00e0 stata annunciata nel 2002 e nel 2003, arriva dopo \"The Gathering\" del 1999. Pi\u00f9 volte posticipato a causa della reunion, \u00e8 il primo registrato in studio con il bassista Greg Christian e il chitarrista Alex Skolnick a distanza, rispettivamente, di quattordici e sedici anni. L'album, pubblicato il 29 aprile 2008 dopo essere stato annunciato nel novembre 2007, ha venduto in una settimana 11.400 copie negli Stati Uniti portandosi alla posizione numero 59 della classifica di Billboard.\nA livello generale \u00e8 stato valutato molto bene: il sito Metal-Rules.com lo ha votato miglior album metal del 2008.\nSi pu\u00f2 accostare sia al sound classico della band, sia alle sfumature death metal di The Gathering. In alcuni pezzi Chuck Billy sfodera un growl possente, in altri ha il canto aggressivo tipicamente thrash metal che esibiva nelle prime pubblicazioni dei Testament."}
{"id": "1794674", "revid": "1605525", "url": "https://it.wikipedia.org/wiki?curid=1794674", "title": "Le libere donne di Magliano", "text": "Le libere donne di Magliano \u00e8 un romanzo autobiografico scritto da Mario Tobino nel 1953. \nIl romanzo.\nScritto sotto forma di diario, l'autore racconta della propria esperienza di medico psichiatra nel reparto femminile (\"La Vigilanza\") dell'ospedale psichiatrico di Maggiano (piccola localit\u00e0 a 6 km da Lucca), nome che egli modifica in \"Magliano\". Tobino sostiene che la pazzia non sia una vera malattia e che gli altri esseri umani si sentano superiori ai malati di mente solo perch\u00e9 non capiscono le loro \"leggi\".\nEdizioni.\nIl libro \u00e8 stato tradotto inoltre in inglese, francese, tedesco e polacco."}
{"id": "1794675", "revid": "339392", "url": "https://it.wikipedia.org/wiki?curid=1794675", "title": "Gatto Abissino", "text": ""}
{"id": "1794676", "revid": "48040", "url": "https://it.wikipedia.org/wiki?curid=1794676", "title": "Agrigento Volley", "text": ""}
{"id": "1794679", "revid": "729019", "url": "https://it.wikipedia.org/wiki?curid=1794679", "title": "These Boots Are Made for Walkin'", "text": "These Boots Are Made for Walkin' \u00e8 un brano musicale pop composto da Lee Hazlewood e registrato da Nancy Sinatra nel 1965. Il singolo venne pubblicato nel dicembre 1965 ed arriv\u00f2 alla prima posizione negli Stati Uniti d'America, in Canada, in Australia, in Germania per sei settimane, nel Regno Unito per quattro settimane, in Nuova Zelanda per due settimane, in Austria per due settimane ed in Olanda cinque settimane, alla seconda in Norvegia ed alla terza in Italia.\nStoria.\nLa canzone venne adottata dalle truppe americane durante la Guerra del Vietnam come canto durante le marce, e la Sinatra in una occasione si rec\u00f2 sul posto per esibirsi davanti ai soldati. Infatti il brano compare anche nel film di Stanley Kubrick del 1987 \"Full Metal Jacket\", ambientato proprio durante la guerra in Vietnam.\nIn seguito, furono registrate numerose cover in diversi stili: pop, rock, country, dance, ed industrial. Fra gli artisti che hanno registrato il brano si ricordano, tra gli altri The Supremes, Amanda Lear, Adriano Celentano (\"Bisogna far qualcosa\") Dalida (\u201cGli stivaletti Rossi\u201d), Planet Funk, Nick Cave, gli italiani Overlord, Crispin Glover, Billy Ray Cyrus, La Toya Jackson, Boy George, Geri Halliwell, Lil Kim, KMFDM, l'attore David Hasselhoff, e Antonio Banderas per il film \"Shrek 2\". Famosa \u00e8 anche la cover dei Megadeth con alcune modifiche al testo, a lungo causa di una disputa legale dovuta al contenuto volgare del testo modificato. La causa \u00e8 stata risolta censurando la canzone nelle parti pi\u00f9 volgari.\nTra le versioni pi\u00f9 recenti una delle pi\u00f9 popolari \u00e8 senz'altro quella di Jessica Simpson, che raggiunse la posizione numero 14 nella Billboard Hot 100 nel 2005, e che venne utilizzata nella colonna sonora del film \"Hazzard\". Jessica Simpson ha dovuto rinunciare ad alcune clausole come autrice nonostante avesse cantato un nuovo bridge scritto di suo pugno. Inoltre questa versione fa eco alle atmosfere campagnole del film \"Hazzard\" e, per volont\u00e0 dei produttori Jimmy Jam e Terry Lewis, sostituisce al sound pop del brano d'origine uno pi\u00f9 intonato al country e all'hip-hop.\nIl video, diretto da Brett Ratner, \u00e8 stato molto contestato per via di una Jessica Simpson discinta e in abiti succinti che si scatena in un saloon frequentato da soli uomini facendo leva sulle sue forme anatomiche e li delizia ballando in piedi sul bancone. La cantante ha anche confessato di aver dovuto fare la dieta South Beach per ottenere il fisico del video. Ha sollevato un polverone anche la celebre scena provocatoria in cui la cantante texana lucida seminuda una macchina, divenuta materia di numerose parodie e sketch divertenti. Proprio per le scene provocatorie, il video \u00e8 stato ostracizzato dalle reti musicali di numerosi Paesi del Medio Oriente e del Nordafrica.\nNel 2002 la canzone ha riacquistato popolarit\u00e0 grazie ad un celebre spot televisivo, che utilizzava il brano nella versione di Nancy Sinatra.\nLa canzone viene omaggiata dal gruppo italiano Baustelle nel brano \"Panico! (A Lee)\" contenuto nell'album \"Amen\" (2008).\nNel 2011 \u00e8 stata riedita in versione elettronica-house dal DJ/Producer italiano Jay Amato. Sempre nel 2011 \u00e8 stata realizzata una versione del brano ad opera dei Planet Funk, per la colonna sonora del film \"La kryptonite nella borsa\", esordio alla regia di Ivan Cotroneo, che ha firmato anche la regia del videoclip che accompagna il brano. Questa versione del brano ha anche conseguito il disco d'oro in Italia per gli oltre 15.000 download legali.\n\u00c8 inoltre stata usata per lo spot pubblicitario della Wind.\nNel 2012 la cover ska rock di \"These Boots are made for walking\" de Le Braghe Corte \u00e8 diventata la colonna sonora di \"Sex Education Show\", show di Fox Life.\nNel 2016 la cover di \"These Boots Are Made For Walking\" della cantante Eleonora Cecere \u00e8 protagonista nella compilation \"Bulli e Pupe\" realizzata dal progetto discografico \"Affatto Deluse\", distribuzione Halidon."}
{"id": "1794681", "revid": "228587", "url": "https://it.wikipedia.org/wiki?curid=1794681", "title": "Chiesa di San Giovanni Battista (Recco)", "text": "La chiesa di San Giovanni Battista \u00e8 un luogo di culto cattolico situato nel comune di Recco, in piazza San Giovanni Bono, nella citt\u00e0 metropolitana di Genova. La chiesa \u00e8 sede della parrocchia di San Giovanni Battista del vicariato di Recco-Uscio-Camogli dell'arcidiocesi di Genova.\nStoria.\nLa precedente architettura religiosa fu completamente distrutta a seguito dei massicci bombardamenti aerei che si verificarono il 10 novembre e il 27 dicembre 1943. La citt\u00e0 fu infatti teatro di un pesante bombardamento durante la seconda guerra mondiale: si registrarono in totale venticinque bombardamenti aerei che, di fatto, demolirono intere aree della cittadina ligure nonch\u00e9 il sovrastante ponte ferroviario.\nLa nuova chiesa parrocchiale fu progettata e disegnata dagli architetti Umberto Travaglio e Attilia Vaglieri Travaglio poco dopo la cessazione del conflitto bellico, tanto che il 1\u00ba maggio 1951 il cardinale e arcivescovo di Genova Giuseppe Siri pot\u00e9 consacrare il nuovo edificio religioso.\nDescrizione.\nEsterno.\nLa nuova facciata, in travertino, \u00e8 preceduta da un portico e racchiude quattro statue raffiguranti gli Evangelisti. Al centro, si trova un grande mosaico all'interno del quale si trovano rappresentati san Giovanni Battista e san Giovanni Bono ai lati della chiesa e al cospetto di Cristo Re.\nAdiacente alla nuova chiesa, lungo il fianco sinistro dell'edificio, \u00e8 presente la nuova torre campanaria alta 55 metri come il precedente campanile distrutto.\nInterno.\nL'interno, a tre navate con cupola, presenta diverse opere pittoriche recuperate e salvate dai due bombardamenti del 1943 cos\u00ec come l'altare maggiore in stile barocco della precedente chiesa e i sei altari laterali. Nel presbiterio \u00e8 presente una pala d'altare raffigurante i \"Santi Marco evangelista, Giovanni Battista, Cecilia, Giorgio e Lorenzo\" del pittore Valerio Castello, risalente al 1655.\nUn'altra pala raffigura i \"Santi Giovanni Battista, Giorgio, Lucia, Caterina e Bernardo\", opera di Gioacchino Assereto e datata al 1626. Di datazione incerta, ma opera del pittore Giovanni Andrea De Ferrari \u00e8 la pala con i \"Santi vescovi Erasmo, Biagio, Nicola e con i santi Simone e Chiara\"; di Giovanni Andrea Ansaldo \u00e8 invece il dipinto raffigurante la \"Decapitazione di san Giovanni Battista,\" del 1615. Nella terza cappella della navata sinistra \u00e8 conservato un gruppo ligneo dello scultore Anton Maria Maragliano raffigurante \"Il Crocifisso e le due Marie\".\nL'organo a canne della chiesa \u00e8 stato costruito tra il 1959 e il 1966 dalla ditta Tamburini (\"opus 438\"); dispone di 52 registri su tre manuali e pedale."}
{"id": "1794684", "revid": "1444886", "url": "https://it.wikipedia.org/wiki?curid=1794684", "title": "Magistrato alle acque", "text": "Il Magistrato delle acque per le province venete e di Mantova (comunemente conosciuto come \"Magistrato alle acque\" o \"Magistrato alle acque di Venezia\") era il nome di un organo amministrativo della Repubblica Italiana deputato ai bacini idrici dell'Italia nord-orientale. In passato esso designava un organo dell'antica Repubblica di Venezia incaricato al controllo della laguna di Venezia.\nStoria.\nRepubblica di Venezia.\nQuello di Magistrato alle acque \u00e8 il nome collettivo con cui si designano una serie di magistrature del governo della Repubblica di Venezia incaricate di sorvegliare e amministrare il regime idraulico del bacino della laguna veneta: \"savi esecutori\", \"collegio\", \"esecutore aggiunto\" e \"inquisitore aggiunto\".\nNel 1501 vennero creati, con il compito di sostituzione nel governo delle acque lagunari del Consiglio dei Dieci, tre savi esecutori, nominati dai Dieci, poi affiancati, nel 1505, da un collegio di 15 senatori. Nel 1543 il collegio crebbe a quaranta senatori, cui si aggiunsero anche gli \"avogadori de Com\u00f9n\", il collegio dei savi e la Serenissima Signoria. I membri del collegio presero quindi ad essere nominati per cooptazione dal collegio stesso, che risult\u00f2 dunque svincolato dalle altre magistrature. Tale organo aveva l'obbligo di riunirsi settimanalmente su convocazione del doge. Ai savi e al collegio si affiancava sin dall'inizio un esecutore aggiunto nominato dai Dieci, che, a partire dal 1530, divenne anch'esso una magistratura collegiale composta di tre membri.\nNell'ambito della generale limitazione dei poteri del Consiglio dei Dieci, nel 1551 la nomina dei savi venne attribuita al Senato; nel 1582, poi, il Maggior Consiglio sottrasse ai Dieci anche la nomina degli esecutori, avocandola a s\u00e9.\nNel 1678 il Senato cre\u00f2 anche la nuova magistratura dell'inquisitore aggiunto, incaricato di istruire i processi contro coloro che avessero arrecato danno al regime idraulico della laguna.\nAl Magistrato alle acque spettavano dunque autorit\u00e0 sulle opere di bonifica, scavo, manutenzione e irregimentazione nella laguna di Venezia e nel complesso di fiumi in essa sfocianti. L'estrema complessit\u00e0 e importanza di questa magistratura rifletteva il capitale interesse della Repubblica al mantenimento delle acque lagunari che garantivano la sopravvivenza della citt\u00e0 e del suo sistema socio-economico, oltre a costituirne l'ultimo baluardo difensivo dalle minacce esterne.\nNell'Italia unita.\nIl Magistrato alle acque era un organo decentrato del Ministero delle Infrastrutture e dei Trasporti (gi\u00e0 Ministero dei lavori pubblici) istituito con la legge n. 257 del 5 maggio 1907, diretto da un presidente nominato dal Capo dello Stato sentito il Consiglio dei ministri. Esso aveva sede a Venezia e si occupava della gestione, della sicurezza e della tutela del sistema idraulico nel Triveneto. Le sue competenze erano estese all'intero territorio della regione Veneto, della provincia di Mantova e, per quanto riguarda la costruzione di opere all'interno dei bacini idrici di interesse nazionale, anche alle province autonome di Trento e Bolzano e alla regione a statuto speciale del Friuli-Venezia Giulia.\nOltre che per le opere idrauliche, il Magistrato alle acque era competente anche in materia di bonifica e disinquinamento della laguna di Venezia, in materia di regime dei porti e dei fari.\nSoppressione.\nIl Magistrato alle acque \u00e8 stato soppresso dal governo Renzi il 13 giugno 2014 in seguito alle indagini riguardanti le tangenti sul MOSE, che portarono anche all'arresto dei presidenti dell'ente Patrizio Cuccioletta e Maria Giovanna Piva.\nLe funzioni dell'ex Magistrato alle acque sono state trasferite all'Ufficio 4 \"Salvaguardia di Venezia del Magistrato alle Acque - Opere marittime per il Veneto\" del provveditorato interregionale per le opere pubbliche per il Veneto, Trentino Alto Adige, Friuli Venezia Giulia del Ministero delle infrastrutture e dei trasporti.\nIn base ad un DPCM che avrebbe dovuto essere emanato entro il 31 marzo 2015, la nuova Citt\u00e0 metropolitana di Venezia (insediata il 31 agosto 2015) doveva acquisire le funzioni e il personale dell'ex Magistrato alle acque \"in materia di salvaguardia e risanamento della citt\u00e0 di Venezia e dell'ambiente lagunare, di polizia lagunare e d'organizzazione della vigilanza lagunare, nonch\u00e9 di tutela dall'inquinamento delle acque\". Tuttavia, nonostante gli annunci del governo Renzi, il passaggio di competenze della polizia lagunare, della manutenzione e della tutela anti-inquinamento non erano ancora avvenute. Nel maggio 2017 il trasferimento di competenze non si \u00e8 ancora concretizzato."}
{"id": "1794689", "revid": "438678", "url": "https://it.wikipedia.org/wiki?curid=1794689", "title": "La montagna dei sette falchi", "text": "La montagna dei sette falchi, o La montagna dei 7 falchi, (\"Red Mountain\") \u00e8 un film del 1951 diretto da William Dieterle."}
{"id": "1794691", "revid": "273531", "url": "https://it.wikipedia.org/wiki?curid=1794691", "title": "L'Orbetto", "text": ""}
{"id": "1794705", "revid": "709565", "url": "https://it.wikipedia.org/wiki?curid=1794705", "title": "American curl", "text": ""}
{"id": "1794713", "revid": "547034", "url": "https://it.wikipedia.org/wiki?curid=1794713", "title": "Cecilia di Francia", "text": "Origine.\nFiglia ultimogenita del re di Francia Filippo I (1052-1108) e della sua seconda moglie, Bertrada di Montfort (ca. 1070 - ca. 1115), come viene riportato dalla \"Historia Regum Francorum Monasterii Sancti Dionysii (Storia del Regno dei franchi del Monastero di San Dionigi)\", che cita \"Philippum et Florum et filiam unam\" (Filippo e Flora e una figlia) come figli di \"Philippus rex [et] Fulconi Rechin Andagavorum comiti uxorem\" (re Filippo e Bertranda) (i genitori di Cecilia sono citati anche da Guglielmo di Tiro), figlia di Simone I signore di Montfort e di Agnese d'\u00c9vreux, figlia di Riccardo, conte d'\u00c9vreux e di Godehilde.Filippo I di Francia, secondo \"Hugonis Floriacensis, Liber qui Modernorum Regum Francorum continet Actus\" era figlio del re di Francia Enrico I (1008-1060) e dalla principessa Anna di Kiev (1024 - 5 settembre 1075), figlia, sempre secondo l\"'Hugonis Floriacensis, Liber qui Modernorum Regum Francorum continet Actus\", di Jaroslav I il Saggio sovrano della Rus' di Kiev e di Ingegerd Olofsdotter di Svezia.\nBiografia.\nLa sua nascita avvenne sotto il marchio dell'illegittimit\u00e0 perch\u00e9 i suoi genitori, quando si erano sposati, erano entrambi gi\u00e0 sposati e i rispettivi coniugi ancora in vita, infatti suo padre, Filippo, dopo essersi invaghito di Bertrada di Montfort, la moglie del conte d'Angi\u00f2, Folco IV il Rissoso, aveva ripudiato la moglie, Berta e sposato Bertrada, il 15 maggio 1092. Anche se i loro precedenti matrimoni era stato annullati da un'assemblea di prelati, il vescovo Ivo di Chartres si era opposto al matrimonio e, nel 1094, l'arcivescovo di Lione, Ugo, scomunic\u00f2, una prima volta, Filippo e Bertrada; scomunica che, secondo lo storico britannico, medievalista e bizantinista, Steven Runciman, fu confermata da papa Urbano II, nell'ottobre del 1094, al concilio di Autun e che ripet\u00e9 al concilio di Clermont nel novembre del 1095.Cecilia fu legittimata solo nel 1104 con la revoca della scomunica, quando Bertrade si sottomise alla richiesta di papa Pasquale II e si ritir\u00f2 nell'Abbazia di Fontevrault e, secondo lo storico Patrick van Kerrebrouck, il matrimonio dei genitori di Cecilia fu ritenuto valido al concilio di Parigi del mese di dicembre.\nMatrimonio con Tancredi.\nNel 1106 Boemondo di Taranto, crociato, divenuto Principe di Antiochia, come ci narra Guglielmo di Tiro nel suo \"Historia rerum in partibus transmarinis gestarum\" rientr\u00f2 in Europa per ottenere aiuti e per sposare Costanza di Francia, la figlia del re di Francia Filippo I.Approfittando del suo prestigio e della sua fortuna, in quella stessa occasione, Boemondo concord\u00f2 anche il matrimonio di Cecilia con suo nipote Tancredi, reggente del Principato d'Antiochia e principe di Galilea; Tancredi era considerato uno dei pi\u00f9 prodi cavalieri dell'epoca, egli aveva accompagnato ed assistito Goffredo di Buglione ben oltre la presa di Gerusalemme ed aveva conquistato la Galilea, come vassallo di Goffredo, ma non essendo in buoni rapporti con Baldovino I, fratello e successore di Goffredo, aveva rinunciato alla Galilea per raggiungere Antiochia, dove assicur\u00f2 la reggenza del principato, durante le assenze dello zio.\nSecondo Steven Runciman, Cecilia, verso la fine del 1106, part\u00ec per Antiochia via mare per raggiungere Tancredi che spos\u00f2 entro quell'anno.Dato che lo zio, Boemondo, non fece pi\u00f9 ritorno ad Antiochia, il marito di Cecilia, Tancredi, continu\u00f2 ad essere reggente fino alla morte di Boemondo (avvenuta nel 1111), quando rimase reggente del principato di Antiochia, per conto del figlio di Boemondo I, Boemondo II, ancora minorenne.\nMatrimonio con Ponzio e discendenza.\nSecondo Steven Runciman, Tancredi, prima di morire, nel 1112, lasci\u00f2 la reggenza del principato di Antiochia a Ruggero di Salerno, e per placare la rivalit\u00e0 tra i crociati Normanni di Antiochia e quelli provenzali di Tripoli, che si era accesa durante l'assedio di Antiochia, aveva fatto promettere al conte di Tripoli, Ponzio (ca. 1096 \u2020 1137) di sposare Cecilia offrendogli in dote le fortezze di Arcicanum e Rugia.Il matrimonio di Ponzio e Cecilia (come ci conferma Guglielmo di Tiro) fu celebrato a Tripoli nel 1112, viene confermato anche dal canonico e cronista, Alberto di Aquisgrana nell\"'Historia Hierosolymitan\u00e6 Expeditionis\".\nAltri avvenimenti.\nNel 1126, secondo il \"Dictionnaire Historique et G\u00e9n\u00e9alogique des Grandes Familles de Gr\u00e8ce, d'Albanie et de Constantinople\", divenne signora di Tarso e Mamistra, nel Regno armeno di Cilicia.\nNel 1133, suo marito, Ponzio fu assediato nel suo castello di Montferrand, a Baarin, sui monti Nosairi, da Zangi, atabeg di Mosul ed Aleppo; appresa questa notizia, Cecilia si rec\u00f2 immediatamente a Gerusalemme per chiedere aiuto al suo fratellastro materno, Folco d'Angi\u00f2, re di Gerusalemme, che intervenne e i musulmani tolsero l'assedio.\nSecondo Guglielmo di Tiro, Cecilia rimase vedova, nei primi mesi del 1137, quando Mahmud atabeg di Damasco invase la contea di Tripoli. Il conte Ponzio lo affront\u00f2 di fronte al Mons Peregrinus, dove fu sconfitto e messo in fuga con i suoi uomini; tradito, venne catturato e ucciso. Il figlio Raimondo, raccolti i superstiti, si ritir\u00f2 a Tripoli dove succedette al padre nel titolo di conte.La morte di Ponzio \u00e8 ricordata anche nel Tomus V dell\"'Historia Ecclesiastica, Libri tredicim\", di Orderico Vitale, combattendo contro gli abitanti del luogo (\"ethnicos\")\nDopo la morte del marito, ancora secondo Steven Runciman, Cecilia chiese Gibelletto a titolo di rendita vitalizia, invece ricevette Castel-Rouge e Arzghan.\nSecondo il \"Cartulaire de l'\u00e9glise de Saint-S\u00e9pulchre de Jerusalem\", Cecilia, assieme al figlio il conte Raimondo, fece una donazione alla chiesa del Santo Sepolcro per l'anima del marito defunto.\nCecilia mor\u00ec dopo il 1145, anno in cui si hanno ancora notizie.\nFigli.\nCecilia a Tancredi non diede alcun figlio, mentre a Ponzio ne diede tre:"}
{"id": "1794715", "revid": "599013", "url": "https://it.wikipedia.org/wiki?curid=1794715", "title": "Fernando Escart\u00edn", "text": "Carriera.\nScalatore, \u00e8 passato professionista nel 1990 nella squadra spagnola CLAS-Cajastur, nella quale ha militato per quattro stagioni, vincendo due corse minori in Spagna e giungendo nel 1993 terzo nella classifica generale del Giro di Svizzera e decimo in quella della Vuelta a Espa\u00f1a. Escartin \u00e8 quindi approdato nell'importante team Mapei, del quale ha vestito la maglia nelle stagioni 1994 e 1995, ottenendo quattro vittorie tra le quali la classifica finale della Vuelta Ciclista a Arag\u00f3n.\nSi \u00e8 quindi trasferito alla Kelme per la quale ha gareggiato per cinque anni, fino al 2000, realizzando le migliori prestazioni della carriera. Tredici le vittorie in queste stagioni, tra le quali la classifica finale della Vuelta Ciclista a Catalunya del 1997. Ben pi\u00f9 rilevanti furono per\u00f2 le ottime prestazioni sulle salite della Vuelta a Espa\u00f1a, nella quale si classific\u00f2 secondo nel 1997 e 1998, e soprattutto del Tour de France, corsa nella quale si classific\u00f2 per cinque volte nelle prime dieci posizioni della classifica generale. In particolare nell'edizione del 1999 ottenne il terzo gradino del podio dietro a Lance Armstrong ed Alex Z\u00fclle, riuscendo a vincere la quindicesima tappa sull'arrivo in salita di Piau-Engaly.\nChiuse quindi la carriera vestendo nelle stagioni 2001 e 2002 la maglia della squadra tedesca Team Coast, con la quale non ottenne vittorie ma si classific\u00f2 all'ottavo posto della classifica generale del Giro d'Italia 2002. Complessivamente ottenne 20 vittorie in carriera."}
{"id": "1794717", "revid": "36426", "url": "https://it.wikipedia.org/wiki?curid=1794717", "title": "Acquedotto Mediceo (Pitigliano)", "text": "L'acquedotto Mediceo \u00e8 una struttura di ingegneria idraulica concepita per il rifornimento idrico del borgo di Pitigliano.\nStoria.\nI lavori di costruzione dell'infrastruttura iniziarono a partire dal Cinquecento, su progetto di Antonio da Sangallo il Giovane. In quell'epoca gli Orsini decisero di migliorare il servizio di approvvigionamento idrico, sia alla loro residenza che all'intera citt\u00e0.\nLa realizzazione dell'opera fu notevolmente complicata dalle asperit\u00e0 del territorio che presentava una fortissima pendenza tra l'abitato di Pitigliano e la sottostante valle solcata da ben tre corsi d'acqua. I lavori si protrassero per lunghissimi anni, tanto che l'opera non era ancora conclusa all'inizio del Seicento, quando la localit\u00e0 pass\u00f2 dalla contea degli Orsini ai Medici, che la inglobarono nel territorio del Granducato di Toscana.\nProprio nel corso del Seicento, i Medici portarono avanti i lavori, riuscendo a completare l'opera che, ancora oggi, permette di coglierne l'imponenza e la maestosit\u00e0. L'acquedotto venne completato nel 1639.\nIn epoca settecentesca i Lorena effettuarono lavori di ristrutturazione che si conclusero con la realizzazione della successione delle piccole arcate.\nDescrizione.\nL'acquedotto si presenta come un'imponente opera che contraddistingue la parte sud-orientale del centro storico di Pitigliano. L'acqua raccolta dai vicini fiumi Lente, Meleta e Prochio veniva convogliata in direzione dell'abitato.\nLa parte visibile dell'acquedotto si presenta come una successione di arcate tonde, due delle quali pi\u00f9 ampie e separate da un elevatissimo pilastro che scende nella valle sottostante la parte sud-orientale del borgo, sopra il quale vi \u00e8 una piccola apertura a nicchia con arco tondo. Le tredici arcate successive si caratterizzano per ampiezza ed altezza notevolmente minori rispetto alle prime due. I relativi pilastri di appoggio si dipartono da una cortina muraria in tufo che, quasi certamente, era parte integrante della cinta muraria medievale; una cordonatura separa la base dei pilastri dalla sottostante cortina muraria.\nL'acquedotto, interamente rivestito in tufo, si integra pienamente sia con il contesto geologico della zona che con le altre architetture di epoca precedente."}
{"id": "1794718", "revid": "1149807", "url": "https://it.wikipedia.org/wiki?curid=1794718", "title": "Vita da paparazzo", "text": "Vita da paparazzo \u00e8 una miniserie TV diretta da Pier Francesco Pingitore e andata in onda il 26 e 27 maggio 2008 rispettivamente su Canale 5 e Rete 4.\nLa miniserie parla di due fotografi, Tom (Lorenzo Crespi) e Gino (Pino Insegno) che ripercorrono la dolce vita fino a oggi.\nIn una scena della serie viene ricostruito il celebre strip-tease del 1958 di A\u00efch\u00e9 Nana, che denunci\u00f2 Pingitore per diffamazione; il regista \u00e8 stato assolto a dicembre 2013.\nDati d'ascolto.\nLa prima puntata della serie era stata annunciata dai giornali per domenica 25 maggio 2008 ma venne spostata al giorno dopo da Canale 5. I dati d'auditel della serie furono molto deludenti (appena 3.339.000 spettatori con uno share del 13,93%) e cos\u00ec la seconda puntata and\u00f2 in onda su Rete 4 registrando appena 2.019.000 spettatori (8,03% di share)."}
{"id": "1794719", "revid": "287204", "url": "https://it.wikipedia.org/wiki?curid=1794719", "title": "Fernando Escartin", "text": ""}
{"id": "1794721", "revid": "124659684", "url": "https://it.wikipedia.org/wiki?curid=1794721", "title": "One More Chance (Michael Jackson)", "text": "One More Chance \u00e8 una canzone scritta da R. Kelly e interpretata da Michael Jackson e inclusa come unico inedito nella raccolta di numero uno di Michael Jackson, \"Number Ones\" ed estratta come unico singolo dall'album nel 2003.\nIl videoclip.\nProduzione.\nLa produzione del videoclip, diretto da Nicholas Brandt, inizi\u00f2 il 17 novembre 2003 a Las Vegas, al CMX Productions studio, quando, dopo solo un giorno di riprese, su Jackson piovvero delle nuove accuse con un mandato d'arresto costringendo l'artista ad interrompere le riprese. Il video pertanto rimase incompiuto con solo le riprese in campo lungo e in semisoggettiva completate e nessun primo piano su Jackson. Il video rimase inedito per sette anni. Per accompagnare quindi il singolo, venne inizialmente realizzato un montaggio di vecchi video e performance dell'artista.\nPubblicazione.\nSolo dopo la morte di Michael Jackson, avvenuta il 25 giugno 2009, si decise infine di editare il video utilizzando le riprese disponibili, per essere realizzato come inedito per la raccolta di video in DVD \"Michael Jackson's Vision\" pubblicata nel 2010.\nVenne pubblicato in anteprima nel sito ufficiale del cantante il 19 novembre 2010.\nL'anteprima televisiva italiana del video inedito venne concessa al canale pubblico Rai 2 per la trasmissione Emozioni, in uno speciale dedicato a Michael Jackson.\nAmbientazione e significato.\nIl video \u00e8 ambientato a Las Vegas in un club della citt\u00e0, nel quale vediamo Jackson che canta e balla, quasi sempre di spalle, esibendosi di fronte al pubblico dal lato dei tavolini e delle sedie mentre il pubblico, inconsuetamente, si trova invece sul palcoscenico. Dopo aver cantato, Michael Jackson se ne va ringraziando tutti commuovendosi e lasciando il locale dando le spalle al palcoscenico. \nSecondo coloro che hanno lavorato al video, l'intento di Jackson era simbolico: dare le spalle al palco simboleggiava la sua intenzione di lasciare il mondo della musica e di intraprendere un nuovo percorso di carriera nel cinema, credeva si sarebbe trattato del video finale per la Sony Music e che si sarebbe districato dal contratto. In sostanza, stava voltando le spalle sulla vecchia carriera, abbandonandola, pronto a seguire il sogno di dedicarsi al cinema, che era stato strappato da lui gi\u00e0 dieci anni prima, ai tempi delle prime accuse del 1993."}
{"id": "1794722", "revid": "119991", "url": "https://it.wikipedia.org/wiki?curid=1794722", "title": "Acquedotto di Pitigliano", "text": ""}
{"id": "1794725", "revid": "88740", "url": "https://it.wikipedia.org/wiki?curid=1794725", "title": "One More Chance", "text": ""}
{"id": "1794747", "revid": "124359191", "url": "https://it.wikipedia.org/wiki?curid=1794747", "title": "Opus Nocturne", "text": "Opus Nocturne \u00e8 il terzo album in studio del gruppo musicale svedese Marduk, pubblicato il 4 dicembre 1994 dalla Osmose Productions.\n\u00c8 il disco che li ha consacrati all'attenzione della scena black metal; molti fan della band lo considerano l'apice della loro carriera artistica. Il disco \u00e8 stato poi ristampato nel 2006 dalla Blooddawn Productions. La nuova versione ha l'audio rimasterizzato, una nuova copertina e conta l'aggiunta di nuove tracce bonus. \u00c8 stato inserito in 7\u00aa posizione nella lista \"Migliori album Black Metal secondo Decibel.\"\nTracce.\n\"*\" bonus tracks della versione Blooddawn Productions"}
{"id": "1794755", "revid": "438678", "url": "https://it.wikipedia.org/wiki?curid=1794755", "title": "Le olimpiadi dei mariti", "text": "Le olimpiadi dei mariti \u00e8 un film italiano del 1960 diretta da Giorgio Bianchi con Raimondo Vianello e Ugo Tognazzi, dove i Giochi Olimpici di Roma sono soltanto una vaga cornice, per una commedia sul tema dell'avventura extraconiugale.\nTrama.\nEstate 1960. Una coppia di mariti scapestrati, con le consorti lontane per le vacanze, adocchia due turiste straniere, in visita a Roma per l'appuntamento olimpionico del 1960. Il ritorno anticipato delle mogli manda in malora i loro piani.\nLa critica.\nPietro Bianchi, su \"Il Giorno\" del 18 novembre 1960, lo descrisse come: \u00abun filmetto che si regge in piedi in virt\u00f9 delle risorse comiche della coppia televisiva Tognazzi e Vianello, a volte ricalcando \"Chi era quella signora?\" - a volte trovando gags originali il film va in porto allegramente\u00bb."}
{"id": "1794756", "revid": "838137", "url": "https://it.wikipedia.org/wiki?curid=1794756", "title": "Pietro Parente (cardinale)", "text": "Biografia.\nComp\u00ec gli studi al seminario arcivescovile di Benevento dal 1906 al 1909, quindi al seminario Pio di Roma e al Pontificio Ateneo Sant'Apollinare, dove consegu\u00ec il dottorato in filosofia. Consegu\u00ec poi il dottorato in teologia alla Pontificia Universit\u00e0 Lateranense e studi\u00f2 anche all'Universit\u00e0 di Napoli.\nFu ordinato presbitero il 18 marzo 1916 a Roma per l'Arcidiocesi di Benevento ed ebbe immediatamente l'incarico di rettore del seminario arcivescovile di Benevento, che mantenne fino al 1926, quando si trasfer\u00ec nuovamente a Roma in veste di docente della Pontificia Universit\u00e0 Lateranense. Dal 1934 al 1938 fu rettore della Pontificia Universit\u00e0 Urbaniana. Nel 1938 torn\u00f2 a Napoli, dove fond\u00f2 la facolt\u00e0 di teologia e diritto canonico, ma gi\u00e0 nel 1940 fu di ritorno a Roma, ancora come docente della Pontificia Universit\u00e0 Lateranense.\nNel 1942 commenta per l'Osservatore Romano la messa all'Indice dei libri proibiti dell'opuscolo di D. Chenu sulla scuola di Saulchoir, indicando che si tratta di una pericolosa \u00abnuova teologia\u00bb (nouvelle th\u00e9ologie).\nIl 15 settembre 1955 fu nominato arcivescovo di Perugia; ricevette la consacrazione episcopale il 23 ottobre dello stesso anno dal cardinale Federico Tedeschini vescovo di Frascati, co-consacranti gli arcivescovi Luigi Traglia e Pietro Sigismondi.\nIl 23 ottobre 1959 divenne arcivescovo titolare di Tolemaide di Tebaide, con l'incarico di assessore della Congregazione per la Dottrina della Fede.\nPrese parte al Concilio Vaticano II, aderendo inizialmente alle posizioni dell'ala conservatrice del Coetus Internationalis Patrum, ma nel settembre del 1964 nel corso del dibattito sulla collegialit\u00e0 nella Chiesa prese posizione a favore dello schema preparatorio, lodando l'opera \"Lo sviluppo della dottrina nei poteri nella Chiesa universale\" del teologo Giuseppe Alberigo, che era schierato con l'ala pi\u00f9 progressista. Questa posizione dest\u00f2 profonda impressione, perch\u00e9 monsignor Parente era un consultore della Congregazione per la Dottrina della Fede, collocata su posizioni conservatrici.\nFu segretario della Congregazione per la Dottrina della Fede dal 7 dicembre 1965 al 1967.\nPapa Paolo VI lo elev\u00f2 al rango di cardinale nel concistoro del 26 giugno 1967 e il 29 giugno dello stesso anno ricevette il titolo di San Lorenzo in Lucina.\nMor\u00ec il 29 dicembre 1986 all'et\u00e0 di 95 anni e fu sepolto al santuario della Vergine della Rocca di Casalnuovo Monterotaro.\nPensiero.\nConsiderato il massimo esponente della Scuola Romana di teologia del XX secolo, a tale linea di pensiero diede una diffusione mondiale grazie ai manuali della \"Collectio theologica romana\". In particolare, utilizz\u00f2 la metodologia della scuola e la lezione del neotomismo al campo della riflessione teologica moderna, mettendo pi\u00f9 volte in dubbio il pensiero post-conciliare, di cui mise in evidenza la fragilit\u00e0. Seguace delle dottrine di San Tommaso d'Aquino, intese per\u00f2 la dottrina del \"Doctor Communis\" \"\"non come un dogma intangibile, ma come una laboriosa conquista che lascia aperta agli sviluppi, anzi invita noi a percorrerla seguendo il suo metodo\".\nSi dedic\u00f2 soprattutto a studi cristologici ed ecclesiologici e le sue opere principali rimangono \"Teologia di Cristo\" e \"L'Io di Cristo\". In queste ed altre opere teorizza in Cristo una coscienza umana come propriet\u00e0 della sua natura umana, che ha come oggetto proprio l'umanit\u00e0 nel suo essere e nel suo operare, ma che manca della sua personalit\u00e0 naturale e non ha autonomia psicologica n\u00e9 ontologica, sussistendo e personificandosi nel Verbo, che, di conseguenza, entra nella sfera dell'umanit\u00e0 \"prestando il suo essere e muovendo all'azione\". Quindi, \"in Cristo si ha un solo Io, quello del Verbo, il quale determina le azioni umane di Ges\u00f9\".\nIn ecclesiologia fu uno dei principali assertori della collegialit\u00e0 dei vescovi, portando le sue tesi al Concilio Vaticano II, dove fu tra quei padri conciliari e teologi che si distinsero perch\u00e9 declinarono la dottrina della collegialit\u00e0 intrecciandola sempre con la dottrina del Corpo mistico come concetto chiave per definire la natura della Chiesa (dottrina del Corpo Mistico di cui il Parente fu uno dei primi elaboratori).\nAncora in cristologia ribad\u00ec la centralit\u00e0 del dogma calcedonese ed afferm\u00f2 come punto focale di esso l'intima ragione dell'unione ipostatica approfondita alla luce delle definizioni della Chiesa e dei principi della metafisica. Per Parente, infatti, \"Unione ipostatica \u00e8 l'espressione tecnica del mistero di Cristo in quanto esige una dualit\u00e0 di nature convergenti in una sola Persona (ipostasi) che \u00e8 quella eterna del Verbo\".\nPer tali motivi ritenne inadeguato il concetto psicologico di persona per spiegare l'intima ragione dell'unione ipostatica, poich\u00e9 esso riduce la persona a mera autocoscienza. Pi\u00f9 appropriato per Parente \u00e8 il concetto ontologico di persona, proprio degli scolastici, secondo i quali la persona \"\u00e8 un complesso di elementi (natura specifica, princ\u00ecpi individuali radicati nella materia, atto esistenziale e qualit\u00e0 accidentali), tra cui domina uno che \u00e8 decisivo per la costituzione della persona e che va sotto il nome di sussistenza\"\".\nGenealogia episcopale.\nLa genealogia episcopale \u00e8:"}
{"id": "1794771", "revid": "599013", "url": "https://it.wikipedia.org/wiki?curid=1794771", "title": "Pietro Parente (calciatore)", "text": "Carriera.\nClub.\nGioca nel ruolo di centrocampista offensivo o di seconda punta, e agli esordi \u00e8 stato schierato anche come terzino. Ha giocato in Serie A con il Bari, dove ha esordito il 6 aprile 1991 in Inter-Bari 5-1, la Reggiana e l'Ancona, con cui ha probabilmente vissuto la migliore stagione della carriera, nella stagione di Serie B 2000-2001, corredata da 15 reti. Dimostr\u00f2 di essere un giocatore dotato di notevole talento ma che, probabilmente, per limiti caratteriali, non riusc\u00ec ad esplodere in modo definitivo. Infatti, nella stagione seguente, sempre nell'Ancona, ha avuto un rendimento alterno, dovuto principalmente ad un difficile rapporto con il suo allenatore, Luciano Spalletti. L'allenatore toscano, in un'intervista rilasciata alla Gazzetta dello Sport, ha ammesso di aver trovato delle similitudini tra l'esperienza vissuta con Pietro Parente e quella sperimentata successivamente con Marek Jankulovski, e Francesco Totti.\nHa vestito anche le maglie di Taranto, Como, Torino, Genoa, Venezia, , Cosenza e Pro Vasto.\nA gennaio 2009 si \u00e8 accordato con il Manduria, societ\u00e0 tarantina che milita nel campionato di Promozione pugliese. Il 29 dicembre 2009 ha sottoscritto un accordo con il Pisticci, squadra che milita nel girone H del campionato di serie D arrivando a disputare i play-out contro il Bitonto. Nel settembre 2010 raggiunge l'accordo con un'altra societ\u00e0 tarantina, il Maruggio, militante nel campionato di Eccellenza pugliese. Il 1\u00ba marzo 2011, si accorda con la Rubierese, squadra dilettantistica emiliana che milita nel campionato di Eccellenza. Il 20 gennaio, a causa di diverbi con la dirigenza, si svincola dalla societ\u00e0 emiliana.\nNazionale.\nDopo aver disputato una partita con l'Under 18 (Grecia-Italia 1-0) quando era nel Settore Giovanile del Bari, nel luglio 1991 ha disputato 2 partite nella XI edizione dei Giochi del Mediterraneo svoltasi ad Atene in Grecia, e nel settembre dello stesso anno ha disputato l'unica partita nell'Under-21 giocata in Svezia (2-2 il risultato finale)."}
{"id": "1794774", "revid": "110157", "url": "https://it.wikipedia.org/wiki?curid=1794774", "title": "Chiesa di Nostra Signora delle Grazie", "text": "La chiesa di Nostra Signora delle Grazie \u00e8 un luogo di culto cattolico situato nella frazione di Megli, in salita Santa Spina, nel comune di Recco nella citt\u00e0 metropolitana di Genova. La chiesa \u00e8 sede della parrocchia omonima del vicariato di Recco-Uscio-Camogli dell'arcidiocesi di Genova.\nStoria.\nSecondo la tradizione popolare fu il capitano di galee Fabiano Ageno, di ritorno dalle Crociate in Terrasanta, a volere sulla collina di Megli un luogo di culto. L'edificio prese corpo nel corso del 1216, con l'intitolazione a Nostra Signora delle Grazie. Lo stesso capitano don\u00f2 all'erigenda chiesa una tavola lignea della \"Madonna delle Grazie col Bambino\", d'origine bizantina, sottratta in Oriente e ancora oggi esposta al culto religioso.\nUna delle prime citazioni scritte della chiesa (\"S. Maria del Muegio\") e del suo pastore (\"presbiter Johannes\") \u00e8 risalente ad un \"Syndacatus\" datato al 1311.\nL'opera fu nel corso dei secoli ampliata sensibilmente: nel 1582 esisteva solamente la navata centrale; nel 1615 con la donazione della famiglia Capurro fu costruito il presbiterio, mentre la costruzione della navata sinistra \u00e8 il frutto dell'intervento effettuato nella prima met\u00e0 del XVIII secolo. Furono i rettori Michele Antona (1825) e Giacomo Maria Garibaldi i promotori del nuovo ampliamento verso la parte destra (navata), della realizzazione del pavimento e del piazzale antistante. La finale decorazione in stile barocco avvenne verso la fine dell'Ottocento.\nConsacrata probabilmente nel 1520, la chiesa fu eretta al titolo di prevostura l'11 maggio del 1891 da monsignor Salvatore Magnasco arcivescovo di Genova.\nDescrizione.\nLa struttura della chiesa si presenta a tre navate, divise da due pilastri per parte e sette altari ai lati. L'altare maggiore \u00e8 opera marmorea del 1755 (come riporta la scritta nel marmo), sotto la cura pastorale del rettore Olivari, che di fatto ne sostitu\u00ec uno ligneo. L'altare della Madonna delle Grazie, nella parte sinistra, conserva l'omonima immagine della Vergine, donata dal capitano Ageno nel 1216, che fu incoronata con corona d'oro, donata dalle donne della comunit\u00e0 di Megli, tramite l'apposito decreto del Capitolo Vaticano datato al 16 febbraio 1902 ed attuato l'8 giugno dello stesso anno.\nUn altro altare del 1860 \u00e8 dedicato alla Santa Spina dove, secondo la tradizione popolare, qui sarebbe conservata un frammento di una spina della corona di Ges\u00f9. La reliquia \u00e8 collocata in un reliquario consto da un piedistallo d'argento che sorregge un cilindrico cristallo sormontato da una crocetta; un angioletto in argento, dentro al cristallo, tiene in una mano sollevata la reliquia della santa spina. Tale prezioso reperto religioso, sempre secondo alcuni scritti storici della famiglia Ageno, fu portata a Recco via nave da un loro avo - l'ammiraglio Giulio Ageno - di ritorno nel 1309 dalla Terrasanta al comando di 26 galee. La chiesa conserva la teca in avorio lavorato (di fattura orientale e datata tra il XIII e il XIV secolo) utilizzata per il trasporto della reliquia. Quest'ultima \u00e8 citata per la prima volta in un documento dei beni della parrocchia di Nostra Signora delle Grazie in Megli redatto dall'arcivescovo di Genova monsignor Alessandro Centurione a seguito di una sua personale visita pastorale il 30 ottobre 1598. La spina - nelle forme sottili e avente una dimensione di 45 mm - presenta una macchia scura che si protrae per circa 10-11 mm e una scanalatura come da taglio. Alcune fonti locali asseriscono, infatti, che tale esportazione di un segmento della reliquia della santa spina venne effettuato durante la visita pastorale del vescovo genovese Luigi Lambruschini il 1\u00ba settembre 1824 per la donazione ad altra chiesa. Durante il Gioved\u00ec santo del 25 marzo 1921, secondo alcuni testimoni, tra questi il locale prevosto Marco Bacigalupo, avvenne un episodio giudicato prodigioso: la punta della spina prese un colore rosso fiammante, quasi come sangue vivo. La reliquia fu venerata due volte da monsignor Giacomo della Chiesa, il futuro papa Benedetto XV.\nLa chiesa conserva inoltre le reliquie di san Pantaleone e di san Urbano martire e, in diverse teche nella navata sinistra, numerosi ex voto."}
{"id": "1794776", "revid": "1401415", "url": "https://it.wikipedia.org/wiki?curid=1794776", "title": "Nomadelfia", "text": "Nomadelfia \u00e8 una frazione del comune di Grosseto e una comunit\u00e0 di cattolici praticanti, che cercano di vivere adottando uno stile di vita ispirato a quanto riportato negli Atti degli Apostoli, e per certi versi simile all'esperienza dei kibbutz o dei falansteri. Secondo il diritto canonico della Chiesa cattolica, \u00e8 una parrocchia formata da famiglie e laici non sposati, fondata da don Zeno Saltini, mentre per la Repubblica Italiana \u00e8 una associazione privata di cittadini. Oggi la comunit\u00e0 sorge all'interno del comune di Grosseto.\n\"Nomadelfi\" non sono tutti i membri della comunit\u00e0 ma solo coloro che, compiuti i 21 anni, decidono liberamente di aderire al modello di vita, definito \"proposta\", che punta a un ritorno alla \"Chiesa delle origini\". A Nomadelfia non si utilizza denaro e i nomadelfi che ottengono guadagni fuori dalla comunit\u00e0 li versano a questa che provvede poi a dare a ognuno i beni di cui necessita. Il disabile o l'anziano non vengono assistiti solo dalla famiglia, ma dalla comunit\u00e0 stessa. L'educazione obbligatoria ai bambini e ai ragazzi viene data da membri della comunit\u00e0 durante l'anno, mentre gli esami di stato sono sostenuti da questi come \"privatisti\".\nStoria.\nI primi nuclei.\nNomadelfia nasce negli anni trenta per volont\u00e0 di don Zeno Saltini, figlio di agricoltori benestanti di Carpi che vive l'infanzia e la giovinezza tra fermenti cattolici e socialisti, in cui convivono realt\u00e0 e utopia.\nOrdinato sacerdote nel 1931, raccoglie i primi bambini senza famiglia o comunque abbandonati a San Giacomo Roncole (frazione del comune di Mirandola, in provincia di Modena), parrocchia formata per il 50 per cento da braccianti che hanno un lavoro solo otto mesi l'anno: nel 1941 fu fondata l\"'Opera Piccoli Apostoli\" della Parrocchia dei SS. Filippo e Giacomo apostoli in San Giacomo Roncole, che ebbe come prima sede un immobile antistante alla chiesa denominato \"Il casinone\". La sua prima finalit\u00e0 fu quella di dare una famiglia a bambini orfani o bisognosi, da qui si svilupp\u00f2 ben presto una comunit\u00e0 che impront\u00f2 la propria vita agli ideali evangelici di fratellanza. Nel corso del secondo conflitto mondiale continu\u00f2 a svolgere la sua attivit\u00e0 di accoglienza e si distinse per l'aiuto a perseguitati politici ed ebrei.\nSoltanto molto lentamente gli adulti si interessano al suo problema: a questo punto nascono le \"famiglie\"; adulti, sposati e non sposati fungono da genitori non soltanto dei propri ma anche dei figli altrui, dei figli di nessuno. Nascono in questo modo le cosiddette \"mamme di vocazione\", donne che rinunciano al matrimonio per vivere la maternit\u00e0 in totale castit\u00e0: madri in famiglie che hanno cos\u00ec numerosi figli, di tutte le et\u00e0.\nNel 1947 don Zeno occupa con loro l'ex campo di concentramento di Fossoli, frazione di Carpi, per costruire la loro nuova citt\u00e0. Dove prima c'erano reticolati, sorge una nuova realt\u00e0. Lo scopo principale \u00e8 dare una accoglienza ai tanti orfani di guerra, con un tipo di assistenza molto diverso dai tradizionali orfanotrofi, perch\u00e9 basato sull'apporto delle \"mamme di vocazione\", con un nuovo concetto di famiglia.\nLa prima stesura della Costituzione e la Prima Fondazione.\nLa comunit\u00e0 il 14 febbraio 1948 approva il testo di una \"Costituzione\" e l'Opera Piccoli Apostoli prende appunto in quella occasione il nome di \"Nomadelfia\". Il villaggio raccoglie migliaia di ragazzi, viene benedetto da Papa Pio XII, e il cardinale di Milano Ildefonso Schuster, con una cerimonia in duomo, affida a don Zeno quaranta bambini. Nomadelfia \u00e8 all'apice della notoriet\u00e0.\nNel 1950 don Zeno propone il lancio di un movimento politico Movimento della Fraternit\u00e0 Umana, propugnatore di forme di democrazia diretta. Questo fatto suscita immediatamente una forte ostilit\u00e0 non solo presso gli organi di governo, ma anche di numerose autorit\u00e0 ecclesiastiche.\nLa comunit\u00e0 raggiunge il numero di 1500 persone, dei quali 800 \"figli accolti\" e 150 \"ospiti\" (senza casa e senza lavoro). Ne fanno parte, in questo periodo, anche Danilo Dolci e Giovanni Vannucci.\nIl ministro dell\u2019interno Mario Scelba sollecita a Nomadelfia una relazione economica-amministrativa. Da questo punto di vista, infatti, la comunit\u00e0 viaggia in acque poco tranquille anche se afferma di avere un patrimonio immobiliare di 613 milioni a fronte di passivit\u00e0 per 370 milioni. Don Zeno chiede sovvenzioni, lanciando una campagna per raccogliere addirittura un miliardo. Tra i suoi sostenitori \u00e8 la contessa Giovanna Albertoni Pirelli, che gli dona un'enorme estensione di terreno presso Grosseto.\nPensando di evitare interventi sia dello Stato sia della Chiesa, Nomadelfia si trasforma: i suoi membri rinunciano al nome di \"piccoli apostoli\", dichiarano di non considerarsi comunit\u00e0 a carattere religioso e si costituiscono in libera associazione civile.\nSi diffondono malignit\u00e0 sulla moralit\u00e0 delle \"famiglie\" di Nomadelfia, il che suscita la diffidente reazione di molti cattolici; le accuse successive spaziano dall'apologia del comunismo, allora reato presso i regimi autoritari di destra e oggi reato in alcune nazioni dell'ex blocco sovietico, all'eresia. Don Zeno \u00e8 stato soprannominato il \"prete rosso\"; ha gridato sulle piazze che i \"ricchi devono dare ai poveri e che se i ricchi non danno, i poveri devono prendere\"; in pi\u00f9, don Zeno non smette di parlare n\u00e9 di scrivere, aggravando la sua posizione con le sue affermazioni e le sue tesi sulla famiglia. Nel 1943, Zeno accentua la sua condanna di leggi razziali e fascismo, scrivendo \"\u00c8 caduto un regime che ha rovinato l'Italia e incretinito la giovent\u00f9... Guai a coloro che credono che essere cristiani significhi essere conigli\". Arrestato con l'accusa d'incitamento alla ribellione viene minacciato di fucilazione, ma \u00e8 liberato poco dopo per timore di tumulti popolari. Il ministro democristiano Scelba esercit\u00f2 il pugno di ferro nei confronti di don Zeno, protagonista d'iniziative a favore di orfani e diseredati, ma le cui idee progressiste avrebbero potuto essere confuse con l'applicazione degl'ideali comunisti marxisti: tale opposizione a don Zeno e Nomadelfia venne pesantemente criticata da molti cattolici. Maurizio Ferrari, il primo militante delle Brigate Rosse arrestato in Italia, era un figlio adottivo cresciuto in Nomadelfia con la madre di vocazione Maria Teresa e fu sempre difeso da don Zeno, che per\u00f2 nelle sue polemiche mai si rifer\u00ec al comunismo marxista n\u00e9 tantomeno al capitalismo.\nIl 5 febbraio 1952 don Zeno riceve dal Sant'Uffizio una \"Intimatio\" con la quale gli si ordina di ritirarsi da Nomadelfia e di mettersi a disposizione della sua diocesi o di altra che egli preferisca.\nIl decreto che decapita Nomadelfia \u00e8 firmato dal cardinale Giuseppe Pizzardo, ma pi\u00f9 di un motivo lascia ritenere che l'allontanamento drastico del fondatore e leader di Nomadelfia sia dovuto a ragioni politiche, vista l'aperta ostilit\u00e0 dei partiti di centro e di destra, in particolare della Democrazia Cristiana. Don Zeno obbedisce, sebbene a malincuore.\nNel giugno del 1952 la comunit\u00e0 viene sciolta con la forza su ordine del Ministro Mario Scelba, i beni vengono ceduti alla commissione prefettizia di liquidazione coatta, le famiglie vengono allontanate, pochi rimangono, la maggior parte dei bimbi viene trasferita in vari orfanotrofi.\nNel novembre del 1952 don Zeno \u00e8 processato per una denuncia dei creditori, ma viene assolto.\nSi chiude in questo modo l'esperienza di Fossoli.\nLa rinascita vicino a Grosseto.\nPer aiutare i propri figli dispersi don Zeno chiede quindi a Pio XII di essere dimesso dallo stato clericale. Il papa nel 1953 glielo concede, dicendogli che una volta sistemato il problema avrebbe potuto richiedere il ritorno al sacerdozio.\nL'esperienza di Nomadelfia riparte quindi nel comune di Grosseto tra le frazioni di Roselle e Batignano, dove dopo dieci anni di durissimo lavoro i Nomadelfi trasformano una zona arida e pietrosa in una piccola tendopoli. Tende che in seguito saranno sostituite da prefabbricati.\nNel 1962 papa Giovanni XXIII istituisce la nuova parrocchia di Nomadelfia, nominandone parroco don Zeno.\nNel 1965 nascono le serate di Nomadelfia, spettacoli itineranti gratuiti in Italia e all'estero per far conoscere la realt\u00e0 di questo paese. Tra i primi vescovi a richiedere una serata, segno di una rinnovata attenzione della gerarchia ecclesiastica all'esperienza di Nomadelfia, vi fu il vescovo di Sansepolcro, Abele Conigli. Nel 1980 lo spettacolo viene proposto a papa Giovanni Paolo II a Castel Gandolfo. Don Zeno morir\u00e0 l'anno successivo. Il 21 maggio 1989 \u00e8 il papa stesso a visitare la comunit\u00e0 in occasione di un viaggio pastorale a Grosseto.\nLa comunit\u00e0 di Nomadelfia \u00e8 stata ricevuta da papa Francesco il 17 dicembre 2016, giorno del suo compleanno. Il 10 maggio 2018 la comunit\u00e0 riceve a propria volta il pontefice.\nL'esperienza attuale.\nNomadelfia (neologismo modellato dai due termini greci \"nomos\" e \"adelphia\", e significa \"dove la fraternit\u00e0 \u00e8 legge\") si definisce come \"una proposta\", un modello di vita alternativo rispetto a quello proposto abitualmente dalle societ\u00e0 occidentali.\nI suoi componenti, tutti cattolici praticanti (ad oggi circa 350), adottano uno stile di vita ispirato a quanto riportato negli Atti degli Apostoli, e per certi versi simile all'esperienza dei kibbutz o dei falansteri.\nPer lo Stato Italiano la comunit\u00e0 \u00e8 un'associazione, mentre dal punto di vista del diritto canonico \u00e8 una parrocchia comunitaria: al contrario di quanto accade per gli ordini religiosi, quindi, chi lo desidera pu\u00f2 lasciare la comunit\u00e0 in ogni momento senza formalit\u00e0 particolari.\nIl fondatore, don Zeno Saltini, definiva Nomadelfia come una \"nuova civilt\u00e0\", la civilt\u00e0 dei \"liberi figli di Dio, che sarebbero poi i santi\".\nIl principio ontologico su cui si fonda questa fraternit\u00e0 \u00e8 che tutti gli esseri umani sono figli di Dio e dunque fratelli e sorelle tra loro: Nomadelfia, nelle sue intenzioni, esiste per dare all'umanit\u00e0 un segno concreto e praticabile che vivere insieme in pace come fratelli e sorelle \u00e8 possibile.\nNel 2008 la RAI ha dedicato una fiction alla figura di Don Zeno Saltini e all'esperienza di Nomadelfia, intitolata: \"Don Zeno - L'uomo di Nomadelfia\", mettendola in onda, in due puntate, il 27 e 28 maggio.\nTra coloro che, accolti a Nomadelfia, hanno deciso, raggiunta l'et\u00e0 del consenso, di uscirne, spiccano il brigatista rosso Paolo Maurizio Ferrari e Beppe Lopetrone, fotografo di moda internazionale. Lopetrone tuttavia torn\u00f2 a Nomadelfia negli ultimi mesi della sua vita, e lasci\u00f2 parte dei propri beni alla comunit\u00e0. Beppe Lopetrone realizz\u00f2 con i Nomadelfi un libro fotografico intitolato \"Don Zeno 100 ANNI\"."}
{"id": "1794778", "revid": "1305772", "url": "https://it.wikipedia.org/wiki?curid=1794778", "title": "Famiglia di lanciatori Angara", "text": "Il razzo Angara \u00e8 un vettore di lancio in via di sviluppo, progettato per posizionare in orbita dei carichi utili pesanti. \u00c8 attualmente in via di sviluppo al Centro Statale per Produzione e Ricerca Spaziale Khrunichev (GKNPZ Khrounitchev) a Mosca. Il razzo sar\u00e0 lanciato principalmente dal Cosmodromo di Pleseck, in modo da ridurre la dipendenza della Russia dall'uso del Cosmodromo di Bajkonur, ora di propriet\u00e0 della indipendente Repubblica del Kazakistan, da dove attualmente sono lanciati tutti i razzi russi della corrente generazione. Ad ogni modo, il pesante Angara A5 sar\u00e0 lanciato sia da Pleseck che da Baikonur. L'Angara inoltre porr\u00e0 fine alla necessit\u00e0 di comprare dei razzi Zenit dall'Ucraina.\nIl razzo Angara fornir\u00e0 una capacit\u00e0 di sollevamento simile a quella del Proton, il lanciatore pesante dell'Unione Sovietica e ora della Russia. I razzi sono progettati per essere modulari, simili allo EELV statunitense, e la famiglia avr\u00e0 una gamma di configurazioni capace di trasportare dai 2\u00a0000 ai in orbita terrestre bassa (LEO). A seconda della configurazione, il primo stadio pu\u00f2 essere composto da 1, 3 o 5 \"Universal Rocket Modules\" (URM). Ogni modulo user\u00e0 ossigeno liquido (LOX) e cherosene (nella sua variante RP-1) al posto del combustibile ipergolico: in questo modo si elimina la necessit\u00e0 per la Russia di decontaminare i siti dove il razzo va eventualmente a precipitare e allo stesso tempo permette l'uso di tecnologie odierne che sono state usate su tutti i lanciatori sovietici e russi dagli anni cinquanta. Angara, come l'odierno Sojuz, pu\u00f2 essere dotato di uno stadio superiore LOX/RP-1, oppure, similmente all'Atlas V degli Stati Uniti, di uno stadio superiore criogenico alimentato a LOX ed idrogeno liquido (LH2), simile allo stadio superiore Centaur.\nNelle ultime notizie, la Khrunichev ha dichiarato che il centro avrebbe potuto sviluppare, se necessario, un nuovo razzo Angara potenziato, in grado di posizionare in orbita carichi utili fra le 45 e le 175 tonnellate.\nIl primo lancio di un Angara (versione 1.2PP) \u00e8 avvenuto nel 2014 dal Cosmodromo di Pleseck.\nIl 23 dicembre 2014 \u00e8 stato portato a termine con successo anche il lancio della versione pesante, Angara 5.\nSpecifiche del razzo Angara.\nLanciatori Confrontabili:\nStoria dello sviluppo.\nIl 26 agosto del 1995, il governo della Russia adott\u00f2 una risoluzione per lo sviluppo del lanciatore Angara.\nIl 12 dicembre 2007, la Krunichev ha annunciato che alla NPO Energomash, gli ingegneri avevano testato con successo le parti idrauliche e gli attuatori direzionali per il primo stadio in condizioni di \"quasi-volo\".\nIn cooperazione con il Salyut Design Bureau, la Khrunichev ha progettato il razzo impulsore riusabile Baikal, da utilizzare come primo stadio della famiglia Angara.\nIl 14 aprile 2008, l'agenzia giornalistica Rian ha riportato che secondo il direttore del Khrunichev State Research and Production Center, i test di volo per il veicolo lanciatore russo di nuova generazione inizieranno nel 2010.\nVladimir Nesterov ha dichiarato in un'intervista con il quotidiano \"Rossiiskaya gazeta\" che: \"I test di volo inizieranno nel 2010. All'inizio del 2011, lanceremo la versione leggera dell'Angara, mentre la classe pesante Angara-5 sar\u00e0 lanciata alla fine dello stesso anno\". Inoltre ha aggiunto che l'Angara non sar\u00e0 usato solo per scopi militari, ma anche per scopi civili, specificamente per posizionare in orbita satelliti parte del Programma Spaziale Federale e per progetti spaziali internazionali.\nIl lanciatore sud-coreano NARO-1 utilizza una versione modificata dell'URM1.\nIl primo lancio di Angara \u00e8 avvenuto con successo il 9 luglio 2014 da Pleseck, con una versione speciale denominata Angara 1.2PP, composto da 1 modulo URM1 e 1 URM2 (normalmente previsto come secondo stadio di Angara A5), in modo da collaudare entrambi gli elementi, pi\u00f9 un simulatore di payload. \u00c8 stata usata una traiettoria suborbitale.\nVersioni.\nAngara 1.1.\nInizialmente era prevista questa versione ancora pi\u00f9 piccola con un Briz-KM per secondo stadio, per una capacit\u00e0 di 2\u00a0t, ma \u00e8 stato cancellato perch\u00e9 ritenuto della stessa classe del Soyuz-2-1v.\nAngara 1.2.\nL'Angara 1.2 \u00e8 la versione minore, con il primo stadio URM-1 e un secondo stadio pi\u00f9 leggero, e ha una capacit\u00e0 3,8\u00a0t a 200\u00a0km di altezza.\nL'Angara 1.2pp \u00e8 una versione modificata dell'1.2, con lo stadio URM-2 per testare pi\u00f9 componenti della categoria. \u00c8 stato lanciato nel 2014 e pp (\"pervyy polyot\") sta per \"primo volo\".\nAngara A3.\nL'Angara A3 \u00e8 costituito al primo stadio da un URM-1 centrale affiancato da altri due laterali, al secondo stadio dall'URM-2 e ha una capacit\u00e0 di 14,6\u00a0t a 200\u00a0km e in orbita GTO 2,4\u00a0t con il terzo stadio Briz-M o 3,6\u00a0t col KVTK. Questa versione potrebbe servire come sostituta dello Zenit.\nAngara A5.\nLa seconda versione ufficiale \u00e8 il lanciatore pesante Angara 5, composto da un primo stadio URM-1, affiancato da altri 4 che fungono da razzi ausiliari, il secondo stadio URM-2 e per terzo stadio il Briz-M o il KVTK. Dopo il decollo i razzi laterali spingono per 214\u00a0s, mentre l'URM-1 centrale da una spinta ridotta al 30% per risparmiare combustibile. La capacit\u00e0 di carico \u00e8 di 24.500\u00a0kg a 200\u00a0km e 5,4\u00a0t in orbita GTO tramite il Briz-M o 7,5\u00a0t tramite il KVTK.\nAngara A5P.\nQuesta versione dell'Angara A5 ha lo scopo di trasportare un veicolo spaziale e prevede la sostituzione del secondo stadio col veicolo stesso.\nAngara A5V.\n\u00c8 stata proposta una versione migliorata dell'A5, con la spinta dell'URM-1 incrementata del 10% e lo stadio URM-2 modificato nell'URM-2V a idrogeno e ossigeno liquidi.\nAngara A7.\n\u00c8 stata proposta anche questa versione per arrivare ad una capacit\u00e0 di carico di 35\u00a0t ad un'altezza di 200\u00a0km o 12,5\u00a0t in orbita GTO, ma \u00e8 stata rifiutata perch\u00e9 richiederebbe 6 razzi URM-1 e lo stadio KVTK-A7 entrambi modificati, oltre a delle apposite piattaforme di lancio."}
{"id": "1794785", "revid": "78273", "url": "https://it.wikipedia.org/wiki?curid=1794785", "title": "Salone di le Bourget", "text": ""}
{"id": "1794786", "revid": "287204", "url": "https://it.wikipedia.org/wiki?curid=1794786", "title": "Ivan Hurtado", "text": ""}
{"id": "1794787", "revid": "179980", "url": "https://it.wikipedia.org/wiki?curid=1794787", "title": "Ulises De La Cruz", "text": ""}
{"id": "1794789", "revid": "86599", "url": "https://it.wikipedia.org/wiki?curid=1794789", "title": "C/1863 Y1 Respighi", "text": "La cometa C/1863 Y1 (Respighi) \u00e8 una cometa non periodica scoperta il 28 dicembre 1863 a Bologna dall'astronomo italiano Lorenzo Respighi."}
{"id": "1794790", "revid": "1305772", "url": "https://it.wikipedia.org/wiki?curid=1794790", "title": "Breakout (Miley Cyrus)", "text": "Breakout \u00e8 il secondo album in studio della cantante statunitense Miley Cyrus, pubblicato negli Stati Uniti il 22 luglio 2008 e disponibile su iTunes Store dal 21 luglio.\nPer la prima volta, la Cyrus non inserisce alcuna canzone di Hannah Montana. In Italia il cd \u00e8 distribuito a partire dal 12 settembre 2008. La canzone \"Breakout\" \u00e8 stata cantata da Miley Cyrus in occasione del concerto di chiusura dei Disney Channel Games 2008. Come il predecessore \"\", l'album ha raggiunto il primo posto di vendite negli Stati Uniti con 371.000 copie nella prima settimana. \"Breakout\" \u00e8 l'album con la migliore settimana di vendita per una donna nel 2008 negli USA dopo \"Circus\" di Britney Spears e \"E=MC\u00b2\" di Mariah Carey. Dopo qualche mese \"Breakout\" \u00e8 stato pubblicato anche in Europa dove ha ottenuto un buon successo. Il primo singolo estratto dall'album \u00e8 stato \"7 Things\", seguito da \"Fly on the Wall\".\nDescrizione.\n\"Breakout\", la title track, era una canzone inizialmente destinata a Katy Perry, ma la cantante, reduce dal successo di \"I Kissed a Girl\", ha deciso di cederla a Miley. Comunque Katy esegue i cori in questo brano come in \"The Driveaway\". \"7 Things\" \u00e8 il primo singolo dall'album ed \u00e8 dedicato a tutte le ragazze che hanno avuto dei problemi con il loro fidanzato. Ha raggiunto la posizione numero 9 della Billboard Hot 100. Il singolo \u00e8 dedicato proprio all'ex ragazzo della Cyrus Nick Jonas. \"Fly on the Wall\" \u00e8 il secondo singolo estratto dall'album \"Breakout\". \"Girls Just Wanna Have Fun\" \u00e8 la cover del celebre brano di Cindy Lauper. \"Goodbye\" racconta di una storia finita male. La Cyrus ha iniziato questa canzone quando stava ancora con il cantante Nick Jonas per poi finirla quando si sono lasciati.\nPromozione.\n\"7 Things\" \u00e8 il primo singolo dell'album. La canzone \u00e8 stata cantata per la prima volta a Radio Disney il 12 maggio durante l\"Elvis Duran and the Morning Zoo radio show\" ed \u00e8 stata dedicata alle ragazze che hanno avuto dei problemi con i loro fidanzati. Il resto dell'album \u00e8 stato cantato in \"live\" alla cerimonia finale dei Disney Channel Games 2008, dove Miley era ospite. Il singolo ha raggiunto la posizione numero 9 della Billboard Hot 100 e la top ten in molti altri paesi diventando cos\u00ec il singolo di pi\u00f9 successo per Miley. \"Fly On The Wall\" \u00e8 il secondo singolo dell'album. La canzone \u00e8 stata cantata il 10 aprile 2009 agli Mtv Music Awards ed \u00e8 dedicata a tutti quelli che non vogliono essere seguiti perch\u00e9 hanno vergogna.\nSuccesso commerciale.\nNegli Stati Uniti \"Breakout\" ha debuttato alla prima posizione, con copie vendute nella prima settimana, diventando il terzo album della cantante a raggiungere la prima posizione nella Billboard Hot 200 (compresi i precedenti lavori pubblicati con il nome di \"Hannah Montana\"). L'album ha avuto successo anche in Canada, dove ha debuttato alla prima posizione, mantenendola per due settimane consecutive.\nL'album ha debuttato alla seconda posizione della classifica australiana, per poi raggiungere la settimana seguente la prima posizione. In Nuova Zelanda l'album ha debuttato alla quarta posizione, per poi raggiungere la seconda posizione.\n\"Breakout\" ha avuto successo anche in Europa: nel Regno Unito l'album ha debuttato alla decima posizione, diventando la prima top 10 della cantante.. L'album ha raggiunto inoltre la sesta posizione in Italia, la settima in Spagna e la top 20 in Austria, Germania e Norvegia. "}
{"id": "1794792", "revid": "115533", "url": "https://it.wikipedia.org/wiki?curid=1794792", "title": "Salone internazionale dell'aeronautica e dello spazio di Parigi-le Bourget", "text": ""}
{"id": "1794794", "revid": "125707238", "url": "https://it.wikipedia.org/wiki?curid=1794794", "title": "Norma e Felice", "text": "Norma e Felice \u00e8 una sitcom italiana prodotta dalla RTI e andata in onda su Canale 5 a partire dal 15 ottobre 1995. Ne fu realizzata una sola stagione, composta da venti episodi, in quanto durante le riprese e la lavorazione della sitcom iniziarono a farsi sempre pi\u00f9 preoccupanti le condizioni di salute di Gino Bramieri, che gi\u00e0 soffriva da qualche anno di un tumore al pancreas, costringendo di l\u00ec a poco ad interromperne la realizzazione; Bramieri infatti mor\u00ec nel mese di giugno del '96.\nLa serie \u00e8 lo spin-off di \"Nonno Felice\". Si \u00e8 trattato dell'ultimo lavoro televisivo dell'attore comico Gino Bramieri.\nLa sitcom ha vinto un Telegatto nel 1996 nella categoria \"Miglior telefilm italiano\", premiazione quest'ultima che avvenne in circostanze del tutto eccezionali, poich\u00e8 Bramieri, logorato dalla malattia, per poter ritirare di persona il premio ottenne un permesso speciale dall'ospedale nel quale si trovava in cura.\nTrama.\nNonno Felice ha deciso di andare a vivere da solo per non gravare sui familiari, ma loro decidono comunque di affidargli una governante, Norma (Franca Valeri), che si prenda cura di lui. Dati i forti caratteri dei due, la convivenza forzata creer\u00e0 inizialmente non pochi problemi ad entrambi...\nProgrammazione.\nLa sit-com andava in onda su Canale 5 la domenica alle ore 18:15 nella pausa della trasmissione \"Buona Domenica\", alternandosi con \"Casa Vianello\". In seguito, \u00e8 stata riproposta sempre su Canale 5, ma anche su Rete 4, Happy Channel e Mediaset Extra.\nStudi di registrazione.\nLa serie veniva girata negli Studi Asa Polaris di Cinisello Balsamo."}
{"id": "1794795", "revid": "183976", "url": "https://it.wikipedia.org/wiki?curid=1794795", "title": "Campo Hobbit", "text": ""}
{"id": "1794797", "revid": "115533", "url": "https://it.wikipedia.org/wiki?curid=1794797", "title": "Farnborough International Air Show", "text": ""}
{"id": "1794798", "revid": "115533", "url": "https://it.wikipedia.org/wiki?curid=1794798", "title": "Farnborough Air Show", "text": ""}
{"id": "1794800", "revid": "115533", "url": "https://it.wikipedia.org/wiki?curid=1794800", "title": "Salone aeronautico di Farnborough", "text": ""}
{"id": "1794816", "revid": "256896", "url": "https://it.wikipedia.org/wiki?curid=1794816", "title": "Ospedale Galliera", "text": ""}
{"id": "1794818", "revid": "701660", "url": "https://it.wikipedia.org/wiki?curid=1794818", "title": "Salone aeronautico di Dubai", "text": "Il Salone aeronautico di Dubai (in inglese \"Dubai Airshow\") \u00e8 una manifestazione aeronautica che si tiene con cadenza biennale in Dubai negli Emirati Arabi Uniti. Nata nel 1989, \u00e8 organizzata dalla \"Fairs &amp; Exhibitions Ltd\" in cooperazione con il governo del Dubai, il dipartimento dell'aviazione civile e l'Aeroporto Internazionale di Dubai in collaborazione con l'Aeronautica militare degli Emirati Arabi Uniti.\nIl \"Dubai Airshow\" \u00e8 in crescita come dimostrano le cifre: 200 espositori e 25 aerei in mostra nel 1989 per passare a 550 espositori e 85 aerei nel 2003. Alla manifestazione del 2005 hanno partecipato oltre 30 000 visitatori provenienti da oltre 100 paesi. \nIl Dubai Airshow del 2005 tenutosi dal (20 al 24 novembre), \u00e8 stato caratterizzato oltre che dalle rinnovate e ampliate strutture, dalla presentazione dei nuovi Airbus A380 di Emirates."}
{"id": "1794819", "revid": "36426", "url": "https://it.wikipedia.org/wiki?curid=1794819", "title": "Mura di Pitigliano", "text": "Le mura di Pitigliano costituiscono il sistema difensivo dell'omonimo borgo.\nMura etrusche.\nUna prima cinta muraria venne eretta dagli Etruschi quasi certamente nel corso del VII secolo a.C.\nLe mura etrusche furono realizzate a difesa del punto pi\u00f9 debole dell'insediamento abitativo, corrispondente alla parte nord-occidentale dell'attuale centro storico. In questa zona, infatti, lo sperone di tufo su cui sorge Pitigliano presenta pendenze minori rispetto agli altri punti, rendendo di fatto pi\u00f9 probabile un assedio nemico in assenza di adeguate strutture di difesa. Inoltre, proprio in corrispondenza di questa cerchia, giungeva il sistema viario dell'epoca che univa l'insediamento etrusco di Pitigliano alla vicina Sovana, corrispondente alle Vie Cave, che potevano costituire un ulteriore eventuale fattore di rischio per potenziali assedi nemici.\nLe mura etrusche sono attualmente visibili nella parte nord-occidentale del centro storico, in prossimit\u00e0 della Porta di Sovana, da cui originano le Vie Cave. Esse si presentano in blocchi di tufo, al di sotto dei quali si aprono numerose grotte, prevalentemente adibite a cantine; non lontano vi \u00e8 anche la grotta dell'Oratorio Rupestre. Di fatto, la struttura di epoca etrusca \u00e8 rinvenibile presso il basamento delle cortine murarie, essendo esse state rialzate durante le epoche successive.\nMura aldobrandesche.\nIn epoca medievale, gli Aldobrandeschi controllarono per un certo periodo Pitigliano, facendolo rientrare dal 1274 nella Contea di Sovana. Durante il dominio aldobrandesco fu realizzata la rocca, che costituiva di fatto le vestigia del futuro complesso della fortezza Orsini con il relativo palazzo padronale.\nGli Aldobrandeschi ampliarono notevolmente la preesistente cinta muraria di origini etrusche, andando di fatto a delimitare l'intero centro storico. Il tratto delle mura etrusche fu rialzato, in modo da avere un pi\u00f9 efficace sistema difensivo; proprio in quel tratto fu realizzata la porta di Sovana per permettere l'accesso al borgo a coloro che provenivano dalla capitale della contea aldobrandesca.\nMura ursinee.\nI territori della Contea di Sovana furono molto presto ereditati dagli Orsini che decisero lo spostamento della capitale dello stato da Sovana a Pitigliano. Tra il Trecento e gli inizi del Seicento gli Orsini ristrutturarono le preesistenti cortine murarie che costituivano il sistema difensivo di Pitigliano.\nLe principali opere realizzate furono la trasformazione della preesistente rocca aldobrandesca nell'attuale complesso fortificato della fortezza Orsini, all'interno della quale fu costruita. la residenza di famiglia.\nSul lato sud-orientale dell'abitato, gli Orsini realizzarono ulteriori strutture fortificate, per proteggere ulteriormente il centro da eventuali attacchi nemici. Nel periodo rinascimentale fu completato il bastione della Fortezza, con la porta di accesso che conduceva, sia verso l'abitato che verso il complesso padronale.\nInoltre, in epoca cinquecentesca, Antonio da Sangallo il Giovane progett\u00f2 vari bastioni difensivi, sporgenti ai limiti della rupe di tufo, sulla quale trovano appoggio: mentre in passato erano adibiti a postazioni di avvistamento e di difesa, attualmente si presentano come scenografiche terrazze panoramiche che si aprono di tanto in tanto lungo il perimetro del borgo. Sempre all'architetto fiorentino \u00e8 da attribuirsi la porta della Cittadella che immette da sud-est all'interno del centro storico di Pitigliano.\nDescrizione.\nLe mura di Pitigliano si sono conservate solo in alcuni punti attorno al centro storico, essendo state parzialmente inglobate nelle mura perimetrali esterne di alcuni edifici o abbattute nei punti in cui lo sperone di tufo offriva un sistema difensivo naturale di eguale efficacia.\nLa parte nord-occidentale presenta ancora oggi le tracce delle mura etrusche e la porta di Sovana realizzata dagli Aldobrandeschi in epoca medievale e successivamente ristrutturata.\nLa parte meridionale presenta un tratto di cortina muraria, quasi certamente tardomedievale, su cui poggiano i pilastri dell'imponente acquedotto Mediceo.\nL'estremit\u00e0 sud-orientale presenta i segni dei lavori di riqualificazione effettuati dagli Orsini, con il possente bastione della Fortezza e le altre strutture fortificate che racchiudono il centro storico delimitando il complesso di palazzo Orsini: in quest'area l'accesso al borgo \u00e8 possibile attraversando la cinquecentesca porta della Cittadella.\nLe cortine murarie e le architetture che le caratterizzano si presentano rivestite in tufo; le varie terrazze panoramiche che si affacciano come balconi sporgenti dalla rupe sono state ricavate dai bastioni difensivi aggiunti in epoca cinquecentesca."}
{"id": "1794821", "revid": "729019", "url": "https://it.wikipedia.org/wiki?curid=1794821", "title": "Carmine Castellano", "text": "Dopo aver esercitato per 20 anni la libera professione di avvocato, conobbe il \"patron\" storico del Giro d'Italia, Vincenzo Torriani, nel 1974. La collaborazione dal 1975 al 1977 si limit\u00f2 alla sola logistica per le tappe del Sud Italia, tuttavia Castellano si trasfer\u00ec in seguito a Milano, dando un grande contributo all'organizzazione della corsa rosa dal 1982 al 1988.\nIn seguito alle condizioni di salute di Torriani, che pur rimase in carica fino al 1992, Castellano si occup\u00f2 in prima persona di tutta l'organizzazione dei Giri a partire dal 1989, assumendo la carica di direttore unico nel 1993 e mantenendola fino all'edizione del 2005, anche se la direzione della Societ\u00e0 Organizzatrice era passata ad Angelo Zomegnan nel settembre del 2004.\nA Castellano si devono l'introduzione di salite come il Passo del Mortirolo e l'inserimento, dopo molti anni, di una strada sterrata nel percorso del Giro d'Italia 2005 (il Colle delle Finestre).\nQualche anno dopo, invitato a l'Eroica, cicloturistica d'epoca su strade bianche che si svolge a Gaiole in Chianti in provincia di Siena, dichiar\u00f2 di aver preso spunto da questo evento e dal successo mediatico che riscuoteva per l'inserimento del Colle delle Finestre.\nDa gennaio del 2013 \u00e8 nominato Presidente Onorario del Comitato Regionale Campano della F.C.I."}
{"id": "1794822", "revid": "15756", "url": "https://it.wikipedia.org/wiki?curid=1794822", "title": "San Francisco de Dos R\u00edos", "text": "San Francisco de Dos R\u00edos \u00e8 un distretto della Costa Rica facente parte del Cantone di San Jos\u00e9, nella provincia omonima. \nIl distretto fa parte dell'area urbana della capitale San Jos\u00e9 e si tratta di una zona residenziale particolarmente avanzata, che ospita una nutrita comunit\u00e0 straniera, composta da colombiani, cinesi e statunitensi, concentrati nel quartiere \"El Bosque\". L'economia di questo centro gravita sulle attivit\u00e0 commerciali, disposte per lo pi\u00f9 lungo la \"Calle de San Francisco\" e lungo la \"Radial\", strada che mette in collegamento Zapote e il Cantone di Desamparados. I servizi consistono principalmente in bar, pizzerie e ristoranti; il loro giro d'affari si svolge per la gran parte nelle ore notturne, creando un'atmosfera vivace. La citt\u00e0 \u00e8 abbellita dal grande \"Parco Okayama\", ispirato all'omonima citt\u00e0 giapponese, con cui San Francisco ha stretto una relazione di gemellaggio.\nGeografia fisica.\nSan Francisco sorge a sud-est della capitale costaricana, e confina con i cantoni di Desamparados e Curridabat. \u00c8 a sua volta suddiviso in diciannove rioni (\"barrios\"):"}
{"id": "1794828", "revid": "1745361", "url": "https://it.wikipedia.org/wiki?curid=1794828", "title": "Agesia", "text": "Agesia, o Egesia di Siracusa, era amico e collaboratore del tiranno Ierone, protettore di Pindaro. Come viene narrato nell'Olimpica VI vinse con il carro da mule nel 468 a.C.\nPindaro narra le origini mitologiche della famiglia degli Iamidi a cui Agesia apparteneva; una fanciulla, di nome Evadne cerca di nascondere il frutto del suo amore con il dio Apollo, esponendo il bambino, Iamo, in un bosco, dove viene protetto dagli dei e nutrito dagli animali feroci. Iamo viene infine ritrovato e da lui deriver\u00e0 questa gloriosa famiglia."}
{"id": "1794837", "revid": "116358604", "url": "https://it.wikipedia.org/wiki?curid=1794837", "title": "Dialetto vercellese", "text": "Il dialetto vercellese (\"varsl\u00e8is\") \u00e8 una variante locale della lingua piemontese. Per ragioni geografiche ha avuto contatti con il lombardo occidentale. Ha sempre costituito una transizione tra piemontese e lombardo, ma fin da quando la Signoria di Vercelli \u00e8 stata donata al Ducato di Savoia l'influenza piemontese ha prevalso su quella lombarda, ed in particolar modo la classe alta vercellese si era fatta portatrice di tratti occidentali provenienti dalla capitale, creando una variazione diastratica tra il parlare della classe alta e quello della classe bassa. Non tutte le torinesizzazioni sono state recepite e il dialetto vercellese \u00e8 ancora a tutti gli effetti piemontese \"orientale\". Gli studi sui Sermoni Subalpini affermano che questo importante documento in volgare medievale fosse stato redatto proprio a Vercelli, e questo dimostra che il vercellese, al netto delle influenze lombarde, appartenesse ai dialetti gallo-italici pi\u00f9 occidentali fin dalle origini, o quanto meno non fosse affatto un dialetto di ceppo milanese. Il dialetto della vicina Novara sebbene dovesse essere originariamente affine al vercellese, \u00e8 rimasto per molto pi\u00f9 tempo in orbita milanese e porta tuttora palesi tratti lombardi. Il dialetto vercellese \u00e8 in tutto simile al biellese, con la sola differenza che a Biella c'\u00e8 transizione tra forme di pianura, pi\u00f9 moderne e identiche al vercellese, e forme prealpine, pi\u00f9 arcaiche e simili al valsesiano.\nUso.\nIl vercellese ha risentito, a partire dagli anni '60, di un notevole calo di utilizzo nell'ambito familiare. La preponderanza culturale dell'italiano, che si \u00e8 diffuso molto velocemente grazie alla scuola ma anche ai nuovi mezzi di comunicazione come la televisione, ha fatto s\u00ec che parlare \"in dialetto\" fosse avvertito come diseducativo nei confronti dei minori. Ne \u00e8 seguito che i genitori parlavano in dialetto tra loro, ma in italiano coi figli, per paura di influenzare negativamente il loro studio scolastico della lingua italiana. Il vercellese rischia cos\u00ec, come la lingua piemontese stessa, di essere vittima di un cambio linguistico dei suoi parlanti. Il rapporto IRES Piemonte del 2005, curato da Enrico Allasino, non riscontra inversioni di tendenza nel declino del piemontese, che resta appannaggio degli anziani e non rinnova la sua immagine di lingua legata al passato.\nBrano in dialetto vercellese.\n\u00dcn \u00f2m a l' ava d\u00f3i fi\u00f5i;&lt;br&gt;\nE 'l p\u00fc gi\u00f3vo d' l\u00f3r l'\u00e0 dit al pari: \u201cO pari, d\u00e0mi al fat m\u00e8, ch'a m' p\u00f6l toch\u00e8mi;\u201d e 'l pari l'\u00e0 fat la divisi\u00f3n.&lt;br&gt;\nE pochi d\u00ec dop 'l fi\u00f5l p\u00eccio cit l'\u00e0 rabaj\u00e0 s\u00fc t\u00fctt, e s' n'\u00e8 and\u00e0sne lont\u00e0n, e 'n p\u00f2c temp s'\u00e8 b\u00fctasi 'n malora per f\u00e8 'd riboti.&lt;br&gt;\nE d\u00f2p consum\u00e0 tut, j'\u00e8 vn\u00f9ji ent col pais 'na gran famin-a, e l\u00f9 l'\u00e8 comens\u00e0 a trov\u00e8ssi en bs\u00f2gn.&lt;br&gt;\nE l'\u00e8 and\u00e0 con un \u00ebd coi paisan, ch'a 'l l'ha mand\u00e0lo ant i s\u00f2 camp a largh\u00e8 i p\u00f2rch.&lt;br&gt;\nE l\u00f9 al desiderava d'emp\u00ecssi con le sc\u00f2rse che mangiavo i crin; ma a-j era nen un ch'a-j na d\u00e9issa.&lt;br&gt;\nMa pensand ai fat s\u00f2 a l'ha dit: \"Quanta gent pag\u00e0 da m\u00e8 pari i han d\u00ebl pan a r\u00f2ta \u00ebd c\u00f2l, e mi belech\u00ec i crepo \u00ebd fam!&lt;br&gt;\nI m'ausr\u00f2 e i andar\u00f2 da m\u00e8 pari e i-j dir\u00f2: \"O pari, mi i h\u00f2 fat mal avanti a Dio e dnans a voi\";&lt;br&gt;\n\"E i merit p\u00f9 nen d'essi ciam\u00e0 v\u00f2ss fieul; f\u00e8mi v\u00f2ss servitor\"\"&lt;br&gt;\nDonch \u00ebl fieul s'\u00e8 aus\u00e0ssi, e l'\u00e8 vni da s\u00f2 pari. E 'ntant ch'a l'era anc\u00f2 lontan, s\u00f2 pari a 'l l'ha sciaralu, e j'ha f\u00e0ji pen-a. A l'\u00e8 cor\u00ec, a l'\u00e8 camp\u00e0ssi al c\u00f2l e l'\u00e8 bas\u00e0lo.&lt;br&gt;\nE 'l fieul j'h\u00e8 d\u00ecji: \"O pap\u00e0, mi i h\u00f2 fat mal e contra n\u00f2ss Signor e 'n f\u00e0cia \u00ebd voi; e i merit p\u00f9 nen d'essi ciam\u00e0 v\u00f2ss fieul\"&lt;br&gt;\nMa \u00ebl pari l'\u00e8 dit ai s\u00f2 servitor: \"Port\u00e8 subit \u00ebl vest\u00ec p\u00f9 b\u00e8l, e but\u00e8lo an neuv da cap a p\u00e8, con l'an\u00e8l con d\u00eb scarpe neuvi;&lt;br&gt;\nAnland mass\u00e8 'l p\u00f9 b\u00e8l vit\u00e8l, ch'a peusso mang\u00e8lo e st\u00e8ssni alegar;&lt;br&gt;\nP\u00ebrch\u00e8 'sto fieul a l'era m\u00f2rt e ad\u00e8ss l'\u00e8 viv; a l'era pard\u00ec e a l'\u00e8 tro\u00e0ssi\". E i 's son but\u00e0ssi tuti a f\u00e8 gran festa.&lt;br&gt;\nAnland \u00ebl prim mat a l'era an campagna e, vn\u00e8nd a c\u00e0, essend gi\u00e0 visin, \u00ebl sent la m\u00f9sica e 'l bal.&lt;br&gt;\nE ancant\u00e0 \u00ebl ciama a un domestich lo ch'a-j era \u00ebd neuv.&lt;br&gt;\nE l\u00fc a j'ha d\u00ecji: \"\u00cbl s\u00f2 frad\u00e8l a l'\u00e8 vn\u00ec a c\u00e0 e s\u00f2 pari a l'ha fat mass\u00e8 'l p\u00f9 b\u00e8l vit\u00e8l, p\u00ebrch\u00e8 ch'a l'\u00e8 riv\u00e0 a c\u00e0 ard\u00ec\"&lt;br&gt;\n'Sta cosa l'ha f\u00e0je vn\u00ec \u00ebl fot, e l'era l\u00ec p\u00ebr and\u00e8ssni. Ma s\u00f2 pari vn\u00e8nd \u00ebd f\u00f2ra a l'ha preg\u00e0lo d'\u00ebvn\u00ec drent.&lt;br&gt;\nMa l\u00fc l'\u00e8 dit al pari: \"Mi come mi, d\u00f2p tanti ani ch'i t'ubidiss, i h\u00f2 mai av\u00ec un crav\u00f2t par st\u00e8 alegar con i amis&lt;br&gt;\nMa ad\u00e8ss che 's' mat, ch'a l'\u00e8 sgar\u00e0 tut \u00ebl fat s\u00f2 con dle p\u00f2rche, l'\u00e8 vn\u00ec, voi f\u00e8i mass\u00e8 'l p\u00f9 b\u00e8l vit\u00e8l\".&lt;br&gt;\nE l\u00fc l'\u00e8 dit: \"Car \u00ebl m\u00e8 mat, ti t'\u00e8 sempar con mi, e tut lo ch'a l'\u00e8 m\u00e8 a l'\u00e8 t\u00f2;&lt;br&gt;\nAd\u00e8ss peui a 's dov\u00ecva f\u00e8 festa e st\u00e8 alegar, p\u00ebrch\u00e8 'sto t\u00f2 frad\u00e8l a l'era m\u00f2rt e ad\u00e8ss l'\u00e8 viv; a l'era perd\u00ec e l'\u00e8 trov\u00e0ssi.\"&lt;br&gt;\nBernardino Biondelli, saggio sui dialetti Gallo-Italici, pag. 527"}
{"id": "1794843", "revid": "709565", "url": "https://it.wikipedia.org/wiki?curid=1794843", "title": "Sphyraena chrysotaenia", "text": "Sphyraena chrysotaenia \u00e8 un pesce di mare appartenente alla famiglia Sphyraenidae.\n\u00c8 volgarmente conosciuto come barracuda dalle strisce gialle, barracuda orientale o barracuda ottuso ed \u00e8 la specie meno diffusa del genere \"Sphyraena\" nel mar Mediterraneo.\nDistribuzione e habitat.\nL'areale principale di questa specie \u00e8 negli oceani Indiano e Pacifico fino alle Filippine, oltre che nel mar Rosso, da cui \u00e8 penetrato nel mar Mediterraneo attraverso il canale di Suez (migrazione lessepsiana). Attualmente si trova lungo le coste orientali del Mediterraneo di Libano, Israele ed Egitto ma pare che stia estendendo il suo areale anche a Malta ed alle coste di Montenegro, Croazia meridionale ed Albania.\n\u00c8 un pesce strettamente costiero.\nDescrizione.\nRispetto ai barracuda mediterranei pi\u00f9 comuni \"Sphyraena sphyraena\" e \"Sphyraena viridensis\" \u00e8 pi\u00f9 piccolo e tozzo, con pinne pettorali che raggiungono la prima pinna dorsale e pinne ventrali posizionate sotto le pettorali. Le squame, la testa e gli occhi sono pi\u00f9 grandi rispetto ai congeneri atlanto mediterranei.\nIl colore \u00e8 argenteo, con una linea (talvolta poco vistosa) gialla o bruna tra il muso e la pinna caudale, che ha colore giallo. Il dorso pu\u00f2 presentare riflessi dorati.\nNon supera i 30\u00a0cm di lunghezza.\nBiologia.\nPoco nota, \u00e8 una specie gregaria.\nSpecie affini.\nLa specie Sphyraena obtusata (barracuda codagialla), anch'esso dubbiosamente segnalato per il Mediterraneo, \u00e8 molto simile, al punto di non essere distinguibile e non \u00e8 ben certo se queste due specie siano realmente distinte."}
{"id": "1794844", "revid": "122551969", "url": "https://it.wikipedia.org/wiki?curid=1794844", "title": "Asiento", "text": "Il termine asiento in origine indicava qualsiasi accordo stipulato tra il sovrano spagnolo ed un privato cittadino.\nIn seguito (tra la fine del sec. XVI e il XVIII) divenne sinonimo di contratto per l'importazione di schiavi neri nelle colonie spagnole in condizioni di monopolio (\"asiento de negros\").\nFu concesso dapprima a privati, poi a compagnie di navigazione o a stati stranieri, per periodi di diversa durata, finch\u00e9 la tratta degli schiavi non venne liberalizzata (decreti del Re di Spagna, 1789 e 1791)."}
{"id": "1794845", "revid": "1566286", "url": "https://it.wikipedia.org/wiki?curid=1794845", "title": "Bulle Ogier", "text": "Biografia.\nBulle Ogier fece il suo debutto cinematografico nel 1966 nel un cortometraggio \"Voil\u00e0 l'ordre\" di Jacques Baratier, che la vedeva accanto a Boris Vian, al cantante Antoine e a Emmanuelle Riva. Ha lavorato con registi della scena francese, . Ha girato film con Jacques Rivette, Manoel de Oliveira, Alain Tanner, Claude Lelouch, Ra\u00fal Ruiz, Luis Bu\u00f1uel, Philippe Garrel, Marguerite Duras, Rainer Werner Fassbinder. Nel 2006 ha interpretato \"Belle toujours\" di Manoel de Oliveira, presentato alla Mostra di Venezia, dove si ritrovano i personaggi di \"Bella di giorno\" 38 anni dopo. Bulle Ogier ricopre il ruolo di S\u00e9verine che, all'epoca, fu interpretata da Catherine Deneuve.\nVita privata.\n\u00c8 moglie del regista Barbet Schroeder, che l'ha diretta in \"La Vall\u00e9e\" (1972) e \"Ma\u00eetresse\" (1975). Col musicista Gilles Nicolas aveva avuto in precedenza una figlia, Pascale Ogier, anche lei attrice, con all'attivo vari film tra cui\" Le notti della luna piena\" (\"Les Nuits de la pleine lune\") di \u00c9ric Rohmer, scomparsa a soli 25 anni per un attacco cardiaco, nel 1984."}
{"id": "1794847", "revid": "599013", "url": "https://it.wikipedia.org/wiki?curid=1794847", "title": "Raimondas Rum\u0161as", "text": "Professionista dal 1996 al 2004, vinse una edizione del Giro di Lombardia.\nCarriera.\nPassato professionista nel 1996 a 24 anni, dimostr\u00f2 le doti di scalatore vincendo il Giro di Lombardia nel 2000, battendo allo sprint Francesco Casagrande, e la Vuelta al Pa\u00eds Vasco nel 2001, gara che vinse anche grazie all'affermazione nella cronometro finale. Il suo miglior risultato fu il terzo posto al Tour de France 2002, concluso a 8'17\" da Lance Armstrong e a solo un minuto dal secondo classificato, lo spagnolo Joseba Beloki, quando fu competitivo in tutte le tappe decisive.\nHa ottenuto risultati di rilievo anche negli altri Grandi Giri disputati, avendo chiuso al quinto posto la Vuelta a Espa\u00f1a 2000 e al sesto posto il Giro d'Italia 2003 (risultato successivamente revocato). Proprio dopo il giro 2003 venne sospeso per doping (EPO) e squalificato per un anno; successivamente prese parte ad alte gare professionistiche ma senza riuscire pi\u00f9 tornare ai livelli precedenti alla squalifica.\nLasciata l'attivit\u00e0 agonistica nel 2005, ha iniziato quella amatoriale, trovando spazio nell'ambiente delle granfondo italiane. Nel giugno 2005 viene arrestato a Lunata per importazione di medicinali proibiti a seguito di un mandato internazionale della procura di Bonneville. Il 2 maggio 2017 muore, colpito da malore, il figlio Linas, ciclista dilettante accasato presso il team toscano \"Altopack-Eppela\"."}
{"id": "1794848", "revid": "281901", "url": "https://it.wikipedia.org/wiki?curid=1794848", "title": "Sphyraena flavicauda", "text": "Sphyraena flavicauda, conosciuto comunemente come barracuda dalla coda gialla \u00e8 un pesce appartenente alla famiglia Sphyraenidae.\nDistribuzione e habitat.\nQuesta specie \u00e8 diffusa dal Mar Rosso all'Indo-Pacifico (fino al Giappone e alla Grande Barriera Corallina. Abita acque poco profonde (da 2 a 25 metri di profondit\u00e0 solamente), come baie e lagune di atolli, \u00e8 strettamente legato alle barriere coralline. La sua diffusione tuttavia non \u00e8 attendibilissima, in quanto \u00e8 facilmente confondibile con l'affine \"Sphyraena obtusata\".\nIn seguito a migrazione lessepsiana ha colonizzato la parte orientale del mar Mediterraneo: segnalato per la prima volta in Israele nel 1992, si \u00e8 successivamente espanso alla Turchia, all'isola di Rodi e alla Libia.\nDescrizione.\nIl corpo \u00e8 tipico dei barracuda: allungato, siluriforme, perfettamente idrodinamico, con testa affusolata, occhi molto grandi e mascelle potenti, provviste di denti affilati. Presenta due pinne dorsali, la prima, retta da forti spine, \u00e8 opposta alle pinne ventrali mentre la seconda \u00e8 simmetrica e opposta alla pinna anale. La pinna caudale \u00e8 a delta, bilobata.\nLa livrea \u00e8 semplice: un fondo grigio argenteo con riflessi metallici \u00e8 striato da due sottili linee brune orizzontali, mentre il dorso e la parte centrale della coda sono gialle. Le altre pinne sono biancastre o trasparenti. \nRaggiunge una lunghezza massima di 60 cm.\nEtologia.\nTende a riunirsi fin da giovane in banchi numerosi.\nAlimentazione.\nHa dieta carnivora: si nutre prevalentemente di pesci e di crostacei.\nPesca.\n\u00c8 pescato per le sue carni e venduto commercialmente."}
{"id": "1794849", "revid": "92723", "url": "https://it.wikipedia.org/wiki?curid=1794849", "title": "Obwalden", "text": ""}
{"id": "1794878", "revid": "235879", "url": "https://it.wikipedia.org/wiki?curid=1794878", "title": "Maria Brignole Sale De Ferrari", "text": "Discendente del casato dei Brignole Sale, essendo nata il 5 aprile 1811 a Palazzo Rosso (Genova) da Antonio Brignole Sale, ultimo marchese di Groppoli, ed Artemisia Negrone, si deve a lei la nascita dei primi musei genovesi, Palazzo Rosso e Palazzo Bianco e la fondazione dell'ospedale genovese che porta il suo titolo, l'Ospedale Galliera - in origine dedicato a Sant'Andrea Apostolo - e dell'ospedale infantile intitolato a San Filippo. Una statua opera della scultore Giulio Monteverde la ricorda nei giardini interni al nosocomio.\nBiografia.\nLa Famiglia.\nAppartenente ad una delle pi\u00f9 prestigiose famiglie genovesi, \u00e8 stata una delle personalit\u00e0 pi\u00f9 illustri della Genova dell'Ottocento ed \u00e8 ricordata per la sua munificenza .\nSia il padre Antonio che la madre, Artemisia Negrone, provenivano da famiglie rilevanti dell'aristocrazia genovese, avendo dato ciascuna pi\u00f9 dogi alla Repubblica nel corso dei secoli. La nonna paterna, Anna Pieri, era dama di compagnia dell'imperatrice Maria Luisa, moglie di Napoleone, la zia paterna, Maria Pellegrina, era moglie del duca Emmerich Joseph K\u00e4mmerer von Worms, numero due della diplomazia francese dopo Talleyrand. L'attivit\u00e0 di ambasciatore del padre port\u00f2 Maria a crescere in molte capitali europee e a venire a contatto con molti dei grandi dell'epoca, contribuendo alla sua formazione cosmopolita. Il fervente cattolicesimo dei genitori influenz\u00f2 Maria nella formazione di forti valori che emersero quando, restando senza eredi, dovette decidere il destino della sua immensa fortuna.\nLa sorella minore, Luigia, andr\u00e0 sposa al duca di Lodi, Lodovico Melzi d'Eril.\nIl matrimonio.\nSposatasi a diciassette anni col marchese Raffaele De Ferrari (a cui \u00e8 dedicata la principale piazza di Genova, piazza De Ferrari), ebbe da questi i titoli di Duchessa di Galliera (concesso dal Papa nel 1837) e di Principessa di Lucedio (concesso dal Re d'Italia ne 1875), attraverso l'acquisto di terre e relativi blasoni. La vita della coppia fu inizialmente segnata da un grave incidente che occorse al marito, il quale uccise involontariamente, mentre era intento a pulire un'arma da fuoco, un suo domestico. Sebbene l'inchiesta che ne segu\u00ec accertasse l'assoluta accidentalit\u00e0 dell'accaduto, il nobiluomo rimase molto turbato dal fatto tanto da decidere di immergersi nel lavoro, che lo port\u00f2 a Parigi. Fu nella capitale francese che Raffaele fece fortuna sotto l'aspetto economico, accrescendo enormemente le gi\u00e0 rilevanti sostanze sue e della moglie con attivit\u00e0 nel mondo bancario e nella nascente industria ferroviaria. Il marchese, che non amava Parigi, rimase in quella citt\u00e0 incoraggiato dalla moglie, innamorata della vita brillante della capitale.\nA Parigi.\nA seguito dei moti del 1848 e della morte di Luigi Filippo di Francia (1850) la famiglia reale dovette vendere diverse propriet\u00e0 per evitare la bancarotta. Il marchese De Ferrari acquist\u00f2 cos\u00ec nel 1852 dal duca di Montpensier l'antico H\u00f4tel Matignon, al 57 di rue de Varenne, un bell'edificio del XVIII secolo dotato del pi\u00f9 grande parco privato della capitale e gi\u00e0 residenza dell'antenata Maria Caterina Brignole-Sale (1737\u20131813), principessa di Monaco.\nL'ampio edificio, che Maria defin\u00ec \"comodo a condizione di non avere figli\", fu progressivamente abbellito coi capolavori pittorici che la famiglia Brignole aveva accumulato nei secoli, a cominciare dai ritratti degli antenati dogi eseguiti da Antoon Van Dyck e Hyacinthe Rigaud.\nLe feste sontuose date in quel palazzo rimasero celebri, anche per le eminenti personalit\u00e0 che vi prendevano parte. Amica personale dei Borbone-Orl\u00e9ans, Maria riserv\u00f2 parte del palazzo ad alcuni suoi membri negli anni difficili della Seconda Repubblica francese e poi della Terza Repubblica francese fin quando tutti i discendenti di ex case regnanti dovettero lasciare la Francia.\nPrima di abbandonare Parigi per sempre, Maria lasci\u00f2 l'elegante edificio in eredit\u00e0 all'Impero austro-ungarico per farne la propria ambasciata, ma poi (1922) fu requisito come bottino di guerra dal governo francese e dal 1933 \u00e8 sede ufficiale del primo ministro.\nAnche nella capitale francese la vita della coppia venne sconvolta per la morte, in giovane et\u00e0, del secondo figlio, Andrea (1831-1847), dopo che la prima, Livia (1828-1829), era vissuta solo pochi mesi. Il terzo figlio, Filippo (1850-1917), fu personaggio di eccentrica personalit\u00e0, messa alla prova anche dalla nostalgia della madre per il figlio morto prematuramente e dalle proprie simpatie per le nuove idee politiche socialiste. Filippo fu un celebre collezionista di francobolli; scelse di assumere la cittadinanza austriaca - si fece adottare da un ufficiale dell'Impero austro-ungarico - e rinunci\u00f2 a gran parte delle ricchezze e ai titoli nobiliari dei genitori, morendo senza discendenza.\nFilantropia e beneficenza.\nProprio le scelte del figlio Filippo indussero Raffaele De Ferrari, nel frattempo divenuto senatore del Regno d'Italia nel 1858, a procedere con opere di beneficenza e di pubblica utilit\u00e0, destinando la cifra di venti milioni di lire dell'epoca al miglioramento del porto, denaro che consent\u00ec la costruzione di diverse infrastrutture, tra cui principalmente i moli \"Galliera\", \"Lucedio\" e \"Giano\".\nRimasta vedova nel 1876, Maria prosegu\u00ec l'attivit\u00e0 filantropica iniziata dal padre Antonio e continuata col marito Raffaele. Oltre che degli Ospedali \"Galliera\", il \"S.Andrea\" e il \"S.Filippo\", siti attorno al vecchio monastero delle clarisse, \u00e8 stata la fondatrice anche di un altro nosocomio, il \"San Raffaele\" di Coronata, a Genova.\nDecisamente importante il suo ruolo anche nella cultura genovese, segnatamente per la donazione al Comune di Palazzo Rosso (1874) e il lascito ereditario di Palazzo Bianco (1889), sedi principali dei Musei di Strada Nuova.\nMaria fece costruire a Parigi un palazzo che doveva contenere la notevole collezione d'arte di famiglia, ma quando il governo francese decise di confiscare tutti i beni della famiglia d'Orleans, la duchessa loro amica decise di lasciare lo stabile alla citt\u00e0 di Parigi, come gi\u00e0 d'accordo, ma vuoto delle opere d'arte che port\u00f2 invece a Genova in Palazzo Rosso. L'edificio parigino ora ospita il museo del costume e della moda.\nAltrettante opere filantropiche e di beneficenza vennero create e finanziate da Maria in Francia: tra queste, a Meudon vicino a Parigi, fece costruire un orfanotrofio e un ritiro per anziani, costati ben 47 milioni di franchi. Tuttora in funzione, sono un esempio dell'illuminato senso civico della nobildonna.\nMaria mor\u00ec a Parigi il 9 dicembre 1888 e la salma fu trasportata con un treno speciale a Voltri per essere tumulata, assieme al marito, nella cripta del Santuario della Madonna delle Grazie, che lei aveva acquistato nel 1864 dallo stato per restituirlo agli antichi proprietari, i frati cappuccini, privati dalla legge del Regno Sabaudo delle loro propriet\u00e0.\nLasci\u00f2 in eredit\u00e0 all'Opera Pia che porta il nome dei Brignole Sale la Villa Brignole Sale Duchessa di Galliera di Voltri che dal 1931 \u00e8 ad uso, e in parte di propriet\u00e0, del Comune di Genova.\nLasci\u00f2 infine il titolo di Duca di Galliera al principe Antonio d'Orl\u00e9ans, duca di Montpensier e ultimogenito del Re dei Francesi Luigi Filippo I, amico d'infanzia di suo figlio Andrea. Il titolo \u00e8 ancora portato dagli Orl\u00e9ans di Spagna."}
{"id": "1794887", "revid": "12062", "url": "https://it.wikipedia.org/wiki?curid=1794887", "title": "Canzone dialettale genovese", "text": ""}
{"id": "1794889", "revid": "1793900", "url": "https://it.wikipedia.org/wiki?curid=1794889", "title": "Diga ad arco", "text": ""}
{"id": "1794891", "revid": "1573940", "url": "https://it.wikipedia.org/wiki?curid=1794891", "title": "Lepilemur", "text": "I Lepilemuri (\"Lepilemur\" ) sono un genere di lemuri, endemici del Madagascar. Si tratta degli unici membri viventi della famiglia Lepilemuridae.\nDescrizione.\nSi tratta di lemuri di media taglia (45\u201365\u00a0cm), con code di media lunghezza, che a stento raggiungono la lunghezza del corpo.\nLe varie specie sono accomunate dalla presenza di grandi occhi da animale notturno, di orecchie attaccate lateralmente rispetto al cranio, dal muso corto e conico, dalle forti zampe e dalla forma ad otre del corpo, dovuta al grande sviluppo dell'apparato digerente.\nComportamento.\nSi tratta di animali notturni, solitari ed erbivori.\nVivono nella gran parte delle aree forestali del Madagascar, dove si muovono nottetempo compiendo ampi balzi fra le volte degli alberi, mentre trascorrono la giornata riposando in tronchi cavi od in grossi nidi comuni che essi stessi costruiscono.\nAl suolo, i lepilemuri saltellano in modo simile ai canguri.\nI lepilemuri difendono ferocemente il proprio territorio dagli intrusi dello stesso sesso: i territori dei due sessi, invece, spesso si sovrappongono nelle regioni di confine, oppure (essendo il territorio della femmina di dimensioni minori rispetto a quello del maschio) sono contenuti l'uno nell'altro.\nAlimentazione.\nNonostante la somiglianza coi mustelidi che ha fruttato a questi animali il nome comune di \"lemuri-donnola\", si tratta di animali prettamente erbivori, che si nutrono quasi esclusivamente di foglie.\nRiproduzione.\nLa gestazione dura 4-5 mesi, al termine dei quali viene dato alla luce un unico piccolo.\nTassonomia.\nIn passato venivano riconosciute solo due specie di \"Lepilemur\" : \"L. mustelinus\" , diffuso nelle foreste pluviali del Madagascar orientale, e \"L.\u00a0ruficaudatus\" , presente nelle foreste decidue della parte occidentale e meridionale dell'isola.Negli anni il numero delle specie note \u00e8 andato crescendo e nel 2005 Groves riconosceva l'esistenza di 8 differenti specie: \"L. ankaranensis, L. dorsalis, L. edwardsi, L. leucopus, L. microdon, L. mustelinus, L. ruficaudatus \"e\" L. septentrionalis\".Da allora il numero delle specie note \u00e8 ulteriormente aumentato, grazie soprattutto alle ricerche basate sulle tecniche di analisi di sequenza del DNA \n \n \nIn base a tali acquisizioni al genere \"Lepilemur\" vengono ascritte 26 specie ():\nDistribuzione e habitat.\nLe varie specie di lepilemure sono diffuse lungo quasi tutta le aree forestali della zona costiera del Madagascar.\nL'areale di ogni specie \u00e8 delimitato da barriere geografiche, rappresentate principalmente da fiumi, che limitano il flusso genico e facilitano la speciazione allopatrica, su una scala spaziale ben pi\u00f9 piccola di quanto in precedenza ritenuto.\nPer tale motivo l'areale di ogni specie non si sovrappone a quello delle specie congeneri, con l'eccezione di quelli di \"L. ankaranensis\" e \"L. milanoii\", due specie di recentissima scoperta, diffuse in aree contigue nella parte settentrionale del paese.\nI lepilemuri si sono adattati ad abitare ogni tipo di foresta presente sull'isola: dalla foresta decidua secca alla foresta pluviale, sia primaria che secondaria, dalla foresta spinosa alla foresta a galleria."}
{"id": "1794892", "revid": "6923", "url": "https://it.wikipedia.org/wiki?curid=1794892", "title": "Porsche 906", "text": "La 906, conosciuta anche come Carrera 6 \u00e8 un'autovettura da competizione della Porsche prodotta nel 1966 con carrozzeria berlinetta ed erede della Porsche 904.\nTecnica.\nEra dotata di un motore a sei cilindri boxer raffreddato ad aria di 1991 cm\u00b3 che sviluppava 220 cv di potenza. Era capace di raggiungere i 280 km/h. Fu anche prodotta in una versione potenziata, dotata di un motore boxer 8 cilindri da 270 cv, utilizzata esclusivamente dalla squadra ufficiale Porsche. La vettura pesava appena 580 kg grazie all'impiego di un telaio tubolare di tipo space-frame e di una carrozzeria realizzata in fibra di vetro. Allo scopo di favorire l'accesso all'abitacolo dei piloti, la carrozzeria della \"906\" prevede aperture che comprendono un'abbondante porzione della \"capote\", quasi dando l'impressione che il lunotto posteriore sia contenuto da un semplice roll-bar. Per questa somiglianza e in onore alla vittoria conseguita nella prestigiosa Targa Florio, le versioni scoperte dei modelli Porsche 911 e Porsche 912 vennero denominate \"Targa\", cos\u00ec creando il neologismo entrato nell'uso comune per definire le vetture di quel tipo.\nAttivit\u00e0 sportiva.\nL'anno in cui fece il suo debutto nelle corse, la 906 vinse, oltre a numerose gare in salita sia in Italia che all'estero, la Targa Florio. Destinata in ogni caso soprattutto alle gare di durata del Campionato mondiale sportprototipi, ben si comport\u00f2 nelle competizioni di questo tipo, in particolare alla 24 Ore di Le Mans, dove conquist\u00f2 5\u00ba, 6\u00ba e 7\u00ba posto nell'edizione del 1966 alle spalle delle Ford GT40, di cilindrata ben maggiore."}
{"id": "1794893", "revid": "135224", "url": "https://it.wikipedia.org/wiki?curid=1794893", "title": "Rio Araguaia", "text": ""}
{"id": "1794895", "revid": "599013", "url": "https://it.wikipedia.org/wiki?curid=1794895", "title": "Chr\u012bstos Patsatzoglou", "text": "Carriera.\nClub.\nInizia la sua carriera nello Skoda Xanthi, dove vince il titolo del Miglior giovane del campionato greco.\nNell'estate 2000 passa all'Olympiakos, dove vince otto campionati, quattro Coppe di Grecia e una Supercoppa di Grecia.\nNell'estate 2009 passa all'Omonia Nicosia, dove ritrova l'ex tecnico Tak\u012bs Lemon\u012bs e il suo ex compagno all'Olympiakos Michal\u012bs K\u014dnstantinou, che vincono il campionato cipriota.\nNell'estate 2010 passa all' dove ritrova l'ex romanista Tra\u00efanos Dellas anche lui passato alla squadra di Atene dall'.\nNel gennaio 2011 passa dall' al PAS Giannina, dove fa il suo debutto in campionato al 69' contro il Panserraikos dove vede la sua squadra vittoriosa in trasferta. Nella stagione 2010-2011 contribuisce alla promozione del PAS Giannina alla Super League, la massima serie greca.\nNazionale.\nDebutta in nazionale nel 2-2 contro l'Inghilterra a Manchester, sotto la guida di Otto Rehhagel. Ha fatto parte della rosa che ha rappresentato la Grecia a Euro 2008. Ha anche contribuito alla qualificazione della nazionale al Mondiale 2010, facendo due apparizioni contro la Corea del Sud e Argentina, da subentrato."}
{"id": "1794897", "revid": "729019", "url": "https://it.wikipedia.org/wiki?curid=1794897", "title": "Supermarine Seafire", "text": "Il Supermarine Seafire era un aereo da caccia imbarcato ad ala bassa prodotto dall'azienda britannica Supermarine Aviation Works, Ltd negli anni quaranta.\nChiamato cos\u00ec dalla contrazione di \"Sea Spitfire\", era una versione navalizzata del celebre Spitfire precedentemente prodotto dall'azienda ed adattata per operare a bordo delle portaerei britanniche della Royal Navy durante la seconda guerra mondiale.\nStoria del progetto.\nLa prima versione che fu consegnata alla Royal Navy fu la F Ib. Era essenzialmente una versione dello Spitfire Mk Vb dotata di gancio per l'arresto a bordo delle portaerei. Tuttavia si comprese presto che la cellula era troppo fragile per sopportare le violente decelerazioni che l'aereo subiva in atterraggio e a soffrirne era soprattutto la parte di fusoliera nei pressi dei portelloni dei carrelli. Per alleviare questi problemi si montarono dei rinforzi metallici nei punti pi\u00f9 deboli e anche i longheroni furono rafforzati. Ulteriori modifiche ed equipaggiamento specifico per il suo ruolo furono attuate sulla versione II, che invece utilizzava la cellula dello Spitfire Mk Vc. Come il 'fratello' Spitfire, anche il Seafire aveva una distanza tra le due ruote troppo breve e ci\u00f2 poteva causare problemi durante le operazioni sul ponte di volo. Le modifiche portarono allo spostamento del baricentro verso poppa, e ci\u00f2 ridusse la stabilit\u00e0 dell'aereo a basse velocit\u00e0. I piloti quindi, durante l'atterraggio, avevano enormi difficolt\u00e0 a controllare il velivolo ed evitare che stallasse; vi furono numerosi incidenti. In pi\u00f9 il Seafire si portava dietro anche i difetti dello Spitfire come ad esempio il corto raggio d'azione che, se per un caccia terrestre non era determinante, per un caccia imbarcato era di enorme importanza. Altre pecche derivate dallo Spitfire erano lo scarso armamento di caduta e la difficolt\u00e0 che i piloti avevano a compiere ammaraggi di fortuna a causa della cellula poco resistente. In pi\u00f9 l'alloggiamento all'interno delle portaerei era difficoltoso poich\u00e9 le ali non potevano essere richiuse.\nL'adattamento completo dello Spitfire a caccia imbarcato avvenne con il Seafire F. III. Era lo sviluppo dell' F. II, ma possedeva ali ripiegabili. Fu prodotta anche una versione per le basse quote, la LF.III, equipaggiata con un motore Merlin 55M.\nImpiego operativo.\nIl Seafire possedeva prestazioni a basse quote superiori rispetto a quelle del caccia imbarcato giapponese A6M5 \"Zero\", tuttavia rispetto ai pari ruolo statunitensi F6F Hellcat e F4U Corsair era meno armato e robusto. Nelle versioni successive il Seafire mont\u00f2 il nuovo e pi\u00f9 potente motore Rolls-Royce Griffon che ne aument\u00f2 le prestazioni.\n I primi Seafire furono impiegati nell'Operazione Torch durante lo sbarco alleato in Nord Africa, ma la maggior parte degli scontri che li videro come protagonisti si svolsero durante le campagne militari in Estremo Oriente, dove operavano con l'887\u00b0 e l'894\u00b0 Squadron della Fleet Air Arm a bordo della HMS \"Indefatigable\", che raggiunse il resto della flotta britannica in oriente alla fine del 1944. Furono utilizzati soprattutto con il ruolo di CAP (Combat Air Patrol) - crociera di sorveglianza. Fu scelto proprio il Seafire perch\u00e9 era il caccia con le migliori prestazioni ad alta quota e una minore capacit\u00e0 di carico rispetto agli altri aerei che la Fleet Air Arm aveva in servizio (Hellcat e Corsair). In questo ruolo il Seafire fu decisivo nella lotta contro i Kamikaze giapponesi, soprattutto durante la battaglia presso l'isola di Iwo Jima. Il 15 agosto 1945 fu il giorno pi\u00f9 glorioso per i Seafire che abbatterono 8 aerei nemici e ne persero solo uno. Durante la campagna in Oriente l'887\u00b0 Squadron dichiar\u00f2 di aver abbattuto 12 aerei, mentre l'894\u00b0 ne dichiar\u00f2 10 (pi\u00f9 due ulteriori ottenuti prima della partenza per la Norvegia). Il pilota con pi\u00f9 abbattimenti a bordo del Seafire fu il Sottotenente R.H. Reynolds DSC dell'894\u00b0 Squadron con 5 vittorie ottenute nel biennio 1944/45.\nAnche l'Irish Air Corps utilizz\u00f2 i Seafire nel dopoguerra, bench\u00e9 non disponesse di portaerei. I caccia erano stanziati a Baldonnel ed erano utilizzati come normalissimi Spitfire, a cui venivano chiuse le ali al momento di riporli negli hangar. Un tentativo di riciclare un motore Merlin di un Seafire incidentato fu fatto negli anni cinquanta sostituendolo al motore Bedford di un carro armato Mk IV Churchill, ma l'esperimento fall\u00ec."}
{"id": "1794902", "revid": "2091899", "url": "https://it.wikipedia.org/wiki?curid=1794902", "title": "Porsche 908", "text": "La 908 \u00e8 un'autovettura da competizione prodotta dalla Porsche dal 1968 al 1971 in varie versioni, con carrozzeria berlinetta e spider nonch\u00e9 con passi diversi in base alla destinazione d'uso. Nelle sue diverse \"incarnazioni\" vinse per quattro anni consecutivi la prestigiosa 1000 km del N\u00fcrburgring dal 1968 al 1971.\nIl suo poderoso motore 8 cilindri boxer raffreddato ad aria aveva una cilindrata di 2,994 litri e sviluppava una potenza di 320 CV nella prima versione, accresciuti in seguito fino a superare i 350 CV con il modello 908-03 del 1970/1971.\nStoria.\nIl progetto della \"908\" prese vita allorch\u00e9 nell'estate del 1967 la C.S.I. (Commissione Sportiva Internazionale) comunic\u00f2 che per la stagione 1968 del nascituro Campionato Internazionale Marche vi sarebbe stata una netta svolta nel regolamento tecnico.\nViste le velocit\u00e0 sempre crescenti che si erano viste a partire dalla stagione 1966, in cui per i prototipi del Gruppo 6 non era previsto un requisito minimo di produzione e inoltre non era stabilito nessun limite di cilindrata, sebbene invece vi fossero limiti specifici alle vetture per quanto riguarda pesi, dimensioni e altre caratteristiche, per motivi di sicurezza, per la stagione 1968 fu deciso di imporre a tali il limite di cilindrata di 3.000\u00a0cm\u00b3 e che al contempo i campionati per \"Vetture Sport\" (appartenenti al Gruppo 4 e da produrre per il 1968 in almeno 50 esemplari) e \"Vetture Prototipo\", fino ad allora separati, fossero fusi in un unico Campionato Internazionale Marche che comprendeva le gare pi\u00f9 importanti e in cui entrambe le categorie potevano ambire alla vittoria. In seguito\nLa Porsche, fino ad allora dominatrice tra i prototipi della \"classe fino a 2 litri\" ed esperta di piccole cilindrate, decise di realizzare una vettura con motore di tre litri per poter ambire per la prima volta alla vittoria assoluta del campionato e si bas\u00f2 sulle esperienze maturate con le precedenti Porsche 906, 910 e 907.\nTecnica.\nProgettata all'insegna della leggerezza, la 908 nacque con la carrozzeria coup\u00e9 (denominata \"908/01\") nelle versioni a coda corta e a coda lunga e, in seguito all'emanazione (per la stagione 1969) da parte della C.S.I. di ulteriori requisiti per le vetture del \"Gruppo 6\" in merito al peso, all'eliminazione della ruota di scorta, all'abolizione dell'altezza minima del parabrezza e alle dimensioni del portabagagli, la vettura fu trasformata in spyder (denominata \"908/02\"), anche questa nelle due versioni specifiche per i vari tracciati, mentre per la stagione 1970 si port\u00f2 il progetto all'estremo, realizzando la superspecialistica \"908/03\", dove il concetto di leggerezza fu applicato alla vettura fina a raggiungere livelli eccezionali: basti pensare che l'intera carrozzeria della vettura barchetta era composta da un unico pezzo di vetroresina del peso di poco pi\u00f9 di 12\u00a0kg.\nCuore del progetto era il nuovo propulsore, un motore boxer 8 cilindri da tre litri raffreddato ad aria a due valvole per cilindro (come nella migliore tradizione Porsche), accoppiato inizialmente al cambio a 6 rapporti della 907, che venne sostituito da un nuovo, pi\u00f9 affidabile e appositamente progettato cambio a 5 rapporti a partire dalla stagione 1969.\nCarriera agonistica.\nDopo la sconfitta nel 1968 patita dalla Porsche per mano della Ford, nel 1969 la casa tedesca si aggiudic\u00f2 il titolo di categoria nel Campionato Mondiale Sportprototipi grazie soprattutto alle vittorie ottenute dal modello 908, sia nella versione normale che in quella a coda lunga, per i circuiti veloci; con il modello 908-01 a coda lunga Hans Herrmann perse per\u00f2 quell'anno la 24 Ore di Le Mans contro la Ford GT40 di Jacky Ickx per soli 120 metri distacco: probabilmente la sconfitta pi\u00f9 famosa della storia delle corse. In seguito la Porsche cedette molti esemplari della 908 a squadre private\n, in quanto la squadra ufficiale impiegava la pi\u00f9 grossa e potente Porsche 917: con il modello 908-01 a coda corta, Steve McQueen giunse secondo alla 12 Ore di Sebring del 1970. Con questa vettura Porsche inizi\u00f2 anche la sua avventura nel Campionato CanAm.\n1970: la 908/03.\nCon la maturazione agonistica dalla Porsche 917, su cui la Casa di Stoccarda puntava per la vittoria assoluta nel \"mondiale Marche\", per la stagione 1970 fu realizzato il modello \"908/03\", noto anche col soprannome di \"bicicletta\" (per via del peso di soli 500\u00a0kg), che nacque dall'unione del motore della 908/01 con un telaio della leggerissima Porsche 909 \"Bergspyder\" (auto nata per le cronoscalate) leggermente modificato per ridurre ulteriormente il peso e ottenere una vettura imbattibile nei circuiti tortuosi come il N\u00fcrburgring e quello della Targa Florio, gli unici in cui fu impiegata dalle squadre ufficiali Porsche J.W. Automotive Engineering Ltd., \"KG Salzburg\" e Martini International in sostituzione della pesante e poco adatta \"917\". La vettura fu protagonista di una doppietta alla Targa Florio del 1970 e prosegu\u00ec il dominio Porsche alla 1000 km del N\u00fcrburgring.\n1975: la 908/03 Turbo.\nPer la stagione 1975, alcune Porsche 908/03 furono dotate da un nuovo motore 6 cilindri boxer turbo derivato da quello della Gran Turismo \"Carrera RSR Turbo\" ufficiale, al posto del non pi\u00f9 competitivo 8 cilindri boxer aspirato e di queste la pi\u00f9 vittoriosa fu quella della scuderia Joest Racing. Ma il progetto era agli inizi e nonostante i tre podi conseguiti nelle prime gare di campionato (e messi in guardia dal ritiro per rottura del turbo alla 1000 km del N\u00fcrburgring), la scuderia Joest prefer\u00ec presentarsi alla 24 Ore di Le Mans 1975 con una Porsche 908-03 dotata del pi\u00f9 affidabile 8 cilindri boxer aspirato e di una carrozzeria a \"coda lunga\" in quanto la vettura col motore nuovo non era stata ritenuta affidabile sulla distanza delle 24 ore: con la vecchia 908/03 riadattata Reinhold Joest, J\u00fcrgen Barth e Mario Casoni arrivarono quarti assoluti.\nIn ogni caso le esperienze fatte servirono per la Porsche 936 del 1976. Negli anni seguenti altri team privati modificarono la carrozzeria e la veste aerodinamica delle loro 908 ispirandosi alla 936. L'ultimo modello di 908 Turbo fu la 908/80: in realt\u00e0 si trattava di una vettura realizzata da Joest su disegni Porsche, assemblando il telaio fornito dalla casa con il motore della 935/77 (nella versione di 2135cc e raffreddato ad aria in uso anche sulla 936 nel 1976-77) con una carrozzeria realizzata dal preparatore tedesco: partecip\u00f2 alla 24 Ore di Le Mans 1980 arrivando seconda. Tale scelta era stata decisa da alcuni dirigenti Porsche che desideravano veder partecipare una vettura adatta a vincere, ma senza un impegno ufficiale della casa. Negli anni successivi la vettura gareggi\u00f2 regolarmente come \"936\","}
{"id": "1794903", "revid": "287204", "url": "https://it.wikipedia.org/wiki?curid=1794903", "title": "Wilmington Hammerheads", "text": "I Wilmington Hammerheads sono una societ\u00e0 calcistica statunitense fondata nel 1996.\nGli Hammers militano nella USL Pro, terzo livello del campionato nordamericano, e giocano le gare interne al Legion Stadium di Wilmington.\nNel 2002 e nel 2003, gli Hammers hanno raggiunto la finale del campionato: nel 2002 sono stati sconfitti per 2-1 dai Long Island Rough Riders, mentre nel 2003 hanno conquistato il titolo battendo i Westchester Flames per 2-1 nei tempi supplementari."}
{"id": "1794905", "revid": "767487", "url": "https://it.wikipedia.org/wiki?curid=1794905", "title": "Nikos Spyropoulos", "text": ""}
{"id": "1794906", "revid": "115022576", "url": "https://it.wikipedia.org/wiki?curid=1794906", "title": "Tue Madsen", "text": "Biografia.\n\u00c8 molto conosciuto nell'ambiente metal per il suo lavoro con gruppi come The Haunted, Mnemic, Hatesphere, Ektomorf, Cataract, Exmortem, Born from Pain. Il suo primo lavoro \u00e8 stato l'album \"Embraced by the Absolute\" degli Autumn Leaves nel 1997. Madsen opera nel proprio studio, chiamato Antfarm Studios.\nSuona le chitarre per il gruppo metal danese Grope dopo aver lasciato la sua prima band, i Pixie Killers."}
{"id": "1794909", "revid": "599013", "url": "https://it.wikipedia.org/wiki?curid=1794909", "title": "Loukas Vyntra", "text": "Statistiche.\nPresenze e reti nei club.\n\"Statistiche aggiornate al 15 luglio 2019.\""}
{"id": "1794912", "revid": "287204", "url": "https://it.wikipedia.org/wiki?curid=1794912", "title": "Porsche 910", "text": "La Porsche 910 \u00e8 un'autovettura da competizione costruita dalla Porsche nel 1966.\nSviluppo.\nNel breve periodo di pochi anni la Porsche sviluppo`diversi modelli, tutti prodotti per le gare. Uno di questi era la \"910\", costruita tra il 1966 e il 1967 sia in versione spider che coup\u00e9.\nTecnica.\nConosciuta anche come Carrera 10 la 910 era una evoluzione della Porsche 906 e si presentava con un motore ad 8 cilindri boxer da 2.200\u00a0cm\u00b3 con raffreddamento ad aria, la cui potenza dichiarata era di 270 cv. \u00c8 stato anche utilizzato un propulsore, a sei cilindri da 2.000\u00a0cm\u00b3 e da 200 \u00a0CV, ma montato solo sulla versione berlinetta. Nel 1967 le versioni spider sport prototipo biposto corsa affidate ai piloti Rolf Stommelen e Mitter Gerhard per il Campionato europeo della montagna, erano dotate di un motore 8 cilindri di 2000\u00a0cm\u00b3 ad iniezione meccanica che sviluppavano 272 CV a 9.000 giri. \nIn\nLe modifiche pi\u00f9 appariscenti rispetto all'antenata erano rappresentate dall'uso di pneumatici derivati dalla Formula 1 da cui veniva preso anche il metodo di fissaggio della ruota con un solo dado anzich\u00e9 i 5 classici usati precedentemente. Gli pneumatici adottati erano montati su cerchi a fissaggio monodado da 13\" e non pi\u00f9 da 15\" come invece sul modello 906. Anche per quest'ultimo accorgimento era adatta soprattutto alle gare di durata, dove importante era anche il tempo risparmiato nei vari pit-stop.\nAttivit\u00e0 sportiva.\nOltre ad essere impiegata nelle corse di durata, la 910 fu usata con successo anche nelle cronoscalate come la Catania-Etna e il Trofeo Vallecamonica. La versione a carrozzeria aperta venne costruita appositamente nel 1967 per le gare in salita.\nImpressionante il tempo record di 11'17\"58 ottenuto dal pilota tedesco Gerhard Mitter alla Trento-Bondone del 1967, gara valida per il campionato europeo di cui conquist\u00f2 il titolo piloti al termine della stagione."}
{"id": "1794914", "revid": "439868", "url": "https://it.wikipedia.org/wiki?curid=1794914", "title": "Aude (fiume)", "text": "L'Aude \u00e8 un fiume francese che scorre nella Francia meridionale, nelle regioni dei Midi-Pirenei e Linguadoca-Rossiglione. Ha dato nome al omonimo dipartimento francese dell'Aude.\nOrigine del nome.\nNell'antichit\u00e0 l'Aude era chiamato \"Atax\" dai Romani. Certi autori antichi hanno chiamato il fiume \"Narb\u00f4n\" (Polibio).\nNel 1342, il cartolario roussillonese d'Alart lo chiama \"l'Auda\" o la \"Ribera d'Aude\". Nel medioevo, per designare l'Aude, si utilizzavano anche i termini \"Adice\", nuovamente \"Atax\", \"Fluvium Atacis\", \"Flumine Atace\", \"Flumen Ataze\" o ancora \"Juxta Aditum fluvium\". Secondo verosimiglianza, il nome attuale proviene da un'evoluzione progressiva di \"Atax\", data da Strabone nella sua \"Geografia\", libro IV, termine derivato dal gallico \"atacos\", che significa impetuoso o molto rapido\nGeografia.\n\u00c8 lungo 224\u00a0km e nasce nei Pirenei orientali rossiglionesi; si dirige dapprima verso Nord, ma a Carcassonne piega verso Est, per sfociare nel Golfo del Leone, nel Mediterraneo, fra Narbonne e B\u00e9ziers.\nDipartimenti e citt\u00e0 attraversate.\nNel suo percorso l'Aude attraversa ben 77 comuni, in due regioni e quattro dipartimenti. Le citt\u00e0 principali attraversate sono:"}
