{"id": "1855139", "revid": "599013", "url": "https://it.wikipedia.org/wiki?curid=1855139", "title": "Salmeterolo", "text": "Il Salmeterolo \u00e8 un composto, a lunga durata d'azione, con attivit\u00e0 di tipo agonista selettivo sui recettori \u03b22-adrenergici. Come farmaco viene utilizzato per via inalatoria per ridurre il broncospasmo in alcune condizioni patologiche quali l'asma ed in altre malattie ostruttive respiratorie. In Italia \u00e8 venduto dalla societ\u00e0 farmaceutica Menarini con il nome commerciale di \"Salmetedur\" e dalla societ\u00e0 GlaxoSmithKline con il nome di \"Serevent\". \u00c8 disponibile in diverse forme farmaceutiche, tra cui sospensione pressurizzata per inalazione e polvere per inalazione.\nStoria.\nSalmeterolo \u00e8 stato commercializzato e prodotto da GlaxoSmithKline negli anni '90.\nNel novembre 2005 la Food and Drug Administration ha pubblicato un avviso rivolto al pubblico ed al personale sanitario, con il quale si segnalava che vi erano evidenze che l'uso di agonisti \u03b22 a lunga durata d'azione poteva associarsi con un aumento del rischio di peggioramento della dispnea (broncospasmo), portando ad un peggioramento dei sintomi, ed in alcuni casi anche a morte.\nLe linee guida sull'asma raccomandano l'utilizzo di agonisti \u03b22 a lunga durata d'azione (LABA), ma nel 2006 una grande metaanalisi sui risultati raccolti da 19 studi con 33.826 partecipanti, evidenzi\u00f2 che salmeterolo poteva lievemente aumentare il rischio di morte per asma, e che questo rischio aggiuntivo non veniva ridotto con l'uso supplementare di steroidi per via inalatoria (ad esempio, ricorrendo alla combinazione precostituita fluticasone/salmeterolo).\nQuesto evento secondo alcuni autori potrebbe essere dovuto al fatto che anche se i LABA alleviano i sintomi dell'asma, tuttavia potrebbero promuovere una particolare infiammazione e sensibilit\u00e0 bronchiale senza alcun preavviso.\nUna review del 2013, basata su 35 studi (13.447 partecipanti) negli adolescenti ed adulti e su 5 studi (1862 partecipanti) nei bambini, non ha evidenziato differenze statisticamente significative negli eventi avversi gravi, fatali o non fatali, quando salmeterolo veniva associato in modo casuale al trattamento con corticosteroidi per via inalatoria e confrontato con il trattamento con il solo corticosteroide.\nQuesto studio sottolineava come non si fossero verificate morti asma-correlate, e come gli eventi avversi gravi correlati all'asma fossero relativamente pochi. Nonostante le dimensioni dello studio gli autori segnalavano che la frequenza di eventi avversi risultava complessivamente troppo bassa e che i risultati apparivano troppo imprecisi per escludere con sicurezza un aumento relativo della mortalit\u00e0 per tutte le cause o di eventi avversi non fatali quando salmeterolo viene utilizzato in combinazione con steroidi per via inalatoria.\nSintesi del composto.\nSalmeterolo pu\u00f2 essere preparato a partire dall'alcol feniletilico.\nFarmacodinamica.\nSalmeterolo \u00e8 la molecola capostipite di una nuova classe di sostanze, a lunga durata d'azione, con attivit\u00e0 agonista selettiva sui recettori beta2-adrenergici. La broncodilatazione indotta dal composto permane infatti per almeno 12 ore dall'inalazione. La stimolazione dei recettori beta2-adrenergici da parte del farmaco comporta un incremento dell'AMP ciclico endocellulare, il quale porta all'attivazione della protein chinasi A, la quale inibisce la fosforilazione della miosina e riduce la concentrazione intracellulare di calcio ionico, con conseguente rilassamento e determinazione di un effetto di tipo broncodilatatore con risoluzione del broncospasmo.\nIn vitro salmeterolo ha dimostrato che di possedere potenti effetti inibitori sul rilascio di alcuni mediatori da parte delle mastcellule polmonari, e in particolare istamina, leucotrieni e prostaglandina D2.\nIn altre parole il composto \u00e8 in grado di modulare i processi infiammatori nel polmone, anche se non \u00e8 ancora chiara l'importanza clinica di quest'azione.\nFarmacocinetica.\nA seguito di somministrazione per via inalatoria il farmaco raggiunge le basse vie respiratorie ed una frazione non trattenuta nell'erogatore si deposita nell'orofaringe e viene quindi ingerita e rapidamente assorbita dal tratto gastrointestinale. Salmeterolo agisce localmente a livello del polmone e le concentrazioni plasmatiche raggiunte non sono in alcun modo predittive dell'attivit\u00e0 terapeutica. Nell'organismo salmeterolo viene ampiamente trasformato, mediante ossidazione alifatica, nel metabolita \u03b1-idrossisalmeterolo. La biotrasformazione si compie ad opera del citocromo P450 isoenzima 3A4 (CYP3A4). La co-somministrazione di salmeterolo, alle dosi usuali, e di un inibitore del citocromo CYP3A4, ad esempio ketoconazolo, pu\u00f2 dar luogo ad un significativo aumento della concentrazione del beta agonista nel plasma.\nUsi clinici.\nIl farmaco viene utilizzato nel trattamento del broncospasmo associato all'asma bronchiale e ad altre patologie che comportano occlusione delle vie respiratorie, come ad esempio la broncopneumopatia cronica ostruttiva (bronchite cronica ed enfisema), spesso in associazione con corticosteroidi. Per il meccanismo d'azione caratteristico, il farmaco \u00e8 utilizzato nel trattamento a lungo termine dell'ostruzione bronchiale reversibile, e non deve considerarsi sostitutivo della terapia di fondo (causale) cos\u00ec come del trattamento della crisi acuta d'asma, la quale richiede l'utilizzo di beta2-agonisti a rapida insorgenza d'azione.\nEffetti indesiderati.\nFra gli effetti indesiderati si riscontrano tremore, crampi muscolari, cefalea, artralgia, tachicardia, vertigini, rash cutaneo, nausea.\nCos\u00ec come avviene anche per altre sostanze medicamentose somministrate per via inalatoria, pu\u00f2 manifestarsi broncospasmo paradosso, con incremento di respiro affannoso a distanza di pochi minuti dall'inalazione di salmeterolo.\nNell'eventualit\u00e0 che si presenti questo effetto, \u00e8 necessario assumere immediatamente un diverso broncodilatatore a rapida insorgenza d'azione, interrompere la terapia precedente e istituirne una alternativa.\nGli agonisti beta-2 adrenergici a lunga durata d'azione, come il Salmeterolo, possono aumentare il rischio di morte associata all'asma. \nPertanto i medici dovrebbero prescrivere l'associazione Salmeterolo e Fluticasone solo nei pazienti non adeguatamente controllati con altri farmaci (ad esempio corticosteroidi per via inalatoria a basso o a medio dosaggio), oppure nei pazienti nei quali la gravit\u00e0 della malattia richiede due terapie di mantenimento.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmaceutica. Anche lo stato di gravidanza e l'allattamento al seno costituiscono in genere una condizione di controindicazione, tranne in rari casi nei quali il beneficio atteso per la madre sia considerato superiore al possibile rischio per il feto.\nDosi terapeutiche.\nNell'adulto sono consigliate due inalazioni, pari a 50 mcg di salmeterolo (ogni inalazione comporta infatti l'erogazione di 25 mcg) due volte al giorno, la mattina e la sera. Nei soggetti con ostruzione delle vie aeree particolarmente grave, scarsamente rispondenti alla posologia standard, il dosaggio pu\u00f2 essere aumentato fino ad un massimo di 4 inalazioni (4 x 25 mcg di salmeterolo), sempre due volte al giorno.\nNei soggetti adulti ed anziani il dosaggio consigliato \u00e8 pari a 50 mcg (due inalazioni) due volte al giorno.\nA seguito di inalazione l'effetto broncodilatatore (generalmente comportante un miglioramento del FEV1 superiore al 15%) si verifica nel giro di 10-20 minuti. La completa attivit\u00e0 terapeutica si consegue gi\u00e0 dopo le iniziali dosi del farmaco. Tuttavia si deve ricordare che il massimo beneficio terapeutico in caso di disturbi ostruttivi reversibili delle vie aeree, si ottiene solo con un uso regolare del composto.\nSovradosaggio.\nI segni e sintomi in corso di sovradosaggio da salmeterolo sono eventi in genere transitori e correlati all'iperstimolazione del farmaco sui recettori \u03b22-agonisti. Questi includono vertigini, tremore, cefalea e sintomi cardiaci quali cardiopalmo, tachicardia, incremento della pressione arteriosa sistolica. Il sovradosaggio pu\u00f2 comportare la sospensione del trattamento e l'adozione di adeguate misure di controllo della sintomatologia: tra queste pu\u00f2 rivestire un ruolo di primo piano l'impiego di \u03b2-bloccanti cardio-selettivi, anche se va ricordata la necessit\u00e0 di grande cautela nel loro utilizzo, vista la possibilit\u00e0 di evocare broncospasmo.\nIn alcuni pazienti a seguito di sovradosaggio di salmeterolo si pu\u00f2 verificare ipokaliemia. Ne consegue la necessit\u00e0 di monitoraggio dei livelli sierici del potassio e l'eventuale terapia sostitutiva con il medesimo.\nGravidanza e allattamento.\nGli studi sperimentali sugli animali, con i dosaggi usuali di farmaco, non hanno evidenziato effetti dannosi, diretti o indiretti, sul prodotto del concepimento. Vi sono state alcune evidenze di effetti dannosi sul feto quando si \u00e8 fatto ricorso a dosaggi molto elevati. I dati relativi all'uso di salmeterolo in donne in gravidanza sono molto limitati (poche centinaia di casi di gravidanza esaminati). Per questo motivo, come misura precauzionale, si preferisce evitare l'uso di salmeterolo nelle donne gravide.\nGli studi di farmacodinamica e di tossicologia effettuati sugli animali hanno mostrato che salmeterolo viene escreto nel latte. Pertanto non si possono escludere rischi potenziali per il bambino che viene allattato al seno. La valutazione del beneficio dell'allattamento al seno per il bambino e del beneficio della terapia con salmeterolo per la donna porta alla decisione se interrompere l'allattamento al seno o sospendere la terapia con il beta agonista."}
{"id": "1855140", "revid": "287204", "url": "https://it.wikipedia.org/wiki?curid=1855140", "title": "Astropecten", "text": "Astropecten \u00e8 un genere di stelle marine della famiglia Astropectinidae.\nTassonomia.\nIl genere comprende le seguenti specie:\nSpecie mediterranee.\nNel mar Mediterraneo sono presenti le seguenti specie:\nAnatomia.\nQueste stelle sono simili tra loro e pu\u00f2 essere difficile determinarne con certezza la specie solamente da una fotografia. Per avere una determinazione certa, in taluni casi, occorrerebbe analizzare l'animale in laboratorio o avvalersi di analisi genetiche. Spesso per\u00f2 ci\u00f2 non \u00e8 possibile e si pu\u00f2 determinare la specie, con un ragionevole margine d'errore, osservando l'aspetto dell'animale, in particolare basandosi su alcuni caratteri tipici descritti dai maggiori autori che negli anni hanno analizzato in laboratorio un gran numero di esemplari.\nI principali elementi da cui si possono determinare le varie specie da fotografia sono: l'aspetto delle placche marginali dorsali, ventrali e dei relativi aculei, la dimensione, la forma del disco e delle braccia.\nNelle stelle marine si possono individuare due lati nettamente distinti: il lato aborale che \u00e8 il lato superiore della stella (che di norma \u00e8 quello visibile) e il lato orale che \u00e8 la parte inferiore della stella su cui essa appoggia sul fondale marino."}
{"id": "1855141", "revid": "287204", "url": "https://it.wikipedia.org/wiki?curid=1855141", "title": "Astropectinidae", "text": "Astropectinidae \u00e8 una famiglia di stelle marine."}
{"id": "1855143", "revid": "124353401", "url": "https://it.wikipedia.org/wiki?curid=1855143", "title": "Caterina Ivanovna Romanova", "text": "Biografia.\nEra la terza figlia dello zar Ivan V di Russia e di Praskov'ja F\u00ebdorovna Saltykova e fu madre di Anna Leopoldovna Romanova e nonna dello zar Ivan VI di Russia.\nSpos\u00f2 a Danzica il 19 aprile 1716 Carlo Leopoldo di Meclemburgo-Schwerin (26 novembre 1678-28 novembre 1747) che era rimasto vedovo due volte di Sofie Hedwig di Nassau-Dietz e poi di Christine von Lepel. Caterina diede alla luce l'unica figlia legittima di Carlo, che ebbe cinque figli illegittimi da Margarete Dorothea Gredler:"}
{"id": "1855145", "revid": "767487", "url": "https://it.wikipedia.org/wiki?curid=1855145", "title": "Body painting", "text": "La pittura del corpo o pittura corporale (conosciuta anche come \"body painting\" o ) \u00e8 una delle arti del corpo che consiste nel dipingere il corpo umano a scopo ornamentale. Anticamente, la pittura del corpo veniva utilizzata per scopi religiosi, rituali, propiziatori o apotropaici nonch\u00e9 protettive, dato che, secondo alcuni autori, il colore teneva lontani gli insetti e formava uno strato protettivo contro le intemperie.\nI colori con cui la pittura del corpo viene eseguita, a differenza di quelli dei tatuaggi, hanno durata limitata ed il tempo di permanenza di questi ultimi sui corpi dipinti varia da qualche ora a qualche giorno.\nLa pittura corporale \u00e8 spesso associata ad altre forme d'arte, tra cui:\nPittura corporale tradizionale.\nStoria della pittura corporale.\nPare che quest'arte affondi le sue radici nelle usanze di popoli tribali africani, indiani e centroamericani. La mancanza di fonti scritte, tuttavia, rende impossibile sapere con certezza da quanto tempo questi popoli utilizzano la dermocromia.\nIl fatto che la pittura corporale interessasse precipuamente le zone del corpo pi\u00f9 esposte, lascia credere che essa abbia avuto molta importanza presso le popolazioni che solevano girare nude.\nTecniche tradizionali.\nI colori erano ricavati da materie di origine minerale, come ocra, creta e gesso, o vegetale, come i succhi delle foglie, gli steli, i semi ed i frutti delle piante. Normalmente le materie prime provenivano dalla flora del luogo in cui gli indigeni erano stanziati. I pigmenti erano poi applicati poi sulle parti del corpo opportune usando le dita, i pennelli o degli appositi stampini in legno o in terracotta detti \"pintaderas\".\nSignificati.\nLe pitture corporali abbinavano all'abbellimento del corpo significati precisi.\nI colori utilizzati dalle popolazioni tribali non avevano le sfumature che hanno a disposizione i pittori di corpi odierni. Nelle culture primitive per\u00f2 ad ogni colore corrispondeva un valore:\nPittura del corpo moderna.\nL'origine della pittura corporale moderna viene fatta risalire al 1933 quando Max Factor, dopo aver truccato interamente la sua modella con un nuovo cosmetico, la espose alla Fiera Mondiale di Chicago. Furono arrestati entrambi per disturbo alla quiete pubblica. Questo pare essere il primo esperimento di pittura del corpo moderna. Torn\u00f2 quindi di moda una delle forme d'arte tra le pi\u00f9 antiche. Oltre alla variazione delle tecniche grazie al progresso scientifico, la pittura corporale cambi\u00f2 significato. Anche se nelle parti del mondo isolate, come l'Amazzonia, le savane africane e le giungle indiane il significato della pittura corporale \u00e8 rimasto invariato, nel mondo globalizzato ha assunto significati completamente diversi.\nDagli anni novanta ad oggi essa ha subito un significativo incremento.\nTecniche moderne.\nNella pittura corporale moderna i colori naturali sono affiancati da colori sintetici fatti dalle pi\u00f9 importanti case di cosmetici internazionali. Sono colori che non recano danni alla salute della pelle n\u00e9 provocano allergie. La durata del disegno varia a seconda dei pigmenti utilizzati:\nAnche gli strumenti di lavoro si sono aggiornati con il passare degli anni: ai classici pennello e spugna si sono aggiunte sofisticate tecniche d' aerografia, che permettono di creare chiaroscuri, sfumature e dettagli molto precisi.\nPittura corporale ed effetti speciali.\nLe protesi sono un ulteriore componente della pittura corporale. Esse, infatti, unite all'effetto dermocromatico, consentono di ottenere effetti ancora pi\u00f9 realistici. Le protesi possono essere di due tipi: di piccole dimensioni oppure medio-grandi. Le prime vengono utilizzate per le parti pi\u00f9 piccole del corpo e consistono in:\nQuelle di medie e grandi dimensioni, invece, comprendono:\nLe variet\u00e0 della pittura corporale.\nLe zone del corpo interessate e i colori stessi determinano variet\u00e0 di questa forma d'arte. La pittura del corpo infatti comprende anche la pittura facciale e quella delle mani.\nPittura facciale.\nIl pittura facciale \u00e8 la decorazione del solo volto. Anticamente utilizzata durante i riti religiosi e di caccia, \u00e8 tornata in gran voga a partire dagli anni '60 quando gli hippie hanno preso a dipignersi sul volto il simbolo della pace, specialmente durante le manifestazioni contro la guerra e i concerti. Al giorno d'oggi si usa pitturarsi il volto in svariate occasioni:\nDurante feste in maschera grandi e piccoli sono soliti dipingersi il volto per assumere le fattezze delle maschere da loro desiderate. Motivi ricorrenti sono:\nAnche i militari dipingono il loro volto dello stesso colore della tuta mimetica, cos\u00ec da garantire un camuffamento quanto pi\u00f9 conforme possibile all'ambiente in cui opereranno.\nInfine la pittura facciale colora gli stadi durante gli eventi sportivi. Molti tifosi dipingono il loro volto del colore della propria preferita.\nOltre al colore, sono comunemente scritti sul viso dei tifosi anche il nome della squadra, il nome dello giocatore preferito oppure delle dediche speciali. In moltissime discipline sportive si possono notare queste pitture: dal calcio al football americano, dal baseball al rugby, dalla pallacanestro alla pallovolo. Nel rugby e nel football americano i giocatori sogliono tracciarsi delle linee sul volto a scopo intimidatorio.\nDagli anni ottanta ad oggi nella lotta libera sono molti i lottatori che hanno utilizzato - e tuttora utilizzano - la pittura facciale:\nLa pittura facciale \u00e8 utilizzata anche in campo musicale: ne fanno uso sia i gruppi sia il pubblico durante i concerti. I Kiss, celebre gruppo rock statunitense, \u00e8 noto anche in virt\u00f9 dell'usanza dei suoi componenti di suonare col volto dipinto. Molti musicisti di complessi metal e black-metal si dipingono il volto, utilizzando in particolare la corpse paint: tra questi, il compositore Abbath, i Darkthrone, il cantante Dead etc. Il pubblico dei grandi concerti dal vivo, di solito utilizza la faccia e le altre parti libere del corpo per dipingersi le frasi delle canzoni, i nomi degli artisti oppure rappresentare le maschere dei gruppi.\nPittura delle mani.\nLa pittura delle mani prende in considerazione del corpo umano solo la mano stessa e l'avambraccio. Vengono rappresentati solitamente temi faunistici, come musi di animali oppure animali interi. Mario Mariotti riusciva a creare giochi ed effetti visivi pitturando le sole mani, sfruttando al massimo la possibilit\u00e0 di movimento di questa parte del corpo. Molto utilizzata anche a fini pubblicitari. Trib\u00f9 indiane si pitturano da millenni mani e piedi come decorazione temporanea utilizzando l'henn\u00e9."}
{"id": "1855146", "revid": "228587", "url": "https://it.wikipedia.org/wiki?curid=1855146", "title": "Tips and tricks", "text": "Tips and tricks, o Tips &amp; tricks, \u00e8 un termine inglese che letteralmente significa suggerimenti e trucchi.\nUso del termine.\nIn maniera analoga alle FAQ, con questo termine si intendono solitamente i trucchi, i suggerimenti e alcune scorciatoie per l'utilizzo e la configurazione di programmi, sistemi operativi, dispositivi, ecc.\nSpesso all'avvio di un programma viene visualizzata una finestra di dialogo con un suggerimento casuale tra quelli disponibili ed \u00e8 possibile scorrere i vari suggerimenti, di solito sempre in ordine casuale. Anche durante il caricamento di alcuni videogiochi (che a volte pu\u00f2 durare anche qualche minuto) vengono mostrate curiosit\u00e0 o suggerimenti, da parte dei programmatori.\nI trucchi generalmente possono riguardare scorciatoie da tastiera (tasti da premere per eseguire un comando), comandi particolari nel men\u00f9, configurazioni, personalizzazioni, procedure avanzate o funzioni nascoste.\nAnche molti siti internet o blog contengono solitamente una pagina contenente \"Tips and tricks\", in riferimento a spiegazione passo-passo di alcune procedure o consigli in genere brevi. Quando invece il concetto \u00e8 pi\u00f9 ampio o lungo si arriva a parlare di \"Tutorial\" oppure \"How to\" .\nAltri usi.\n\"Tips &amp; Tricks\" \u00e8 anche un magazine di videogiochi americano pubblicato da Larry Flynt Publications (LFP), fino a luglio 2007."}
{"id": "1855147", "revid": "287204", "url": "https://it.wikipedia.org/wiki?curid=1855147", "title": "Paxillosida", "text": "Paxillosida \u00e8 un ordine di stelle marine."}
{"id": "1855148", "revid": "6923", "url": "https://it.wikipedia.org/wiki?curid=1855148", "title": "Destroy All Humans!", "text": "Destroy All Humans! \u00e8 un videogioco sviluppato da Pandemic Studios e prodotto da THQ nel 2005 per le console casalinghe PlayStation 2 e Xbox. In questo titolo, il giocatore deve vestire i panni del diabolico alieno Cryptosporidium e completare una serie di missioni che porteranno la razza aliena dei Furon a governare il pianeta Terra.\nNel 2016, il titolo \u00e8 stato aggiunto al catalogo PlayStation Network con una conversione in Full HD per la console PS4, mentre nel 2018 \u00e8 arrivato su Xbox Live grazie al programma di retrocompatibilit\u00e0 avviato da Microsoft, con una conversione in 1080p per Xbox One e in 4K per Xbox One X. \nNel corso della conferenza Microsoft all'E3 2019, THQ Nordic ha annunciato un remake del gioco per PlayStation 4, Xbox One e PC sotto lo sviluppo di Black Forest Game, fissando la data di lancio per il 28 luglio 2020 e il 29 giugno 2021 per Nintendo Switch. \nTrama.\nL'antica razza aliena dei Furon ha raggiunto uno stadio di evoluzione tale da potersi riprodurre solo attraverso la clonazione. L'unico modo per poter ripristinare l'apparato riproduttore \u00e8 quello di estrarre del DNA vergine dalle cortecce cerebrali dei terrestri.\nNegli anni '50, un Furon noto come Cryptosporidium 136 si reca sul pianeta Terra, ma si schianta in seguito alla collisione con un missile dell'esercito americano e perde la vita. Viene subito prelevato dai militari, sezionato e studiato all'interno di una base segreta nota come Area 42 (evidente parodia dell'Area 51).\nNon ricevendo pi\u00f9 il segnale del disco volante, una nave madre dal pianeta Furon, gestita dallo scienziato Pox e dal successore di Crypto 136 (Cryptosporidium 137) decide di partire per scoprire cosa \u00e8 successo all'extraterrestre scomparso. Arrivati nell'orbita terrestre, iniziano ad invadere numerose citt\u00e0 e, una volta scoperta la sorte del clone 136, iniziano a progettare la totale sottomissione del pianeta al loro volere.\nIl loro principale ostacolo \u00e8 rappresentato dagli uomini della Majestic, un'associazione segreta che, dopo aver studiato gli extraterrestri ed aver appreso le loro intenzioni, iniziano a sviluppare tecnologie in grado di ostacolare le capacit\u00e0 telecinetiche Furon cos\u00ec da respingere la minaccia per il mondo e non far entrare la popolazione nel panico.\nModalit\u00e0 di gioco.\nSiti da invadere.\nNel gioco si possono invadere sei siti, ognuno ricco di insediamenti e, a volte, di basi militari:\nArmi e poteri Furon.\nPoteri.\nGrazie all'avanzato sviluppo cerebrale della razza Furon, \u00e8 possibile eseguire numerose azioni mentali. Le capacit\u00e0 di Crypto possono essere potenziate nell'apposita sezione all'interno della nave madre, nel laboratorio di Pox.\nAccoglienza.\nLa rivista \"Play Generation\" classific\u00f2 Crypto come il quinto alieno pi\u00f9 alienato dei videogiochi usciti su PlayStation 2.\nAltri titoli.\nDopo il successo di \"Destroy All Humans!\", la THQ ha deciso di creare una serie di titoli successivi, tra cui \"Destroy All Humans! 2\" (sempre per Xbox e PlayStation 2), ambientato nel 1960 anzich\u00e9 nel 1950 come il precedente titolo), \"Destroy All Humans! Big Willy Unleashed\" per console Wii e \"Destroy All Humans! Path Of The Furon\" per console Xbox 360 e PlayStation 3, quest'ultimo considerato un flop."}
{"id": "1855149", "revid": "123474298", "url": "https://it.wikipedia.org/wiki?curid=1855149", "title": "Leonardo Zega", "text": "Il suo nome resta associato alla direzione del popolare settimanale Famiglia Cristiana.\nBiografia.\nFrequent\u00f2 a Roma il seminario della Societ\u00e0 San Paolo, diventando membro della congregazione dei paolini. Successivamente studi\u00f2 all'Universit\u00e0 Gregoriana, dove si laure\u00f2 in teologia.\nNel 1954 venne ordinato sacerdote e nei primi anni '60 fu insegnante di religione a Roma presso la scuola media statale \"Dante Alighieri\".\nContemporaneamente inizi\u00f2 a lavorare nella sede centrale delle Edizioni San Paolo, poi come redattore del periodico \"Orizzonti\".\nNel 1961 part\u00ec per le Filippine, dove collabor\u00f2 ad un periodico locale. Decide quindi di impegnarsi totalmente nel giornalismo e nelle comunicazioni sociali, per diffondere il messaggio evangelico attraverso i moderni strumenti di comunicazione.\nNel 1980 divenne direttore di \"Famiglia Cristiana\", dove rimase per diciotto anni, fino al 1998, quando venne sollevato dal suo incarico per alcune dichiarazioni pubblicate sul settimanale da lui diretto nella sua rubrica, \u00abColloqui col padre\u00bb. \nAmministratore delegato della San Paolo fino al 1995, lasci\u00f2 il settimanale religioso per passare come editorialista a \"La Stampa\" di Torino. Per qualche tempo cur\u00f2 sul settimanale \"Oggi\" la rubrica di corrispondenza coi lettori. Successivamente assunsee la carica di direttore di \"Club3\", che manterr\u00e0 fino alla morte avvenuta il 5 gennaio del 2010."}
{"id": "1855151", "revid": "287204", "url": "https://it.wikipedia.org/wiki?curid=1855151", "title": "Monti Wrangell", "text": "I Monti Wrangell sono una catena montuosa dell'Alaska orientale negli Stati Uniti. Gran parte della gamma \u00e8 inclusa nel Wrangell-St. Elias National Park and Preserve. I Monti Wrangell sono quasi interamente di origine vulcanica, e tra loro sono presenti il secondo e il terzo pi\u00f9 alto vulcano degli Stati Uniti, il Monte Blackburn e il Monte Sanford. La catena prende il nome dal Monte Wrangell, che \u00e8 uno dei pi\u00f9 grandi vulcani di andesite nel mondo, e anche attualmente l'unico vulcano attivo della gamma.\nLa catena comprende la maggior parte dei campo vulcanico dei Wrangell che si estende anche nei vici Monti Sant'Elia e nel territorio dello Yukon in Canada."}
{"id": "1855156", "revid": "287204", "url": "https://it.wikipedia.org/wiki?curid=1855156", "title": "Caterina Romanova", "text": ""}
{"id": "1855161", "revid": "1543377", "url": "https://it.wikipedia.org/wiki?curid=1855161", "title": "Bambuterolo", "text": "Il bambuterolo , spesso commercializzato nella forma di sale cloridrato, \u00e8 un composto, a lunga durata d'azione, con attivit\u00e0 di tipo agonista selettivo sui recettori \u03b22-adrenergici. Come farmaco viene utilizzato per ridurre il broncospasmo in alcune condizioni patologiche quali l'asma e la broncopneumopatia cronica ostruttiva. \nBambuterolo cloridrato \u00e8 in realt\u00e0 un profarmaco (cio\u00e8 una molecola inattiva che, una volta introdotta nell'organismo, subisce il metabolismo e viene trasformata in un composto biologicamente attivo) della terbutalina. Il farmaco \u00e8 stato venduto in Italia dalla societ\u00e0 farmaceutica AstraZeneca con il nome commerciale di \"Bambec\" nella forma farmacologica di compresse da 10 e 20\u00a0mg.\nFarmacodinamica.\nBambuterolo \u00e8 un profarmaco di terbutalina, molecola adrenergica e noto agonista selettivo dei recettori \u03b22-adrenergici, particolarmente diffusi a livello della muscolatura liscia bronchiale. La stimolazione di questi recettori da parte del farmaco comporta un incremento dell'AMP ciclico endocellulare. L'aumento di AMP ciclico porta a sua volta all'attivazione della protein chinasi A, ed all'inibizione della fosforilazione della miosina, con conseguente rilassamento muscolare e determinazione di un effetto di tipo broncodilatatore con risoluzione del broncospasmo.\nFarmacocinetica.\nDopo somministrazione per via orale, circa il 20% della dose di bambuterolo assunta viene assorbita dal tratto gastrointestinale. La quantit\u00e0 di farmaco assorbita non sembra essere influenzata dalla concomitante assunzione di un pasto. All'interno dell'organismo, ed in particolare a livello intestinale ed epatico, bambuterolo viene gradatamente metabolizzato, tramite reazioni di idrolisi e ossidazione, in terbutalina, il farmaco attivo. Gli studi animali hanno mostrato un'ampia distribuzione nel polmone, mentre la distribuzione ad altri tessuti come il muscolo scheletrico, il miocardio ed il cervello \u00e8 trascurabile. La concentrazione plasmatica massima (Cmax) del metabolita attivo, terbutalina, viene raggiunta dopo circa 2-6 ore (Tmax) dall'assunzione. L'effetto della molecola sembra perdurare per almeno 24 ore ed il raggiungimento dello steady-state richiede circa 4-5 giorni di trattamento. L'emivita plasmatica del profarmaco si aggira intorno alle 13 ore, mentre il metabolita attivo, terbutalina, ha un'emivita di circa 17 ore.\nL'eliminazione della molecola e dei suoi metaboliti, avviene principalmente per via renale.\nTossicologia.\nLa DL50 nel topo e nel ratto, dopo somministrazione orale, \u00e8 stata stimata in un range compreso tra 400\u2013600\u00a0mg/kg peso corporeo e 800\u20131600\u00a0mg/kg, rispettivamente. Nel cane, sempre a seguito di assunzione orale, la dose massima tollerata \u00e8 stata di 100\u00a0mg/kg peso corporeo.\nUsi clinici.\nIl farmaco trova indicazione nel trattamento dell'asma bronchiale, di altre patologie che comportano occlusione delle vie respiratorie, come ad esempio la bronchite cronica e l'enfisema, e di ogni altra malattia polmonare che si associa al broncospasmo.\nEffetti collaterali ed indesiderati.\nTra gli effetti avversi pi\u00f9 comuni si segnala la possibile comparsa di tremori fini a carico della muscolatura scheletrica, in genere pi\u00f9 facilmente evidenziabili alle mani. Questo effetto indesiderato \u00e8 tipico e comune a tutti gli stimolanti beta-adrenergici, nonch\u00e9 in stretta relazione con la dose assunta. Altri effetti avversi quali cefalea, crampi muscolari, palpitazioni e tachicardia sono ugualmente caratteristici delle ammine simpaticomimetiche. Si possono osservare anche altri effetti indesiderati, come ad esempio ansia, insonnia, secchezza delle fauci.\nIl farmaco sembra anche determinare, nei soggetti con dislipidemia, una tendenza all'incremento delle HDL.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo, alla terbutalina, oppure ad uno qualsiasi degli eccipienti della formulazione farmaceutica.\nAnche lo stato di gravidanza e l'allattamento al seno debbono essere considerate condizioni di controindicazione.\nNon deve essere infine utilizzato in soggetti affetti da cirrosi epatica e/o insufficienza epatica grave.\nDosi terapeutiche.\nBambuterolo nei soggetti adulti viene somministrato una sola volta al giorno, generalmente alla sera prima di coricarsi.\nLa posologia \u00e8 strettamente individuale e deve essere stabilita dal medico. La dose iniziale consigliata \u00e8 pari a 10\u00a0mg che possono essere aumentati a 20\u00a0mg, se necessario ed in base alla risposta terapeutica, dopo almeno un paio di settimane di trattamento.\nNei soggetti con funzionalit\u00e0 renale gravemente alterata (clearance della creatinina inferiore a 50 mL/min) la dose iniziale consigliata non deve superare i 5\u00a0mg."}
{"id": "1855163", "revid": "767487", "url": "https://it.wikipedia.org/wiki?curid=1855163", "title": "Duracel", "text": "I Duracel sono un gruppo musicale pop punk italiano originario di Meolo (Venezia).\nStoria del gruppo.\nIniziano a suonare le prime cover nell'ottobre del 2003 in una vecchia casa di campagna. La formazione, inizialmente a tre, conta Marco Zamuner, soprannominato Zamu (voce, basso e \"songwriter\" dell'intera produzione della band) e i fratelli Valentino (Vale) e Leonardo (Bocia) Cadamuro, rispettivamente alla chitarra e alla batteria. Con l'ingresso di un ulteriore chitarrista, Andrea Storgato (Umbre), iniziano a prendere forma in un paio d'anni le prime canzoni, raccolte nei demo \"Che bei momenti\" e \"Come si vola\".\nNel maggio 2005, dopo un biennio di gavetta nel Veneto, sono vincitori di un concorso per band emergenti a Campagna Lupia, aggiudicandosi anche il premio come miglior testo per il singolo \"Una storiella\". Decidono cos\u00ec di investire sulla pubblicazione di un primo disco, \"Decido io\", composto da 11 brani. I quattro veneziani iniziano a condividere il palco con gruppi storici della scena italiana, come Derozer, Tre Allegri Ragazzi Morti, FFD, Cattive Abitudini, L'Invasione degli Omini Verdi, e, successivamente, con alcuni nomi del punk rock mondiale, come NOFX, Marky Ramone, Queers, Teenage Bottlerocket, Apers e molti altri.\nNel 2007 firmano con l'etichetta indipendente Indiebox, per pubblicare all'inizio dell'anno successivo il secondo album \"Domani \u00e8 come oggi\", 13 brani, uscito nei negozi il 14 febbraio 2008.\nL'accoglienza della critica \u00e8 positiva, e l'album riceve buone recensioni su riviste come Rocksound e su varie webzine e fanzine nazionali ed estere. Mentre i brani dei Duracel cominciano a circolare su compilation nazionali ed internazionali di settore, inizia il loro tour che li vede impegnati nella penisola. \nIl 6 novembre 2009 esce \"La fabbrica dei mostri\", 13 brani, sempre per Indiebox. I Duracel presentano anche il loro primo videoclip, \"Non mi piace ballare\" girato sulle note del brano n.9 che ha il medesimo titolo. Il disco li porta ad iniziare un nuovo tour che li riporter\u00e0 in molte delle maggiori citt\u00e0 italiane; il 29 novembre 2009 la band viene premiata al MEI (Meeting Etichette Indipendenti di Faenza) come \"Miglior Punk Band Italiana 2009\".\nIl 15 ottobre 2011 esce \"Nati negli anni '80\", 12 brani, preceduto dall'uscita del video clip del singolo \"Nati negli anni '80\" presentato il 15 ottobre a Milano. Questo disco, prodotto negli Stati Uniti, denota un certo cambiamento rispetto alle composizioni tradizionali della band. I testi si affinano, e diventa pi\u00f9 aspra la polemica verso gli stereotipi tipici del mondo in cui viviamo, tema questo onnipresente nelle ultime produzioni della band. Il tour italiano li impegna per tutto il 2012 e buona parte del 2013, anno in cui accompagnano il tour-reunion dei Derozer come supporter ufficiali nelle principali citt\u00e0 italiane.\nIl 28 gennaio 2014 esce L'Ora D'Aria, quarta fatica della band. Il disco ha avuto ottime recensioni dalla critica e dal pubblico. Il primo concerto di presentazione dell'album si \u00e8 tenuto al New Age di Roncade il 1\u00ba marzo 2014 registrando il sold out. Il sito Rockit definisce L'Ora D'Aria \" Un buon disco per gli amanti del genere, i suoni sono perfetti e gli arrangiamenti molto curati e mai scontati, specchio dei dieci anni di carriera della band. Per chi ci ha passato l'adolescenza ad ascoltare Green Day, Offspring o Bad Religion i riferimenti sono molto chiari: i suoni sono esattamente quelli.\"\nNell'inizio del 2016 avviene l'ingresso ufficiale di Zamu nella line-up dei Derozer, storica band del panorama punk rock nazionale. Nel frattempo, Vale e Il Bocia partecipano ad un progetto dedicato a Joey Ramone, arrivando a suonare, con la formazione The Italians, al tributo organizzato per il compleanno del grande vocalist della leggendaria band newyorkese, tenutosi nella Grande Mela, al Bowery Electric il 19 maggio del 2018.\nL'incontro con queste nuove esperienze porta la band a una decisa evoluzione della composizione, che inizia a virare decisamente verso un punk rock pi\u00f9 teso e veloce. Da questo processo, nell'aprile del 2018 nasce un nuovo disco, \"Supermarket\", sempre per la storica etichetta bresciana di riferimento, Indiebox."}
{"id": "1855169", "revid": "287204", "url": "https://it.wikipedia.org/wiki?curid=1855169", "title": "Benedikt Posch", "text": "Vita.\nPosch nacque a Gries (che oggi fa parte del comune di Bolzano, ma che fino al 1925 era comune a s\u00e9), ultimo di cinque figli di Edmund Georg e Maria Langer. Posch frequent\u00f2 le scuole di base a Gries, per proseguire gli studi alla \"Kaufm\u00e4nnische Wirtschaftsschule\" (scuola commerciale) di Mehrerau presso Bregenz. Nel 1938 intraprese l'apprendistato presso la stamperia \"Ferrari-Auer\" di Bolzano, ma nel 1939, in seguito agli accordi di Berlino sulle opzioni, poich\u00e9 cittadino austriaco (o meglio, dopo l\"Anschluss\", cittadino del \"Reich\") fu costretto ad abbandonare l'Alto Adige.\nTra il 1939 e il 1942 fu dapprima apprendista poi aiuto libraio a Recklinghausen, nella Renania Settentrionale-Vestfalia. Nel 1941, dopo un anno di studi alla \"Reichsschule des Deutschen Buchhandels\" (Scuola del Reich per i librai tedeschi) di Lipsia, aveva superato l'esame di abilitazione alla professione.\nNel 1942 venne chiamato alle armi, e fino al termine della seconda guerra mondiale prest\u00f2 servizio come interprete dall'italiano. Subito dopo il termine del conflitto spos\u00f2 Cilly Clemens ad Hall in Tirol. Dal matrimonio nacquero due figli. Pochi giorni dopo il matrimonio prese servizio presso la casa editrice \"Tyrolia\" di Innsbruck. Divenne redattore nel 1946 e capo redattore nel 1948 (all'epoca, il pi\u00f9 giovane caporedattore in Austria) della rivista \"Der Volksbote\", che nel 1973 cambier\u00e0 nome in \"pr\u00e4sent\". Ricopr\u00ec questo ruolo fino alla pensione, nel 1987: quando si ritir\u00f2 era il pi\u00f9 anziano caporedattore in Austria.\nNel 1954 propose il definitivo nome alla \"lega per la tutela del Sudtirolo\", il \"Bergisel-Bund\", di cui fu uno dei firmatari del suo statuto il 9 aprile dello stesso anno.\nDal 1\u00ba luglio 1970 era consigliere di amministrazione della \"Tyrolia\", e dal 1970 al 1987 anche responsabile della casa editrice da questa controllata, che si occupa di editare i giornali.\nDal 1953 al 1956 fu il presidente, ed in seguito per un anno il vicepresidente, dell\"Arbeitsgemeinschaft Katholischer Journalisten \u00d6sterreichs\" (il sindacato dei giornalisti cattolici austriaci); dal 1957 fino al termine della carriera fu vicepresidente del \"Verband Katholischer Publizisten \u00d6sterreichs\" (Associazione dei pubblicisti cattolici austriaci).\nOltre che nel giornalismo e nell'editoria, Posch fu attivo anche nel sociale, nell'associazione \"Lebenshilfe Tirol\", che si occupa di dare sostegno ai bambini colpiti da handicap."}
{"id": "1855170", "revid": "28592", "url": "https://it.wikipedia.org/wiki?curid=1855170", "title": "Pavel Pestel", "text": ""}
{"id": "1855174", "revid": "767487", "url": "https://it.wikipedia.org/wiki?curid=1855174", "title": "Lavori forzati (film)", "text": "Lavori forzati (\"The Hoose-Gow\") \u00e8 un cortometraggio del 1929 diretto da James Parrott con Stanlio &amp; Ollio.\nTrama.\nStanlio &amp; Ollio sono stati incarcerati per aver tentato di rubare un anello prezioso ma i due amici, in combutta con un altro detenuto, escogitano un piano per evadere avvalendosi di due innocue mele ma che se gettate al di l\u00e0 del forte, daranno il segnale ai banditi fuori dal carcere per far calare una scala che li condurrebbe fuori. Quando il capo delle guardie si rende conto che i due stanno confabulando qualcosa, sequestra loro le mele gettandole oltre il muro mandando in fumo il loro piano di fuga ma i due non demordono e tenteranno ugualmente di scappare quando le guardie aprono il cancello principale per dare la caccia ai due banditi latitanti ma Stanlio e Ollio, che nel frattempo erano usciti senza farsi notare, non riusciranno nel loro intento, poich\u00e9 una volta chiuso il portone, Stanlio ha la brillante idea di bussare venendo scoperti dal capo delle guardie che li fuciler\u00e0 e i due decidono di arrendersi e di rientrare rassegnati in prigione.\nCostretti ai lavori forzati, vengono a sapere che il governatore verr\u00e0 a far visita alla tendopoli della prigione. Durante l'ora di pranzo, rimasti senza un tavolo per mangiare e senza cibo, dovranno tagliare della legna al cuoco per poter mangiare, convinti del fatto che procurarsi della legna direttamente da un albero con una scure sia la soluzione migliore fino a quando non si renderanno conto di aver abbattuto un albero alla cui cima era posizionata una guardia di turno che vigilava il campo. Tornati nuovamente ai lavori, in concomitanza con l'ennesimo bisticcio, accidentalmente i due bucano con un piccone il radiatore dell'automobile del governatore, e tentano di fermare la fuoriuscita d'acqua con del riso. Quando il governatore fa per mettere in moto il veicolo, esce un violento getto di riso mischiato con liquido di raffreddamento e il capo delle guardie, senza minima esitazione, incolpa Stanlio dell'accaduto facendolo cadere e sporcandogli la faccia col riso fuoriuscito dall'auto, suscitando l'ira di Stanlio che non si trattiene dalla rabbia e gli getta anche lui del riso in faccia scatenando di fatto una rissa a catena di \"lanci di riso\" tra detenuti e ufficiali, compreso lo sfortunato governatore. Sfruttando il trambusto creatosi, i due compari tenteranno nuovamente di fuggire ma il capo delle guardie e il governatore, salgono su un'altra auto con l'intento di andare a richiedere \"rinforzi\" all'esercito per placare la folla inferocita ma nel fare retromarcia, i due urteranno contro un rimorchio pieno di barili di vernice bianca in cui si erano nascosti Stanlio e Ollio che ne usciranno completamente \"imbiancati\".\nProduzione.\nLa pellicola \u00e8 stata girata presso \"Arnaz Ranch\", lungo la Robertson Boulevard di Los Angeles, tra la Beverlywood Street &amp; David Avenue."}
{"id": "1855176", "revid": "122586736", "url": "https://it.wikipedia.org/wiki?curid=1855176", "title": "Bantu (etnologia)", "text": "Il nome bantu (o bant\u00f9) si riferisce a un vasto gruppo etno-linguistico che comprende oltre 400 etnie dell'Africa subsahariana e distribuite dal Camerun all'Africa centrale, orientale e meridionale. Questa famiglia di etnie, pur largamente diversificata, condivide sia tratti linguistici che culturali, retaggio di una storia comune. L'espressione \"lingue bantu\" si riferisce al vasto gruppo di lingue parlate dalle etnie bantu.\nI gruppi etnici che appartengono al gruppo bantu sono suddivisi in due sottofamiglie principali, divisesi circa 3500 anni fa: i bantu orientali includono i Kikuyu (Kenya), gli Zulu (Sudafrica), gli Xhosa (Sudafrica), i Tswana (Botswana) e gli Shona (Mozambico, Zimbabwe, Zambia). I bantu occidentali comprendono gli Herero (Namibia, Botswana, Angola), i Tonga (Zambia, Zimbabwe) e i Tonga del Malawi (Malawi).\nEtimologia.\nIl termine \"bantu\" fu introdotto con il suo significato moderno dal linguista Wilhelm Bleek, nel suo trattato \"A Comparative Grammar of South African Languages\" (1862). Bleek aveva osservato che numerose lingue africane condividevano una quantit\u00e0 di elementi sintattici tali da suggerire un'origine comune. Bleek scelse il nome \"bantu\" perch\u00e9 questa parola significava \"gente\" in molte delle lingue appartenenti a questo gruppo.\nStoria.\nSi ritiene che la cosiddetta lingua proto-bantu, da cui discendono le lingue bantu moderne, si sia sviluppata nell'area intorno all'odierno confine fra Nigeria e Camerun, in un'epoca compresa fra 3000 e 5000 anni fa. Questa teoria si deve in particolare alle ricerche condotte dal linguista Joseph Greenberg, che suggeriscono alcune forti affinit\u00e0 di fondo fra le lingue bantu e un gruppo di lingue parlate nella Nigeria sudorientale. Greenberg ipotizzava che la lingua bantu si fosse poi diffusa da questo centro in modo sostanzialmente uniforme verso est e sud. La teoria di Greenberg fu in seguito raffinata da Jan Vansina; osservando la struttura a \"cluster\" (\"grappoli\") delle lingue bantu moderne, Vansina teorizz\u00f2 che la diffusione della lingua bantu fosse avvenuta attraverso una serie di ondate migratorie avvenute in momenti diversi, a cui era corrisposta la nascita di centri di diffusione secondari.\nLe migrazioni bantu avvennero in momenti diversi, lungo un arco di tempo di diverse migliaia di anni. A differenza degli altri popoli dell'Africa subsahariana, i bantu erano agricoltori e conoscevano la lavorazione dei metalli, caratteristiche che li rendevano ottimi colonizzatori, permettendo loro di adattarsi a diversi contesti ambientali e climatici e di poter popolare densamente il territorio (pi\u00f9 di quanto fosse possibile a popoli che vivevano di caccia e raccolta). Il primo movimento migratorio importante ebbe luogo intorno al 1500 a.C., in due direzioni diverse. Questa doppia migrazione si riflette nella ripartizione delle lingue bantu in due sottofamiglie, note rispettivamente come bantu orientale e bantu occidentale. La migrazione verso ovest procedette costeggiando l'Oceano Atlantico, verso Angola, Namibia e Botswana; quella verso est port\u00f2 alla colonizzazione della foresta pluviale centrafricana. Intorno al 1000 a.C., dal centro Africa un importante flusso migratorio bantu giunse nella zona dei Grandi Laghi; qui l'ambiente particolarmente favorevole port\u00f2 a un rapido sviluppo, cosicch\u00e9 quest'area divenne in seguito il principale centro di diffusione bantu del continente. Nel V secolo a.C. i bantu erano giunti a sud fino all'odierno Zambia. Lungo la costa dell'Oceano Indiano una serie di rapidi movimenti migratori portarono i primi gruppi di pionieri in Sudafrica (nella zona dell'odierno KwaZulu-Natal (Sudafrica) intorno al III secolo a.C.\nQueste migrazioni influirono in modo sostanziale sulla storia dell'Africa subsahariana. Diversi gruppi bantu si insediarono in regioni dove esistevano popolazioni autoctone, assimilandole o venendone assimilati, e dando quindi origine a una variet\u00e0 di culture e lingue miste; attraverso i bantu si diffusero non solo l'agricoltura e la lavorazione dei metalli, ma anche l'allevamento, che i bantu appresero probabilmente dai popoli dell'Africa orientale.\nFra il XIII e il XV secolo, alcuni gruppi di lingua bantu diedero vita ad un insieme di potenti regni, soprattutto nella zona dei Grandi Laghi e lungo il fiume Zambesi. Il pi\u00f9 noto di questi regni \u00e8 quello del re Monomatapa, e noto come regno della Grande Zimbabwe dal nome del pi\u00f9 importante complesso archeologico risalente a questo periodo. Questo processo di formazione di entit\u00e0 di tipo statale divenne estremamente frequente a partire dal XVI secolo, probabilmente a causa di una concomitanza di cause, incluse le interazioni sempre pi\u00f9 frequenti dei bantu con gli arabi e gli europei. Quando inizi\u00f2 la colonizzazione europea dell'Africa, i regni bantu furono gradualmente conquistati o assimilati. Di alcuni di essi rimangono comunque le tracce negli ordinamenti amministrativi dei moderni stati africani; per esempio, il KwaZulu-Natal corrisponde all'antico regno Zulu."}
{"id": "1855177", "revid": "28592", "url": "https://it.wikipedia.org/wiki?curid=1855177", "title": "STAVKA", "text": ""}
{"id": "1855179", "revid": "28592", "url": "https://it.wikipedia.org/wiki?curid=1855179", "title": "Quartier Generale", "text": ""}
{"id": "1855182", "revid": "28592", "url": "https://it.wikipedia.org/wiki?curid=1855182", "title": "Societ\u00e0 segrete", "text": ""}
{"id": "1855184", "revid": "729019", "url": "https://it.wikipedia.org/wiki?curid=1855184", "title": "Ares I-X", "text": "Ares I-X \u00e8 stata una missione di collaudo nell'ambito dello sviluppo del vettore Ares I. Lo scopo del test era la dimostrazione del sistema di controllo di volo durante la salita, dei paracadute di recupero, dei sistemi di assemblaggio, di lancio e di recupero. Poich\u00e9 la NASA ha pianificato di utilizzare entrambe le piattaforme di lancio (39A e 39B) per la missione STS-125 e la missione di recupero STS-400, il test Ares I-X \u00e8 stato rinviato inizialmente al 31 luglio, successivamente a non prima del 30 agosto ed infine al 27 ottobre 2009, ma rimandato al giorno seguente a causa di avverse condizioni meteorologiche. Il lancio \u00e8 avvenuto con successo il 28 ottobre 2009 alle 16.30 ora italiana.\nDescrizione.\nIl vettore di test era simile per peso e dimensione ad un razzo Ares I contenente la navetta Orion e ed alimentato da un singolo razzo a combustibile solido con quattro segmenti, analogo a quelli utilizzati nello Space Shuttle, e modificato per includere un quinto segmento inattivo. La navetta Orion e lo stadio superiore saranno sostituiti da modelli.\nIl test ha seguito la traiettoria di un vero lancio, con velocit\u00e0 massima di 4,7 Mach e altezza massima di . Il test ha riguardato il primo stadio, e lo stadio superiore assieme al modello della navetta Orion \u00e8 ricaduto nell'oceano Atlantico dopo la separazione. Il primo stadio ha poi dispiegato i paracadute ed \u00e8 caduto nell'oceano in sicurezza. I tecnici hanno recuperato i dati di volo per le verifiche.\nIl secondo test, chiamato Ares I-Y, era previsto per il 2012 e sarebbe servito per collaudare i nuovi razzi a combustibile solido a cinque segmenti, il sistema di controllo di volo, il propulsore J-2X e l'avionica, ma \u00e8 stato cancellato.\nConfigurazione.\nIl vettore aveva un finto stadio superiore chiamato \"Upper Stage Simulator\" (USS) che simulava la presenza del vero stadio superiore. L'USS possiede la stessa forma, peso e centro di gravit\u00e0 del componente, a cui verr\u00e0 collegata in futuro la navetta Orion. Inoltre erano presenti moltissimi sensori per la misura della temperatura, delle vibrazioni per raccogliere dati preziosi per i futuri sviluppi del vettore.\nAl posto della vera navetta Orion era presente, anche in questo caso, un simulatore chiamato \"Crew Module/Launch Abort System Simulator\" (\"CM/LAS\")che possedeva tutte le caratteristiche della navetta e del suo sistema di annullamento del lancio, oltre a vari sensori. Tra essi furono presenti sensori aerodinamici per misurare l'accelerazione e l'angolo di attacco del velivolo.\nL'USS e il CM/LAS, effettuato l'ammaraggio nell'oceano, sono stati recuperati al termine del test.\nIl lancio.\nIl lancio \u00e8 avvenuto con successo il 29 ottobre 2009. Le preoccupazioni sulle forze eccessive di gravit\u00e0 erano infondate, il razzo complet\u00f2 correttamente la missione.\nLa fusoliera del primo stadio registr\u00f2 un danno alla struttura esterna, del quale, per\u00f2, la NASA non specific\u00f2 se fu causato dalla fallita apertura dei paracadute o da un cedimento dovuto alle forze aerodinamiche.\nDurante la discesa, si sarebbero dovuti aprire i paracadute secondo il piano di volo, ma questo non avvenne. La NASA non diede alcuna risposta sul probabile malfunzionamento, ma comunic\u00f2 solamente che tutti gli obbiettivi prefissati erano stati raggiunti con successo.\nPoco dopo il lancio, fu evacuata la rampa da cui era partito Ares, a causa della rottura di una conduttura di propellente."}
{"id": "1855185", "revid": "599013", "url": "https://it.wikipedia.org/wiki?curid=1855185", "title": "Abd\u00f3n Porte", "text": "Carriera.\nCrebbe calcisticamente nel club del Col\u00f3n di Montevideo, con cui esord\u00ec in campionato nel 1910. Nel 1911, dopo una breve parentesi nel club (oggi scomparso) del Libertad, Porte si guadagn\u00f2 la chiamata del Nacional. Dei \"tricolores\" divenne subito un pilastro, collezionando 270 presenze in 6 stagioni e conquistando quattro titoli nazionali (1912, 1915, 1916, 1917). Nello stesso 1917 vinse anche il Campeonato Sudamericano con la maglia dell'Uruguay, pur non venendo mai impiegato dal CT Ram\u00f3n Platero.\nIn effetti fu proprio durante il 1917 che la stoffa dell\"'Indio\" cominci\u00f2 a scalfirsi: Porte inizi\u00f2 a conoscere le prime panchine e il lento ma inesorabile declino lo fece progressivamente cadere nella depressione. Il 4 marzo 1918 Porte disput\u00f2 tutto l'incontro di campionato tra il Nacional e il Charley Solferino, vinto dai \"tricolores\" 3-1. La sera stessa, com'era d'abitudine in caso di vittoria, l'intera squadra si riun\u00ec in sede per una piccola festa. Porte sembrava sereno, ma al termine della festa, anzich\u00e9 dirigersi a casa, si rec\u00f2 al Parque Central, lo stadio del Nacional. Qui, intorno alle due del mattino (secondo le testimonianze di alcune persone residenti nella zona, che affermarono di aver sentito una deflagrazione a quell'ora), si spar\u00f2 un colpo di pistola al cuore. La mattina fu trovato riverso in una pozza di sangue al centro del campo di gioco dal custode dello stadio: teneva in mano due foglietti, uno al presidente del Nacional Jos\u00e9 Mar\u00eda Delgado e l'altro all'anziana madre, nei quali chiedeva perdono per il gesto e di essere sepolto nel \"Cementerio de la Teja\" a fianco di Bol\u00edvar e Carlitos Cespedes, leggendari calciatori del Nacional dei primi del Novecento, morti anni prima di vaiolo.\nIl suicidio di Porte lasci\u00f2 esterrefatto il calcio uruguaiano e la storia dell\"'Indio\" \u00e8 tutt'oggi raccontata come esempio di grande amore per il calcio. Il Nacional gli ha dedicato una curva del Parque Central.\nIl nipote di Porte, Roberto Porta, sarebbe divenuto una gloria del calcio uruguaiano, vestendo anch'egli la casacca del Nacional (e pure quella dell') e della nazionale uruguaiana (e anche di quella italiana)."}
{"id": "1855186", "revid": "531309", "url": "https://it.wikipedia.org/wiki?curid=1855186", "title": "Deportati", "text": ""}
{"id": "1855192", "revid": "309289", "url": "https://it.wikipedia.org/wiki?curid=1855192", "title": "Laja (fiume)", "text": "La Laja () \u00e8 un fiume della Russia europea settentrionale, affluente di destra della Pe\u010dora. Scorre nella Repubblica dei Komi e nel Circondario autonomo dei Nenec.\nNasce dalla Bol'\u0161ezemel'skaja Tundra (\"Tundra della Grande Terra\"), emissario del piccolo lago Lajato; scorre con un corso tortuoso in direzione mediamente meridionale in una zona pianeggiante e paludosa, pressoch\u00e9 disabitata per ragioni climatiche, sfociando nella Pe\u010dora nel suo medio corso, a 687\u00a0km dalla foce. Il principale affluente \u00e8 la Jur\"jacha, proveniente dalla destra idrografica.\nLa Laja \u00e8 gelata, mediamente, da ottobre a fine maggio."}
{"id": "1855194", "revid": "2186996", "url": "https://it.wikipedia.org/wiki?curid=1855194", "title": "Roberto De Leonardis", "text": "Biografia.\nFiglio di un ammiraglio della Regia Marina, Roberto ne segu\u00ec le orme frequentando l'Accademia navale e laureandosi come ufficiale. Il 29 giugno 1943 divenne tenente della Regia Cannoniera Carlotto, ma quando incontr\u00f2 i giapponesi il 9 settembre, il giorno dopo che l'Italia si era arresa agli Alleati, Roberto affond\u00f2 la sua nave nel Fiume Azzurro. Fu quindi fatto prigioniero e detenuto fino a quando le truppe americane lo liberarono nel 1945. Durante la detenzione ebbe modo di imparare l'inglese dai soldati americani prigionieri con lui.\nAl ritorno in Italia, Roberto inizi\u00f2 a lavorare come consulente di Alberto Liberati per l'adattamento italiano dei film Disney \"Pinocchio\", \"Bambi\" e \"I tre caballeros\". Gli fu invece affidato in toto (incluse le canzoni) l'adattamento di \"Dumbo\", particolarmente apprezzato dallo stesso Walt Disney che, dopo aver fatto amicizia con De Leonardis, gli affid\u00f2 le edizioni italiane di tutte le produzioni successive della sua societ\u00e0 (salvo alcune eccezioni come \"Lo scrigno delle sette perle\", che fu invece adattato da Alfredo Medori). De Leonardis adatt\u00f2 anche molti film di altre case di produzione, come \"Il mago di Oz\", \"La regina d'Africa\", \"Luci della ribalta\" e \"Fanfan la Tulipe\".\nNel 1949, come membro dell'associazione dei produttori italiani di cortometraggi, De Leonardis fond\u00f2 la Filmeco, una casa di produzione che gir\u00f2 circa 50 documentari, incluso un episodio della serie etnografica Disney \"Genti e paesi\", dal titolo \"Gente di Sardegna\" (1956). Nello stesso anno collabor\u00f2 alla sceneggiatura del film \"I pinguini ci guardano\" di Guido Leoni. Il 7 giugno 1958 fond\u00f2 a Roma anche la societ\u00e0 Royfilm, per la quale non solo continu\u00f2 a curare le versioni italiane di tutte le produzioni Disney, ma si dedic\u00f2 anche a numerosi film sia statunitensi sia francesi diretti da registi come Stanley Kubrick, Billy Wilder, Roman Pola\u0144ski e Fran\u00e7ois Truffaut, oltre alle saghe di James Bond e \"Guerre stellari\" e a film come \"Via col vento (ridoppiaggio del 1977)\", \"L'esorcista\", \"Il padrino\", \"Frankenstein Junior\", \"Incontri ravvicinati del terzo tipo, Arancia meccanica\" e \"Lenny.\" Anche l'edizione italiana sottotitolata di \"Nashville\", capolavoro di Robert Altman, fu realizzata da lui.\nDopo aver appaltato i doppiaggi a varie societ\u00e0, nei primi anni novanta la Royfilm divenne una societ\u00e0 di doppiaggio autonoma che \u00e8 gestita oggi da Riccardo \"Roy\" De Leonardis, figlio di Roberto, e si occupa della versione italiana dei prodotti Disney destinati principalmente alla televisione. Nel 1960 Roberto fu incaricato dalla Disney di produrre \"Italia 1961\", un documentario in Circarama diretto da Elio Piccon e realizzato per l'Expo 1961 che offriva viste di alcuni dei luoghi pi\u00f9 suggestivi della penisola.\nRoberto De Leonardis mor\u00ec il 21 settembre 1984 a Roma all'et\u00e0 di 71 anni, venendo sostituito per una decina d'anni negli adattamenti Disney dal figlio Andrea. Nel 1997 ricevette il premio postumo Disney Legends. Riposa presso il Cimitero del Verano."}
{"id": "1855195", "revid": "729019", "url": "https://it.wikipedia.org/wiki?curid=1855195", "title": "Michail Andreevi\u010d Miloradovi\u010d", "text": "Biografia.\nDi origine serba, la famiglia nobile dei Miloradovi\u0107-Rabrenovi\u0107 era originaria dell'Erzegovina e faceva parte della famiglia reale russa.\nMiloradovich prest\u00f2 servizio agli ordini del generale Suvorov nelle guerre contro la Turchia e la Polonia e nelle campagne d'Italia e di Svizzera nel 1799, ove si distinse come comandante.\nNel 1805, dopo aver ottenuto il grado di tenente generale, prest\u00f2 servizio agli ordini del generale Mikhail Kutuzov combattendo ad Austerlitz, ove la sua colonna tenne le alture del Pratzen.\nDurante la guerra russo-turca del 1806-1812 si distinse parecchie volte: sconfisse i turchi a Obile\u015fti (nell'attuale Romania, 1807) e per la battaglia di Rassevat (Bulgaria, 1809) ottenne la promozione a generale di fanteria nel 1810.\nDurante la campagna napoleonica di Russia Miloradovi\u010d fu protagonista e fu tra quelli che riscossero maggiori successi: nella battaglia di Borodino comand\u00f2 l'armata della riserva e, successivamente, la retroguardia che ritard\u00f2 la conquista di Mosca; appena Napoleone inizi\u00f2 la ritirata da Mosca, egli sconfisse i francesi a Vjaz'ma. In seguito il suo corpo d'armata fu uno dei pi\u00f9 attivi nel perseguire la ritirata della \"Grande Arm\u00e9e\".\nNel 1813 comand\u00f2 la retroguardia degli alleati nella battaglia di Bautzen. Nella battaglia di Kulm comand\u00f2 i corpi russi e prussiani e cos\u00ec in quella di Lipsia. Nel 1814 Miloradovi\u010d comand\u00f2 il contingente alleato nei Paesi Bassi.\nA partire dal 1818 fu governatore di San Pietroburgo. Il 14 dicembre 1825 tent\u00f2 di calmare i dirigenti decabristi al senato. Popolare nell'esercito, era sul punto di riuscire ad esortare i principali dirigenti quando Evgenij Petrovi\u010d Obolenskij lo fer\u00ec con un colpo di baionetta. Fu successivamente ucciso a pugnalate da P\u00ebtr Grigor'evi\u010d Kachovskij, uno dei ribelli pi\u00f9 radicali.\nSoprannominato da Suvorov \u00abil volteggiatore per eccellenza\u00bb, Miloradovi\u010d merit\u00f2 la stima di Gioacchino Murat, che egli combatt\u00e9 spesso. Nel 1812 essi si scambiarono i mantelli, in segno di reciproca stima."}
{"id": "1855197", "revid": "125983656", "url": "https://it.wikipedia.org/wiki?curid=1855197", "title": "Chiara Gonzaga", "text": "Uno dei suoi figli fu Carlo III, Duca di Borbone, che guid\u00f2 l'armata Imperiale inviata dall'Imperatore Carlo V contro il Papa Clemente VII, in quelle che fu il Sacco di Roma, e dove fu successivamente ucciso.\nChiara \u00e8 una dei personaggi nell'Heptameron, scritto da Margherita d'Angouleme, sorella di re Francesco I.\nFamiglia.\nChiara Gonzaga nacque a Mantova il 1\u00ba luglio 1464; primogenita di Federico I Gonzaga, marchese di Mantova e di Margherita di Baviera (1\u00ba gennaio 1442 - 14 ottobre 1479). \nEbbe cinque fratelli tra cui Francesco II Gonzaga, marchese di Mantova la cui moglie fu la celebre Isabella d'Este.\nI nonni paterni di Chiara erano Ludovico III Gonzaga e Barbara di Brandeburgo; e i suoi nonni materni erano Alberto III, duca di Baviera e Anna di Brunswick-Grubenhagen-Einbeck, figlia del duca Erich I di Braunschweig-Grubenhagen e di sua moglie Elisabetta di Brunswick-G\u00f6ttingen.\nBiografia.\nMaggiore delle tre figlie di Federico Gonzaga, spos\u00f2 il 24 febbraio 1482 Gilberto I di Borbone, conte di Montpensier e duca di Sessa (1443-1496). Per le loro nozze, Andrea Mantegna, gi\u00e0 pittore di corte dei Gonzaga nel 1460, realizz\u00f2 nel 1480 il \"San Sebastiano\", ora conservato al Louvre, che venne donato alla chiesa d'Aigueperse en Auvergne, fondata nel 1475 da Luigi I di Borbone. Ad organizzare il suo matrimonio fu suo zio Francesco Secco d'Aragona, che l'accompagn\u00f2 tra l'altro da Mantova a Milano nel suo viaggio diretto verso la Francia.\nDiscendenza.\nDal matrimonio Chiara e Gilberto nacquero sei figli:"}
{"id": "1855199", "revid": "74801", "url": "https://it.wikipedia.org/wiki?curid=1855199", "title": "Lane Kiffin", "text": "Dalla stagione 2007 fino alla settimana n\u00b0 4 della stagione 2008 \u00e8 stato l\"head coach\" della squadra degli Oakland Raiders; ha concluso con un record di 5 vinte e 15 perse.\nIl 1\u00ba dicembre 2008 ha firmato un contratto di un anno con l'universit\u00e0 di Tennessee."}
{"id": "1855201", "revid": "28592", "url": "https://it.wikipedia.org/wiki?curid=1855201", "title": "Insurrezione dei Decabristi", "text": ""}
{"id": "1855202", "revid": "124241416", "url": "https://it.wikipedia.org/wiki?curid=1855202", "title": "Rhinopithecus roxellana", "text": "Il rinopiteco dorato (\"Rhinopithecus roxellana\" ) \u00e8 una specie di scimmia del Vecchio Mondo appartenente alla sottofamiglia Colobinae. La specie \u00e8 endemica di una piccola area di foreste temperate e montuose della Cina centrale e sud-occidentale, dove vive ad altitudini di - metri sul livello del mare. Il suo nome cinese \u00e8 scimmia dai capelli dorati del Sichuan (\u56db\u5ddd\u91d1\u4e1d\u7334). Delle tre specie di rinopitechi in Cina, quello dorato \u00e8 il pi\u00f9 diffuso.\nPer via delle forti nevicate che intercorrono nell'habitat di questo animale, il rinopiteco dorato pu\u00f2 resistere a temperature medie pi\u00f9 fredde meglio di qualsiasi altro primate non umano. La sua dieta varia notevolmente con il susseguirsi delle stagioni, sebbene sia principalmente erbivora, e i licheni sono la sua principale fonte di cibo. \u00c8 diurno e in gran parte arboricolo, trascorrendo circa il 97% del suo tempo sulle cime degli alberi. Esistono tre sottospecie riconosciute di rinopiteco dorato. Le stime sulla popolazione di questi primati vanno da a individui, e la principale minaccia per questi animali \u00e8 rappresentata dalla perdita dell'habitat.\nDescrizione.\nI rinopitechi dorati adulti e adolescenti sono sessualmente dimorfici: i maschi adulti (stimati a pi\u00f9 di 7 anni di et\u00e0) hanno corpi grandi ricoperti da lunghi peli dorati sul dorso che formano una sorta di mantello. Il mantello sul capo dei maschi \u00e8 di un marrone-arancio intenso fino alla nuca, e sulla cima della testa \u00e8 presente una banda marrone pi\u00f9 scura che corre fino al dorso. Questa banda marrone contiene anche peli fisicamente eretti, la cui forma \u00e8 utile per l'identificazione individuale. Il resto del corpo \u00e8 ricoperto da un mantello marrone-arancio vivo, mentre il ventre \u00e8 pi\u00f9 chiaro. Inoltre, i maschi possono essere distinti per i loro lunghi canini. Un maschio adulto pu\u00f2 raggiungere una lunghezza di 58-68 centimetri, per un peso medio di 16,4 kg.\nI maschi adolescenti (stimati a 5-7 anni di et\u00e0) hanno un corpo di dimensioni simili a quello del maschio adulto completamente sviluppato, ma presentano una corporatura pi\u00f9 snella. I peli dorati della groppa sono ancora corti e radi, e la banda marrone sul capo \u00e8 ancora sottile e sfocata.\nLe femmine adulte (stimate a pi\u00f9 di 5 anni di et\u00e0) sono di taglia pi\u00f9 piccola e sono circa la met\u00e0 delle dimensioni dei maschi adulti. Il dorso, la nuca, il mantello, le braccia e l'esterno delle cosce vanno dal beige al marrone scuro in alcune delle femmine pi\u00f9 anziane. Anche le femmine presentano i caratteristici peli dorati sulla groppa, ma sono pi\u00f9 corti rispetto a quelli dei maschi. La banda marrone sul capo \u00e8 piccola e raramente visibile. I loro seni e capezzoli sono grandi e facilmente visibili, il che \u00e8 utile anche per l'identificazione del sesso dell'animale. Dopo la gravidanza, \u00e8 comune osservare neonati appesi sotto l'addome delle femmine quando si arrampicano o si spostano al suolo. Le femmine adulte misurano in genere tra i 47 e i 52 centimetri di lunghezza, per un peso di circa 9,4 kg.\nLe femmine adolescenti (stimate a 3-4 anni) sono pi\u00f9 piccole delle femmine adulte e sono circa due terzi delle loro dimensioni. I peli del corpo sono marroni e diventano gradualmente dorati sebbene manchino totalmente dei peli dorati della groppa. Anche la loro banda marrone sul capo \u00e8 pressoch\u00e9 inesistente. Anche i loro seni e capezzoli non sono grandi come nelle femmine adulte.\nI giovani (che vanno da almeno 1 anno di et\u00e0 a 3 anni) sono piuttosto piccoli, essendo meno di due terzi delle dimensioni delle femmine adulte. I peli del corpo sono castano chiaro, diventando gradualmente oro rossastro. Il resto del loro corpo (dorso, corona alla nuca, mantello, braccia e cosce esterne) \u00e8 marrone. I peli dorati nell'area del dorso o del mantello non sono riconoscibili n\u00e9 \u00e8 presente la banda marrone sul capo, sia nei maschi che nelle femmine. \u00c8 difficile determinare il sesso dei giovani poich\u00e9 i loro organi genitali esterni sono sottosviluppati.\nI neonati (stimati tra 3 mesi e 1 anno) nascono grigi divenendo grigi brunastri dopo circa 2 mesi. I neonati lasciano raramente la madre preferendo rimanere aggrappati al suo ventre mentre questa si sposta. Le femmine dello stesso branco lasciano spesso i loro cuccioli in custodia alle altre femmine, un comportamento noto come \"alloparenting\". Una volta cresciuto il cucciolo comincer\u00e0 ad allontanarsi sempre di pi\u00f9 dalla madre per giocare con gli altri neonati e con gli esemplari adolescenti.\nBiologia.\nIl rinopiteco dorato vive in gruppi di dimensioni variabili da 5-10 individui a truppe che possono contare anche 600 individui. L'organizzazione sociale di questa specie \u00e8 piuttosto complessa: le unit\u00e0 che comprendono un singolo maschio alla guida (OMU) sono l'unit\u00e0 sociale di base all'interno dei gruppi, con diversi OMU che formano una truppa pi\u00f9 grande. Queste societ\u00e0 a pi\u00f9 livelli sono costituite da diverse OMU che includono un maschio adulto pi\u00f9 un numero di femmine adulte e la loro prole. Al momento della ricerca di cibo, la truppa si divide in piccoli gruppetti. Alcuni osservatori sono persino giunti alla conclusione che questi grandi gruppi siano societ\u00e0 multi-maschili e multi-femminili.\nIl maschio rimane perlopi\u00f9 solitario, spesso rimanendo lontano dal resto dei membri del gruppo mentre riposano, in cerca di possibili predatori o pericoli. Le femmine adulte tendono a socializzare di pi\u00f9 tra di loro che con altri maschi o giovani. I membri del gruppo rimangono vicini l'uno all'altro, e le interazioni tra diverse OMU spesso sfociano in scontri tra bande. \u00c8 stato osservato come le femmine formino diversi legami molto stretti con le altre femmine dello stesso gruppo. Tuttavia, nei conflitti contro altri gruppi nello stesso areale, sia i maschi che le femmine si sostengono a vicenda, proteggendo i loro piccoli (solitamente mettendo i cuccioli al centro del branco). Insolitamente per una specie che forma harem, l'infanticidio da parte dei maschi \u00e8 piuttosto raro. Questo perch\u00e9 le femmine si accoppiano deliberatamente con pi\u00f9 maschi, alle spalle del maschio dominante del gruppo, il che crea confusione sulla paternit\u00e0 dei loro cuccioli e significa che i maschi dominanti di nuova costituzione non rischieranno di uccidere quella che potrebbe essere la loro prole. A loro volta le femmine avranno pi\u00f9 successo riproduttivo e minori perdite di neonati.\nProteggere i giovani \u00e8 uno sforzo di gruppo. Le femmine infatti si sostengono a vicenda nell'allevamento dei cuccioli, un comportamento noto come \"alloparenting\" dove pi\u00f9 femmine non necessariamente imparentate collaborano nella crescita dei cuccioli delle loro compagne del gruppo. Di fronte al pericolo posto da un predatore, come l'astore (\"Accipiter gentilis\"), i giovani vengono posti al centro del gruppo mentre i maschi adulti pi\u00f9 robusti si recano sul luogo dell'allarme. Il resto della giornata, i membri del gruppo rimangono pi\u00f9 vicini tra loro con al centro i giovani protetti.\nCi sono poche informazioni disponibili su come questi animali dormano in gruppi nel Sichuan. Tuttavia, in un'osservazione dettagliata di un particolare gruppo sui Qin Ling, nella Cina centrale, i risultati hanno suggerito che l'attivit\u00e0 notturna invernale del rinopiteco dorato \u00e8 un compromesso tra strategie antipredatorie, termoregolazione e un adattamento alle condizioni ecologiche del suo habitat temperato. Stare al caldo \u00e8 fondamentale per sopravvivere a temperature gelide, per questo i membri del gruppo dormono stringendosi gli uni agli altri. Dormono sugli alberi, preferendo lo strato inferiore della chioma degli alberi, evitando la chioma superiore dove fa pi\u00f9 freddo e c'\u00e8 vento. La notte, pi\u00f9 individui si stringono gli uni agli altri per produrre pi\u00f9 calore e sopravvivere alle gelide notti. I tipi pi\u00f9 comuni di gruppi che si formano sono femmine adulte con i loro piccoli, seguiti da femmine adulte con altre femmine adulte. I maschi adulti dormono generalmente da soli o rimangono vigili in cerca di predatori o pericoli.\nEsistono diverse ipotesi per spiegare questo comportamento, la pi\u00f9 importante delle quali \u00e8 un processo di termoregolazione. L'ipotesi termoregolatoria suggerisce che una funzione primaria del dormire in gruppi \u00e8 la conservazione del calore quando le temperature si abbassano. Insieme alla termoregolazione, la sicurezza dai predatori \u00e8 un principio importante alla base della formazione di questi gruppi durante la notte. Questa ipotesi di antipredazione suggerisce che una maggiore coesione e grandi congregazioni addormentate potrebbero facilitare il rilevamento dei predatori e migliorare la difesa del gruppo.\nRiproduzione.\nLe femmine raggiungono la maturit\u00e0 sessuale a circa 5 anni, mentre i maschi a circa 5-7 anni. L'accoppiamento pu\u00f2 avvenire durante tutto l'anno, ma raggiunge il suo picco nel mese di ottobre. Questo approssima la gestazione a 6-7 mesi, portando il periodo del parto da marzo a giugno.\nNella ricerca sui primati, sebbene la competizione tra i maschi per accoppiarsi e la scelta del compagno per le femmina siano le cause principali della selezione sessuale, la competizione tra femmine per i maschi \u00e8 particolarmente importante nelle specie poliginiche. Poich\u00e9 l'unit\u00e0 sociale e riproduttiva di base \u00e8 l'harem o OMU, che consiste in un singolo maschio dominante, un numero di femmine adulte, adolescenti, giovani e neonati, \u00e8 stato suggerito che la competizione sessuale in queste specie poliginiche sia distorta. Le femmine di fronte a pi\u00f9 concorrenti mostrano un alto livello di competizione sessuale, mentre il maschio dominante non mostra alcun comportamento agonistico all'interno del gruppo. Le femmine possono avere fino a tre cuccioli.\nDieta.\nIl rinopiteco dorato si nutre (in ordine di quantit\u00e0, dalla maggiore alla minore) di licheni, foglie giovani, frutti o semi, gemme, foglie mature, erbe, corteccia e fiori. Questa dieta varia di stagione in stagione, mostrando ancora una volta una correlazione tra disponibilit\u00e0 di cibo e distribuzione del gruppo. Questa dieta mostra anche una complicata variazione stagionale. La dieta mensile delle scimmie della Riserva Naturale di Shennongjia varia da una dieta a base di licheni tra novembre e aprile, a un misto di foglie e licheni da maggio a luglio, e a un misto di frutti o semi e licheni, o solamente licheni tra agosto e ottobre. Per questa variazione stagionale, la quantit\u00e0 di licheni consumati sembra diminuire in estate grazie alla maggiore disponibilit\u00e0 di frutti o semi. Le specie di licheni preferite da queste scimmie sembrano crescere su \"Prunus discadenia\", \"Salix wallichiana\" e \"Malus halliana\". I licheni si trovano in grande profusione sugli alberi morti. Le scimmie della riserva naturale di Qingmuchuan non sono state osservate mentre si nutrono di licheni; durante l'inverno si nutrono principalmente di foglie, corteccia e gemme, e durante l'estate si nutrono principalmente del frutto del corniolo gigante.\nQuesto primate preferisce nutrirsi sugli alberi pi\u00f9 grandi e trascorre la maggior parte del tempo spostandosi nelle foreste primarie e nelle foreste giovani, addentrandosi raramente nelle foreste di arbusti e nelle praterie. Anche se si nutrono principalmente sugli alberi e talvolta sul terreno, hanno diversi predatori, come il cuon (\"Cuon alpinus\"), il lupo (\"Canis lupus\"), il gatto dorato asiatico (\"Catopuma temminckii\") e il leopardo (\"Panthera pardus\"), l'aquila reale (\"Aquila chrysaetos\") e l'astore (\"Accipiter gentilis\").\nStruttura sociale.\nIl livello fondamentale dell'organizzazione sociale del rinopiteco dorato \u00e8 l'unit\u00e0 sociale multi-femminile con un singolo maschio (OMU), che comprende un singolo maschio riproduttore, diverse femmine riproduttrici (harem) e la loro prole. Esistono anche unit\u00e0 esclusivamente maschili (AMU), in cui diversi maschi scapoli formano un proprio gruppo. Molti di questi sono maschi giovani e subadulti che si sono trasferiti direttamente nell'AMU dalla loro OMU natale. In alcuni casi i membri adulti dell'AMU sono i precedenti maschi dominanti di un'OMU, spodestati da un maschio rivale. I membri dell'AMU sono caratterizzati da una gerarchia di dominanza graduata per et\u00e0 e da relazioni di parentela. I maschi solitari sono principalmente adulti che sono stati sostituiti come maschi riproduttori nella loro OMU. Tuttavia possono trasferirsi in una banda di soli maschi, o seguire il gruppo da cui sono stati allontananti nella speranza di riprendere il controllo dell'OMU dal maschio che li ha spodestati. La \"banda riproduttiva\" \u00e8 un'aggregazione di OMU che coordinano le loro attivit\u00e0 quotidiana. Anche se cercano il cibo, si nutrono, riposano e viaggiano insieme in modo coordinato, i membri di diverse OMU all'interno della \"banda riproduttiva\" raramente si impegnano in interazioni sociali. La banda composta da soli maschi pu\u00f2 comprendere da 1 a 3 AMU che sono socialmente distinte l'una dall'altra ma coordinano le loro attivit\u00e0 in stretta prossimit\u00e0. Il \"branco\" \u00e8 composto da una banda riproduttiva associata, una banda di soli maschi e maschi solitari. La \"truppa\", invece, \u00e8 composta da due o pi\u00f9 branchi in un ampio areale. \u00c8 stato osservato che individui singoli e OMU possono trasferirsi tra i branchi di questa societ\u00e0 multilivello.\nDistribuzione e habitat.\nL'areale del rinopiteco dorato \u00e8 limitata alle foreste temperate delle montagne di quattro province cinesi: Sichuan, Gansu, Shaanxi e Hubei. Questa scimmia si trova ad altitudini di - metri. All'interno di questa area, la vegetazione varia con l'altitudine da decidua, foreste di latifoglie a basse altitudini miste a conifere, foreste di latifoglie sopra metri, e boschi di conifere al di sopra dei metri. In questo areale la temperatura media annuale \u00e8 di 6,4 \u00b0C con un minimo di -8,3 \u00b0C a gennaio e un massimo di 21,7 \u00b0C a luglio.\nLe dimensioni dell'areale della specie varia stagionalmente. Il cambiamento delle dimensioni e dell'ubicazione dell'areale dipende dalla disponibilit\u00e0 e dalla distribuzione del cibo. L'area totale coperta da home range stagionali \u00e8 sorprendentemente ampia per una specie. Uno dei pi\u00f9 grandi home range osservati copriva 40 km\u00b2.\nTassonomia.\nAttualmente, i biologi identificano tre sottospecie di rinopiteco dorato, che si distinguono principalmente per la lunghezza della coda, nonch\u00e9 per alcune caratteristiche scheletriche e dentali. Il denso insediamento umano in gran parte del Sichuan orientale e nella valle dell'Han Jiang nello Shaanxi meridionale crea una separazione geografica tra le tre sottospecie.\nConservazione.\nIl rinopiteco dorato \u00e8 considerato in Pericolo secondo la Lista Rossa IUCN, a causa della perdita dell'habitat, e per la caccia intensa per la carne e la pelliccia a cui \u00e8 sottoposto. Spesso gli alberi morti su cui crescono i licheni, alla base della dieta di questa scimmia, vengono abbattuti, raccolti o bruciati, riducendo cos\u00ec la qualit\u00e0 dell'habitat e la disponibilit\u00e0 di cibo. Queste scimmie hanno un'alimentazione stagionale altamente selettiva, quindi i danni al suo habitat hanno gravi ripercussioni sulla specie, specie durante i mesi invernali. Allo stesso tempo, la massiccia presenza di turisti nei santuari della fauna selvatica ha esposto questi animali alla diffusione di malattie e parassiti.\nDiverse popolazioni si trovano in aree protette, tra cui la Riserva naturale di Baihe, la Riserva naturale nazionale di Foping, il Geoparco nazionale di Shennongjia e la Riserva naturale nazionale di Wanglang. Il rinopiteco dorato \u00e8 anche elencato nell'Appendice I della Convenzione sul commercio internazionale delle specie minacciate di estinzione (CITES), il che significa che il commercio internazionale di questa specie \u00e8 proibito.\nNel 2004, per sensibilizzare il pubblico sul declino di questo animale, l'animale \u00e8 apparso in un francobollo emesso da \"Guernsey Post\".\nIn cattivit\u00e0.\nIl rinopiteco dorato \u00e8 una specie endemica cinese e per tanto \u00e8 difficile trovarlo in cattivit\u00e0 al di fuori del suo areale. Lo zoo di San Francisco ha ospitato questa specie durante il 1985, mentre lo zoo di San Diego ha ospitato l'animale prima degli anni '80. Al di fuori della Cina continentale, solo gli zoo di Hong Kong, Giappone e Corea del Sud ospitano questa specie.\nNel 2009, lo zoo di Los Angeles doveva ricevere tre esemplari dal governo cinese, per cui era gi\u00e0 stato costruito un habitat ispirato ad un villaggio rurale cinese, costato 7,4 milioni di dollari. Gli animali erano stati promessi all'allora sindaco di Los Angeles, James Hahn, a seguito di un viaggio diplomatico a Pechino. I tre individui promessi sarebbero stati \"prestati\" allo zoo per un periodo di 10 anni al prezzo di dollari all'anno. Tuttavia, dopo il completamento dell'habitat per gli animali, le autorit\u00e0 della Repubblica Popolare Cinese si ritirarono dagli accordi, in segno di protesta contro le nuove regole del governo degli Stati Uniti su come dovessero essere spesi i proventi. Secondo quanto riportato dal portavoce dello zoo Jason Jacobs, le autorit\u00e0 cinesi erano risentite del fatto che \"la politica federale sull'importazione di qualsiasi specie in via d'estinzione richiedesse che qualsiasi denaro scambiato per quell'animale dovesse essere impiegato per conservare l'habitat e le popolazioni selvatiche di quella specie\".\nNella cultura popolare.\nNella saga letteraria Queste oscure materie (\"His Dark Materials\") di Philip Pullman, il daimon di Marisa Coulter \u00e8 indicata come una scimmia d'oro, ed \u00e8 ritratta come tale anche nell'adattamento dell'omonima serie TV."}
{"id": "1855203", "revid": "22475", "url": "https://it.wikipedia.org/wiki?curid=1855203", "title": "P\u00ebtr Grigor'evi\u010d Kachovskij", "text": "Biografia.\nDurante l'insurrezione del dicembre 1825 pugnal\u00f2 a morte il governatore di San Pietroburgo Michail Andreevi\u010d Miloradovi\u010d e Nikolai Karlovic Strjuler.\nVenne condannato all'impiccagione insieme a Michail Pavlovi\u010d Bestu\u017eev-Rjumin, Sergej Ivanovi\u010d Murav'\u00ebv-Apostol, Pavel Ivanovi\u010d Pestel' e Kondratij F\u00ebdorivi\u010d Ryleev.\nIl luogo esatto della sua sepoltura \u00e8 sconosciuto. Secondo una versione, \u00e8 sepolto insieme agli altri decabristi lasciati morire di fame nel braccio della morte."}
{"id": "1855206", "revid": "122954749", "url": "https://it.wikipedia.org/wiki?curid=1855206", "title": "Nine Lives", "text": "Nine Lives (\"nove vite\" in lingua inglese) pu\u00f2 riferirsi a:"}
{"id": "1855208", "revid": "119311581", "url": "https://it.wikipedia.org/wiki?curid=1855208", "title": "Roberto Ognibene", "text": "Biografia.\nDopo aver frequentato con buon profitto i primi tre anni dell'istituto tecnico per geometri di Reggio Emilia, Ognibene abbandona la scuola e la famiglia andando a vivere da solo a Milano e cercandovi lavoro.\nPoliticamente entrato quattordicenne nella FGCI di Reggio Emilia, nel 1969 si un\u00ec ad un gruppo di dissidenti, capeggiati da Prospero Gallinari e Alberto Franceschini, che fuoriusc\u00ec dal Partito Comunista Italiano lamentando il progressivo distacco dagli ideali tramandati dai partigiani della Resistenza. Detta compagine, ufficialmente avente il nome di \"Collettivo operai studenti\", ma divenuta nota come il \"gruppo dell'appartamento\", era destinata a diventare, tramite i contatti che avvennero nel 1970 con Renato Curcio e il gruppo di \"Sinistra Proletaria\", una delle componenti fondatrici delle Brigate Rosse.\nL'attivit\u00e0 terroristica.\nFece parte, come esecutore materiale, del commando terroristico che, il 17 giugno 1974, comp\u00ec un assalto alla sede del Movimento Sociale Italiano di Padova, nella quale furono assassinati Graziano Giralucci e Giuseppe Mazzola. Si tratt\u00f2 della prima uccisione rivendicata dalle Brigate Rosse.\nVenne catturato nell'ottobre 1974. Dopo aver scoperto una base brigatista sita in un caseggiato a Robbiano di Mediglia, i carabinieri si appostarono rimanendo in attesa di eventuali frequentatori; nella notte tra il 14 ed il 15 ottobre 1974, Ognibene fece ritorno alla base e, accortosi della trappola tesa dai militi, tent\u00f2 la fuga, ignorando l'ordine di fermarsi. Ne segu\u00ec uno scontro a fuoco durante il quale il brigatista venne raggiunto da quattro pallottole alla schiena e una al gomito, mentre il maresciallo del nucleo speciale Felice Maritano rimase mortalmente ferito. Per quarantott'ore dalla cattura Ognibene nascose la sua identit\u00e0, venendo infine riconosciuto, tramite la sua fotografia pubblicata dai giornali, da suo padre, che si present\u00f2 sconvolto ai magistrati.\nLe condanne.\nIl 29 gennaio 1975 la 2\u00aa Corte d'assise di Milano condann\u00f2 Roberto Ognibene a 28 anni di carcere ritenendolo responsabile di omicidio aggravato del maresciallo Maritano. La sentenza venne confermata in appello l'11 gennaio 1977. Il 25 aprile 1978, durante il periodo del sequestro Moro, le Brigate Rosse, nel loro comunicato numero 8, inserirono il nome di Ognibene tra quello dei brigatisti di cui veniva chiesta la liberazione in cambio della liberazione di Aldo Moro.\nNell'ottobre 1979 diede inizio e capeggi\u00f2 la rivolta nel carcere dell'Asinara e partecip\u00f2 all'ideazione, nel 1980, del piano di fuga in massa dal carcere nuorese di Badu e Carros, organizzato dalle cosiddette \"brigate di Kampo\", nel quale furono uccisi due detenuti e lo stesso Ognibene rimase ferito. Per questi reati \u00e8 stato condannato rispettivamente alla pena di 5 anni e 6 mesi, poi ridotti a 4 anni e 2 mesi, e alla pena di 13 anni, poi ridotti a 6 anni e 6 mesi.\nLa dissociazione dalle BR.\nDissociatosi dalle Brigate Rosse nel 1983, verso la fine degli anni ottanta si un\u00ec sentimentalmente a Nadia Mantovani (gi\u00e0 in precedenza compagna di Renato Curcio), con la quale avr\u00e0 una figlia nel 1990. Nel maggio 1990 \u00e8 stato condannato a 18 anni di reclusione dalla Corte d'Assise di Padova per gli omicidi di Giralucci e Mazzola. Dal 1993 inizi\u00f2 a godere del regime di semilibert\u00e0, con la possibilit\u00e0 di lavorare all'esterno del carcere. Attualmente lavora in una cooperativa di servizi sociali a Bologna, dopo aver scontato trent'anni di carcere.\nNel 2008 partecipa assieme ad Alberto Franceschini, come testimone protagonista al film documentario, fortemente criticato dal Ministro dei beni e delle attivit\u00e0 culturali Sandro Bondi, \"Il sol dell\u2019avvenire\" di Giovanni Fasanella e Gianfranco Pannone, film, girato a Reggio Emilia, che cerca di ricostruire le radici politiche ideologiche che fecero nascere le Brigate Rosse, presentato al Festival del Cinema di Locarno."}
{"id": "1855209", "revid": "1543377", "url": "https://it.wikipedia.org/wiki?curid=1855209", "title": "Prezzo base", "text": "Nel sistema della contabilit\u00e0 nazionale, conforme alle definizioni concordate a livello internazionale (SNA 1993, Sec95), il prezzo base \u00e8 il prezzo che il produttore pu\u00f2 ricevere dall'acquirente per una unit\u00e0 di bene o servizio prodotta, dedotte le eventuali imposte da pagare su quella unit\u00e0 quale\nconseguenza della sua produzione e della sua vendita (IVA, imposte di fabbricazione sugli olii minerali o sull'energia elettrica, imposte indirette sulle importazioni, ecc.), ma compreso ogni eventuale contributo da ricevere su quella unit\u00e0 quale conseguenza della sua produzione o della sua vendita (contributi agli olivicultori, alle aziende comunali di trasporto, alle Poste, ecc.). Sono escluse le spese di trasporto fatturate separatamente dal produttore mentre sono inclusi i margini di trasporto addebitati dal produttore sulla stessa fattura, anche se indicati come voce distinta.\nSi tratta del prezzo sulla cui base il produttore compie le proprie scelte, in quanto rappresenta l'ammontare effettivo da lui ricevuto."}
{"id": "1855212", "revid": "28592", "url": "https://it.wikipedia.org/wiki?curid=1855212", "title": "Pjotr Grigorjewitsch Kachowski", "text": ""}
{"id": "1855214", "revid": "484362", "url": "https://it.wikipedia.org/wiki?curid=1855214", "title": "Kachovskij", "text": "Kachovskij, , \u00e8 un cognome russo di alcuni personaggi \nindica inoltre"}
{"id": "1855215", "revid": "28592", "url": "https://it.wikipedia.org/wiki?curid=1855215", "title": "Kakhovskyi Raion", "text": ""}
{"id": "1855216", "revid": "3115", "url": "https://it.wikipedia.org/wiki?curid=1855216", "title": "Guido Gambarini", "text": "Biografia.\nSin da giovanissimo, intraprende gli studi di pianoforte e solfeggio presso l'Istituto Musicale Gaetano Donizetti di Bergamo, dove incontra Agostino Donini, uno dei principali compositori di musica sacra del primo Novecento che gli insegna armonia principale, contrappunto, fuga, organo e composizione organistica.\nSi diploma in organo con Arnaldo Galliera al Conservatorio Giuseppe Verdi di Milano, dove successivamente ottiene i diplomi di canto corale e di alta composizione. Nel 1934 viene nominato organista titolare dell'organo Serassi della Chiesa di Sant'Alessandro in Colonna in Bergamo, incarico che mantiene sino alla sua morte avvenuta nel 1978, e direttore del Coro dell'Immacolata di Bergamo, incarico che ricopre sino al 1955. La sua attivit\u00e0 compositiva, concentratasi principalmente nel genere sacro, comprende due messe e numerosi mottetti. Nonostante l'invito a ricoprire importanti incarichi in altre citt\u00e0, ha sempre preferito restare a Bergamo.\nLa figlia Erina Gambarini ha seguito le orme del padre, suo primo maestro di pianoforte, diventando prima cantante poi direttrice di coro. Nell'anno 1989 ha fondato il \"Coro Canticum Novum\", con obiettivo di diffondere la conoscenza delle musiche del padre. L'associazione \"Canticum Novum\" ha curato la pubblicazione di buona parte delle musiche di Guido Gambarini. "}
{"id": "1855218", "revid": "93556", "url": "https://it.wikipedia.org/wiki?curid=1855218", "title": "Governatorato di Smolensk", "text": "Il governatorato di Smolensk () era una gubernija dell'Impero russo. Il capoluogo era Smolensk."}
{"id": "1855219", "revid": "767487", "url": "https://it.wikipedia.org/wiki?curid=1855219", "title": "Du und Du", "text": "Du und Du (Tu e Tu) op. 367, \u00e8 un valzer di Johann Strauss (figlio).\nIl valzer di Strauss \"Du und Du\", tratto da motivi dell'operetta \"Die Fledermaus\", venne pubblicato verso la fine del 1874. Il brano prende il nome, e la principale delle melodie che lo compongono, dal coro del secondo atto dell'operetta: \"Br\u00fcderlein, br\u00fcderlein und Schwesterlein\" (Fratellino, fratellino e sorellina).\nLe altre melodie provengono dalle arie: \"Ha, welche ein feist!\" (atto 2\u00b0), \"Genug damit, genug\" (atto 2\u00b0), \"Mit mir so sp\u00e4t im t\u00eate-\u00e0-t\u00eate\" (atto 1\u00b0), e la divertente aria di Adele del 2\u00b0 atto \"Mein Herr Marquis\"."}
{"id": "1855225", "revid": "729019", "url": "https://it.wikipedia.org/wiki?curid=1855225", "title": "Guerra di protezione nazionale", "text": "La guerra di protezione nazionale (cinese tradizionale: \u8b77\u570b\u6230\u722d; cinese semplificato: \u62a4\u56fd\u6218\u4e89), conosciuta anche come rivolta antimonarchica, fu una guerra civile che avvenne in Cina fra il 1915 e il 1916.\nStoria.\nAntefatto.\nNel 1913, Yuan Shikai aveva fatto assassinare il candidato primo ministro del Kuomintang, (il partito nazionalista cinese) Song Jiaoren, e Sun Yat-sen aveva chiamato i nazionalisti a lanciare contro Yuan una \"Seconda Rivoluzione\". Le insurrezioni che si verificarono furono per\u00f2 tutte stroncate e il Kuomintang sub\u00ec un'amara sconfitta, perdendo il potere che ancora gli rimaneva.\nDall'agosto del 1915, alte autorit\u00e0 della Repubblica cominciarono a sostenere che Yuan Shikai dovesse riappropriarsi del titolo imperiale. Il 12 dicembre, questi si autoproclam\u00f2 imperatore con il nome di Hongxian.\nSvolgimento.\nLa restaurazione della monarchia non piacque a gran parte dei signori della guerra e dei pro-nazionalisti, in quanto tutti questi vedevano in Yuan Shikai il pericolo di un potere nuovamente accentrato in una sola persona. La scintilla del conflitto armato scoppi\u00f2 il 25 dicembre, quando Cai E e altri ufficiali, riuniti a Kunming, proclamarono l'indipendenza della provincia dello Yunnan e organizzarono l'Esercito di Protezione Nazionale. Poco dopo, a Cai E si unirono anche il Guizhou e il Guangxi, rispettivamente nel febbraio e nel marzo 1916.\nSapendo che da questo conflitto sarebbe dipeso il suo potere, Yuan Shikai invi\u00f2 una forza di 80.000 uomini a riconquistare lo Yunnan, ma essi furono sconfitti nello Sichuan. Questa vittoria port\u00f2 Guangdong, Shandong, Hunan, Shanxi, Jiangxi e Jiangsu a rinfoltire le schiere di Cai E proclamando la propria indipendenza.\nLa situazione era critica e l'Impero si trovava ormai allo sbando. Anche a Pechino sorsero delle serie opposizioni contro Yuan Shikai, il quale fu infine costretto ad annullare la cerimonia di incoronazione il 1\u00ba marzo e a lasciare ufficialmente il trono il 22 marzo. La guerra di protezione nazionale fu dichiarata un successo totale e le province tornarono a riunirsi alla Repubblica di Cina.\nConseguenze.\nLa guerra di protezione nazionale cre\u00f2 molti problemi al governo Beiyang, in quanto esso non fu pi\u00f9 in grado di mantenere il controllo sulle province meridionali, che ben presto sfuggirono alla sua stretta. Per di pi\u00f9, il crescente contrasto all'interno dello stesso governo fra le varie cricche rivali port\u00f2 al definitivo collasso della sua supremazia.\nL'indebolimento del governo port\u00f2 Sun Yat-sen a costituire un governo militare a Canton nel 1917, che avrebbe poi lanciato la guerra di protezione costituzionale."}
{"id": "1855226", "revid": "287204", "url": "https://it.wikipedia.org/wiki?curid=1855226", "title": "Erik Lundin", "text": "Vinse il campionato svedese quattro volte quando non era ancora ufficiale (1931, 1932, 1934 e 1938) e altre sette volte quando lo divent\u00f2 (1941, 1942, 1945, 1946, 1960, 1961, 1964), arrivando secondo nel 1943.\nVinse tre volte (nel 1936, 1937 e 1939) il campionato nordico, arrivando secondo in altre due occasioni (nel 1929 e 1934). \nLundin ha rappresentato la Svezia in nove Olimpiadi degli scacchi ufficiali e in quelle non ufficiali di Monaco 1936. Con la squadra ha vinto un argento (Varsavia 1935) e un bronzo (Folkestone 1933), mentre individualmente ha ottenuto un oro (1933, come terza scacchiera) e un bronzo (Buenos Aires 1939, come seconda scacchiera). Ha partecipato anche nel 1930, 1931, 1937, 1952, 1954, 1960.\nPrese parte a molti tornei con ottimi risultati: 1\u00ba a G\u00f6teborg nel 1931, 2\u00ba dietro ad Alechin a \u00d6rebro nel 1935, 1\u00ba a Ostenda nel 1936, =2\u00ba dietro ad Alechin a Monaco nel 1941, 1\u00ba a Bad Gastein nel 1948, 1\u00ba a Zurigo nel 1952.\nNel 1950 gli fu conferito il titolo di Maestro Internazionale, e nel 1983 quello di Grande maestro onorario.\nPrende il suo nome una variante della difesa di Merano: codice_1\nFu il primo a giocare ad alto livello il gambetto Benk\u0151 ma poi questa apertura cadde in disuso fino a quando fu rivalutata da P\u00e1l Benk\u0151, a cui fu intitolata."}
{"id": "1855227", "revid": "28592", "url": "https://it.wikipedia.org/wiki?curid=1855227", "title": "Miloradovich", "text": ""}
{"id": "1855234", "revid": "256896", "url": "https://it.wikipedia.org/wiki?curid=1855234", "title": "AGIRE", "text": ""}
{"id": "1855239", "revid": "261054", "url": "https://it.wikipedia.org/wiki?curid=1855239", "title": "IPSIA ACLI - Istituto Pace Sviluppo Innovazione ACLI", "text": ""}
{"id": "1855240", "revid": "171881", "url": "https://it.wikipedia.org/wiki?curid=1855240", "title": "Clara Gonzaga", "text": ""}
{"id": "1855241", "revid": "767487", "url": "https://it.wikipedia.org/wiki?curid=1855241", "title": "Vittorio Nocenzi", "text": "Biografia.\nNocenzi si avvicin\u00f2 alla musica studiando pianoforte, prima privatamente e poi al Conservatorio Santa Cecilia di Roma. In seguito frequent\u00f2 studi di clarinetto, organo da chiesa, armonia e etnomusicologia, oltre a frequentare il corso di laurea in Storia e Filosofia all'Universit\u00e0 degli Studi di Roma \"La Sapienza\".\nNella seconda met\u00e0 degli anni sessanta cominci\u00f2 la carriera di musicista esibendosi all'organo nello spettacolo teatrale e radiofonico \"Centominuti\" di Leone Mancini, con Luigi De Filippo e Duilio Del Prete. Nel 1968 scrisse per Gabriella Ferri le musiche di sette brani inclusi dalla Ferri nell'album eponimo (pubblicato dalla RCA Italiana), tra cui la nota \"Sor Fregnone\".\nProprio attraverso Gabriella Ferri nel 1969 Nocenzi ottenne un'audizione alla RCA per un gruppo musicale fondato da lui stesso assieme al fratello Gianni e altri, il Banco del Mutuo Soccorso. Ottenuto il contratto con l'etichetta discografica, il Banco inizi\u00f2 a frequentare i festival musicali dell'epoca, diventando in pochi anni una delle formazioni pi\u00f9 importanti, apprezzate e longeve nella scena del rock progressivo in Italia. Il gruppo \u00e8 tuttora attivo, avendo come ultima pubblicazione l'album \"Transiberiana\" del 2019.\nOltre all'impegno con il Banco del Mutuo Soccorso, Vittorio Nocenzi ha composto musica per la danza contemporanea, per il cinema e per il teatro. Negli anni 2000 ha sperimentato nuove forme di arte multimediale, pubblicando tra l'altro il CD-libro \"Movimenti\", che contiene sue composizioni musicali e poesie di Alda Merini.\nNel 2001 ha sottoscritto il manifesto artistico \"Il suono della parola e la lingua del bel canto\" insieme a Franco Battiato, Angelo Branduardi, Eugenio Finardi e Francesco Guccini promosso dalla Societ\u00e0 Dante Alighieri con lo scopo di promuovere una migliore conoscenza della musica nazionale in Italia ed all'estero, con particolare riguardo all'uso della lingua italiana nella musica.\nDal 2002 \u00e8 responsabile del comitato scientifico del \"Progetto Musica Italiana\" Dante Alighieri.\nDal 2005 Nocenzi dirige il progetto musicale sperimentale \"MusicOrienta\" presso l'Assessorato alle Politiche Culturali della Provincia di Roma, a cui collaborano anche Enrico Ghezzi, Franco Battiato, Vincenzo Cerami, Walter Mauro e Ennio Morricone, rivolto ai giovani dai 16 ai 23 anni per la divulgazione, l'orientamento e la formazione di progetti musicali nell'ambito dell'arte e dello spettacolo per il recupero del patrimonio musicale e culturale della Provincia di Roma. Dopo una selezione sono stati scelti 450 ragazzi ai quali sono state assegnate borse di studio relative a circuiti laboratoriali con sede a Palazzo Matteotti (Marino) e alla Casina della Neve (Velletri). Il progetto ha dato vita ad un'Orchestra giovanile, \"la Roma Electric Orchestra\", con la sua direzione artistica, composta da 35 elementi titolari e 35 sostituti di giovani musicisti di talento, selezionati dal comitato direttivo del progetto. Nello stesso anno, Nocenzi si fa promotore della costituzione della Federazione Italiana Docenti Didattica Multimediale, che nasce con l'intento di sostenere l'utilizzo della multimedialit\u00e0 come nuovo supporto didattico interdisciplinare.\nNel 2006, per l'Assessorato alle politiche educative e scolastiche del Comune di Roma, cura la sezione multimediale del progetto Roma Rock Roma Pop.\nNel 2008, per la Presidenza del Consiglio dei Ministri, Dipartimento della Giovent\u00f9, e la Regione Toscana, cura l'ideazione e la direzione del progetto format@zione - i territori del linguaggio, che ha coinvolto tutte le 10 provincie toscane con la partecipazione di 77 istituti superiori e circa 9.000 fra studenti e docenti, con la produzione finale di circa 200 elaborati multimediali.\nNel 2009 pubblica il secondo album \"Estremo Occidente\", un CD/DVD che contiene nove composizioni per solo pianoforte, ispirate ad altrettanti esagrammi de \"I Ching\"; nel DVD \u00e8 presente la clip-art \u201cLo straripamento\u201d firmata da Patrizia Savarese.\n\u00c8 sempre del 2010 la registrazione di una nuova colonna sonora per il capolavoro del cinema muto \"Il fantasma dell'opera\" (1925) con Lon Chaney per la regia di Rupert Julian.\nNel settembre 2010, ad Assisi, Vittorio Nocenzi riceve il premio come \u201cArtista per la Pace 2010\u201d per il suo impegno sociale.\nNel 2011 esce il libro \"Sguardi dall'estremo occidente\" in cui Nocenzi non solo \u00e8 impegnato a raccontare come sono nati lo stile e il repertorio del Banco, ma attraverso le conversazioni con l'autore Gianfranco Salvatore affronta alcuni grandi temi filosofici e musicologici.\nDal 2011 al 2012 prosegue l'esperienza con la Presidenza del Consiglio dei Ministri - Dipartimento della Giovent\u00f9 ed AIG (Associazione Italiana Alberghi per la Giovent\u00f9) con il progetto \u201cOstHello\u201d di cui cura la direzione artistica e il coordinamento per la sezione Musica. Il progetto ha coinvolto 650 giovani e 1.128 ore di attivit\u00e0 gratuite svolte tra 936 ore di registrazioni, 192 ore di seminari e laboratori. Tutor oltre Nocenzi, Tullio De Piscopo, Cesareo, Christian Meyer, Andrea Braido, Bob Brozman, Michael Manring. Nello stesso anno, per Sony Music, cura l'uscita dell'antologia \"40\", che celebra i quarant'anni di carriera del Banco del Mutuo Soccorso e contiene l'intero rimaster del primo album e una serie di inediti tratti dall'opera mai pubblicata su San Francesco.\nNel 2012 e nel 2013 \u00e8 responsabile in qualit\u00e0 di Direttore artistico del progetto \u201cDarwin l'Evoluzione!\u201d per la Presidenza del Consiglio dei Ministri - Dipartimento della Giovent\u00f9 ed Associazione Nazionale Comuni Italiani (ANCI): attivit\u00e0 di promozione e produzione artistica saranno realizzate per 145 artisti che verranno selezionati per la messa in scena di uno spettacolo teatrale sulla preistoria.\nLa riedizione di \"Darwin!\", lo storico concept del 1972, esce anche in formato discografico e ripropone l'album in due versioni: l'originale totalmente rimasterizzato e il live registrato in occasione dei due concerti/evento del 2009. In pi\u00f9, un inedito scritto da Vittorio Nocenzi come ideale conclusione apocrifa dell'originale del '72, dall'evocativo titolo \"Imago Mundi\", che nel disco viene interpretato dal Banco insieme a Franco Battiato.\nNel 2014, oltre a partecipare alla registrazione del brano \"I giardini di marzo\" nella compilation \"A prog for Lucio\", esce l'ultimo lavoro del Banco del Mutuo Soccorso, totalmente curato da Vittorio Nocenzi con 58 minuti di musica inedita e la riproposizione in chiave acustica dei grandi classici del repertorio. \u00c8 il primo disco dopo l'improvvisa scomparsa di Francesco Di Giacomo, avvenuta tragicamente il 21 febbraio del 2014 e vuole essere un tributo allo storico cantante del Banco, ma anche una pietra miliare verso un cammino nuovo, come il titolo lascia intuire: \"Un'idea che non puoi fermare\". In questo lavoro, oltre al nucleo storico del Banco, sono presenti alcuni tra i pi\u00f9 importanti attori di cinema e teatro italiani: Toni Servillo, Franca Valeri, Giuliana De Sio, Valerio Mastandrea, Moni Ovadia, Alessandro Haber, Rocco Papaleo e Giuseppe Cederna. Quest'ultimo ha anche partecipato in qualit\u00e0 di \"cerimoniere\" allo storico concerto del 6 dicembre 2014, al GranTeatro di Roma, che ha visto il Banco in formazione inedita, con sezione fiati e due batterie e la partecipazione di John De Leo, Angelo Branduardi, Maurizio Solieri, Cesareo, Franco Battiato e molti altri.\nIl 29 luglio 2015, durante una vacanza, viene colto da emorragia cerebrale e ricoverato in gravi condizioni in un ospedale di Vallo della Lucania.\nNonostante questo incidente di percorso lo abbia tenuto fuori dalle scene per qualche settimana, si \u00e8 completamente ripreso ed \u00e8 presto tornato alla composizione e allo studio della nuova opera inedita. Nel gennaio del 2016 la commissione giovani dell'UNESCO lo ha nominato ambasciatore onorario."}
{"id": "1855245", "revid": "1305772", "url": "https://it.wikipedia.org/wiki?curid=1855245", "title": "Permanent Vacation", "text": ""}
{"id": "1855247", "revid": "298229", "url": "https://it.wikipedia.org/wiki?curid=1855247", "title": "Maratona di Milano", "text": ""}
{"id": "1855249", "revid": "767487", "url": "https://it.wikipedia.org/wiki?curid=1855249", "title": "Kuss-Walzer", "text": "Kuss-Walzer (Valzer del bacio) op. 400, \u00e8 un valzer di Johann Strauss (figlio).\nDopo la morte della prima moglie, Jetty Treffz, nell'aprile del 1878, Johann Strauss aspett\u00f2 soltanto sette settimane prima di risposarsi.\nLa sua nuova compagna fu la ventottenne attrice prussiana Angelika Dittrich (1850-1919), il matrimonio si concluse per\u00f2 con un divorzio consensuale nel 1882.\nDurante la loro breve unione, Johann Strauss cre\u00f2 un'operetta di successo dal titolo \"Der lustige Krieg\" (L'allegra guerra) nel 1881; la popolarit\u00e0 di quest'operetta, mentre Strauss era in vita, fu sorpassata soltanto da \"Die Fledermaus\" (1874) e da \"Der Zigeunerbaron\" (1885).\nDei dieci brani orchestrali che Johann Strauss ricav\u00f2 dalla sua operetta, il \"Kuss-Walzer\" ha un significato speciale, poich\u00e9 \u00e8 una vera e propria dedica d'amore alla moglie Angelika. Fu Eduard Strauss a condurre il valzer per la prima volta ad un ballo di corte il 10 gennaio 1882. Il \"Kuss-Walzer\" \u00e8 tratto per buona parte dall'aria del Marchese Sebastiani dell'atto 2\u00ba \"Nur fur Natur\" con richiami a melodie del finale del 2\u00ba atto (\"Herr Herzog\").\n&lt;score vorbis=\"1\"&gt;\n \\relative c' {\n \\new PianoStaff \u00ab\n \\new Staff { \\key e \\minor \\time 2/2\n \\tempo \\markup {\n \\column {\n 8( &lt;d d'&gt; &lt;g, g'&gt; 4-. -.) 8( g' d g 2) 8( &lt;d, d'&gt; &lt;g, g'&gt; 4-. -.) 8( g' d g 2) 8( &lt;d d,&gt;4-. &lt;c c,&gt;4-.) 8( &lt;gis gis,&gt;) 2 8( fis d e4-. 4-.) d,8( e d cis d2)\n \\new Dynamics {\n s\\f\n \\new Staff { \\key e \\minor \\time 2/2 \\clef bass\n &lt;g,, b d g&gt;2-&gt; &lt;g b e g&gt;-&gt; &lt;g b d g&gt;-&gt; &lt;g b e g&gt;-&gt; &lt;g b d g&gt;-&gt; &lt;g b e g&gt;-&gt; &lt;g b d g&gt;-&gt; &lt;g b e g&gt;-&gt; &lt;d' fis c'&gt;-&gt; &lt;d e g c&gt;-&gt; &lt;d fis c'&gt;-&gt; &lt;d e g c&gt; &lt;d fis c'&gt;-&gt; &lt;d e g c&gt; &lt;d fis c'&gt;~ &lt;d fis c'&gt;8 &lt;c c'&gt; \n \u00bb\n&lt;/score&gt;"}
{"id": "1855252", "revid": "256896", "url": "https://it.wikipedia.org/wiki?curid=1855252", "title": "CNCU", "text": ""}
{"id": "1855253", "revid": "256896", "url": "https://it.wikipedia.org/wiki?curid=1855253", "title": "UGCI", "text": ""}
{"id": "1855254", "revid": "486946", "url": "https://it.wikipedia.org/wiki?curid=1855254", "title": "UNPLI", "text": ""}
{"id": "1855255", "revid": "33689", "url": "https://it.wikipedia.org/wiki?curid=1855255", "title": "PartitionMagic", "text": "PartitionMagic (o \"Norton Partition Magic\") \u00e8 un software per il partizionamento degli hard disk originariamente sviluppato e commercializzato dalla PowerQuest dagli anni '90 e poi dalla Symantec dopo l'acquisto della PowerQuest nel 2003, fino al suo abbandono nel 2009. L'applicazione supportava, senza perdita di dati tutte le operazioni di copia, suddivisione, unione, spostamento, formattazione, conversione dei file system sulle partizioni in ambiente operativo DOS e Windows (fino alla versione XP).\nSpecifiche.\nPartitionMagic poteva funzionare da hard disk o da un CD-ROM di avvio. Il programma supportava i sistemi operativi DOS e Windows (fino alla versione 3.0 anche OS/2), con l'esclusione delle versioni server e da Windows Vista in poi. I filesystem supportati erano: FAT, FAT32, NTFS, HPFS, ext2/ext3 (gli ultimi due limitatamente e dalla versione 8.0).\nIl supporto al ridimensionamento non distruttivo delle partizioni FAT (16 e 32) e NTFS era una caratteristica peculiare che lo distingueva dalle utility per il partizionamento incluse con le varie versioni di DOS e Windows (fdisk, diskpart, Logical Disk Manager), FIPS e - a lungo e limitatamente a NTFS - rispetto a software analoghi sotto Linux come GNU Parted e QtParted. Il programma poteva copiare e spostare le partizioni anche se risiedevano su dischi diversi e supportava la conversione da FAT16 a FAT32, da FAT (16 o 32) a NTFS e viceversa. PartitionMagic non era compatibile con le partizioni create da Windows Vista: se lanciato su un computer che ne contiene, anche da un sistema operativo supportato, visualizzava l'errore \"Init failed: Error 117. Partition's drive letter cannot be identified.\" e veniva terminato.\nTra le utility incluse con PartitionMagic, era presente il boot loader BootMagic che permette di scegliere quale sistema operativo avviare in caso ne fossero installati pi\u00f9 di uno nel computer in uso.\nSviluppo.\nPartitionMagic, sotto PowerQuest, veniva aggiornato a scadenze regolari con l'aggiunta di nuove funzioni. Dopo l'acquisizione del prodotto da parte di Symantec non ci sono state nuove major release e Symantec ha affermato di non avere in programma l'uscita di nuove versioni di questa applicazione.\nDall'8 dicembre 2009 la pagina web di Partition Magic contiene solo l'avviso dell'interruzione definitiva dello sviluppo e della disponibilit\u00e0 di Partition Magic."}
{"id": "1855256", "revid": "256896", "url": "https://it.wikipedia.org/wiki?curid=1855256", "title": "INRCA", "text": ""}
{"id": "1855257", "revid": "287204", "url": "https://it.wikipedia.org/wiki?curid=1855257", "title": "Permanent Vacation (film)", "text": ""}
{"id": "1855258", "revid": "729019", "url": "https://it.wikipedia.org/wiki?curid=1855258", "title": "Aeroporto di Enisejsk", "text": "L'aeroporto di Enisejsk (in inglese: Yeniseysk Airport, in russo: \u0410\u044d\u0440\u043e\u043f\u043e\u0440\u0442 \u0415\u043d\u0438\u0441\u0435\u0439\u0441\u043a) \u00e8 un aeroporto civile situato a 4\u00a0km a nord-ovest della cittadina russa Enisejsk (19,200 abitanti - 2007), territorio di Krasnojarsk, Russia.\nPosizione geografica.\nL'aeroporto di Enisejsk si trova a circa 338\u00a0km a nord dal capoluogo regionale Krasnojarsk, a 693\u00a0km a nord-est di Novosibirsk, a 3220\u00a0km a est dalla capitale russa Mosca.\nDati tecnici.\nL'aeroporto di Enisejsk dispone di una pista attiva asfaltata di classe B lunga 2190 m x 50 m.\nL'aeroporto \u00e8 attrezzato per l'atterraggio/decollo degli aerei Antonov An-2, Antonov An-24, Antonov An-26, Let L-410, Yakovlev Yak-40 e di tutti i tipi di elicotteri.\nL'aeroporto di Enisejsk \u00e8 aperto dalle ore 02:00 fino alle ore 16:00 (ora UTC).\nL'aeroporto \u00e8 utilizzato come scalo d'emergenza per l'Aeroporto di Krasnojarsk.\nIn casi eccezionali all'aeroporto possono atterrare gli aerei Tupolev Tu-154, Tupolev Tu-204.\nTerminal.\nL'edificio del Terminal passeggeri risale agli anni sessanta del XX secolo, \u00e8 previsto l'ampliamento del Terminal passeggeri con un nuovo edificio in corso di costruzione."}
{"id": "1855262", "revid": "256896", "url": "https://it.wikipedia.org/wiki?curid=1855262", "title": "GAVS", "text": ""}
{"id": "1855264", "revid": "261054", "url": "https://it.wikipedia.org/wiki?curid=1855264", "title": "IFAT", "text": ""}
{"id": "1855265", "revid": "124691746", "url": "https://it.wikipedia.org/wiki?curid=1855265", "title": "Barry Horne", "text": "Fu un attivista vegano dei diritti degli animali, morto nell'ospedale di Ronkswood Hospital per complicazioni al fegato in seguito all'ennesimo sciopero della fame.\nHorne disse di voler arrivare a morire di fame per persuadere il governo britannico a fare un'indagine pubblica sulla sperimentazione animale, questo era stato promesso e non mantenuto dal Partito Laburista quando and\u00f2 al potere nel 1997. Al momento della sua morte all'et\u00e0 di 49 anni, non aveva mangiato per 15 giorni, ma era rimasto indebolito dai precedenti scioperi della fame. Il pi\u00f9 lungo dei quali, nel 1998, \u00e8 durato 68 giorni e gli aveva provocato danni a vista e reni.\nAlla notizia della sua morte i media hanno reagito in maniera ostile, in particolare nel Regno Unito, dove viene considerato un terrorista. L'Animal Rights Movement lo considera invece un martire.\nL'inizio della militanza.\nSin dall'inizio della sua vita, Barry Horne si dimostra vicino a posizioni anarchiche e libertarie. Prima di dedicarsi anima e corpo alla causa animalista, si impegna nelle lotte antifasciste e di supporto alla causa nord irlandese.\nUn giorno, nella primavera del 1987, capita ad una delle prime riunioni del gruppo locale \"Northampton Animal Concern\" (NAC), fa amicizia con gli altri attivisti e si inserisce immediatamente nell'attivit\u00e0 del gruppo. Northampton era sempre stata una citt\u00e0 piena di iniziative animaliste ma, dopo la denuncia e l'arresto di pi\u00f9 di 100 persone, per azioni compiute contro un laboratorio dell\"'Unilever\", l'attivit\u00e0 era in una fase di stallo.\nIl \"NAC\" nacque in questo difficile momento proprio per fornire un punto di riferimento a chi intendesse approfondire le tematiche del movimento di liberazione animale.\nLe liberazioni.\nLa prima campagna del gruppo era volta a fare di Northampton una zona \"fur free\" (senza pellicce). In quegli anni in Gran Bretagna i grandi magazzini avevano reparti di pellicceria che ripetutamente venivano colpiti con attacchi incendiari. Barry, insieme agli altri membri del gruppo, ogni sabato \u00e8 davanti a questi centri commerciali a raccogliere firme. L'attivit\u00e0 ottiene un discreto seguito e come risultato si ottiene la chiusura dei reparti pellicce.\nNel 1987 viene fatto un tentativo, da parte di Barry e altri attivisti, per liberare un delfino chiamato Rocky, confinato da 22 anni in una piscina, a Morecambe, grande appena da permettergli di muoversi in circolo. Nonostante impegno e dedizione l'azione non risulta possibile e gli attivisti vengono denunciati e arrestati (usciranno su cauzione).\nNel 1989 parte un'altra campagna per la chiusura di un allevamento di galline in batteria di propriet\u00e0 del clero. Un raid animalista sottrae almeno 100 galline e distrugge varie apparecchiature. Nel contempo in numerose citt\u00e0 le vetrine delle macellerie vengono attaccate e distrutte.\nIl primo 1\u00ba gennaio del 1990 Barry e altri compagni sottraggono, in pieno giorno, 36 beagle dall'allevamento di cani dell\"'Universit\u00e0 di Oxford\".\nIl 17 marzo del 1990 si realizza un'altra incursione ad Interfauna, un fornitore di animali per laboratori di ricerca (tra i quali figura anche \"Huntingdon Life Sciences\").\nCirca venti attivisti attraversano la campagna e giungono presso un edificio dove vengono allevati i cani da spedire ai laboratori per la ricerca e la sperimentazione animale, Barry e i suoi amici entrano dal tetto perch\u00e9 sapevano che le porte erano collegate ad allarmi. Nonostante la stanchezza riescono a sottrarre 82 cuccioli di cane e una trentina di conigli.\nUn'altra campagna di quegli anni \u00e8 stata quella contro \"Boots\", un'azienda che secondo gli animalisti aveva un ampio reparto di sperimentazione sugli animali.\nNel novembre del 1990 vengono sottratti otto cani beagle dal laboratorio \"Boots\" a \"Thurgaton\". Barry utilizza ogni metodo, compiendo anche numerosi atti illegali: presidi davanti alle sedi, distruzione delle vetrine, attacchi incendiari. Barry, secondo le accuse degli organi di giustizia, avrebbe causato almeno 3 milioni di sterline di danno alle sedi \"Boots\". Nel 1994 Boots \u00e8 costretta a vendere i suoi laboratori.\nL'arresto.\nNel luglio 1996 Barry viene trovato, nei pressi di un centro commerciale di Bristol, in possesso di congegni incendiari (alcuni dei quali in tasca) e per questo viene arrestato. La polizia, che aveva messo sulle sue tracce una squadra speciale composta da decine di agenti, sostiene che Barry \u00e8 responsabile degli attacchi incendiari avvenuti negli ultimi anni.\nDopo un processo, Barry viene condannato a 18 anni di reclusione e il giudice nella sentenza lo definisce come terrorista.\nGli scioperi della fame.\nPrimo sciopero: dal 6 gennaio 1997 al 10 febbraio.\nNel gennaio 1997 inizia uno sciopero della fame con l'obiettivo di indurre il governo britannico ad aprire un'inchiesta sulla sperimentazione animale (ma usando il termine fuorviante di \"vivisezione\", gi\u00e0 in disuso in ambito scientifico da circa 50 anni in Europa) nel Regno Unito. Questo sciopero della fame finisce dopo 35 giorni, quando la classe politica britannica accoglie la richiesta di incontrarsi con i militanti delle campagne in corso.\nIn risposta allo sciopero di Barry, prende nuovo vigore l'azione dei suoi seguaci: vengono compiute \"liberazioni\", atti incendiari, manifestazioni ecc.: Hillgrove Farm, Shamrock farm, Consort, Horlan Olac sono le aziende maggiormente colpite.\nSecondo sciopero della fame: dal 4 agosto 1997 al 26 settembre 1997.\nBarry fece poi nel 1997 un nuovo sciopero contro il governo a guida laburista, da poco insediatosi, poich\u00e9 a suo dire non avevano rispettato gli accordi presi con le associazioni animaliste stipulati prima delle elezioni.\nTerzo sciopero della fame: dal 6 ottobre 1998 al 13 dicembre 1998.\nDopo averlo interrotto, Barry riprese lo sciopero della fame contro il Governo.\nAl 68\u00ba giorno di sciopero Barry lo interrompe, per cercare un accordo col Governo di Tony Blair, che tuttavia non arriva.\nLa morte di Barry.\nI tre scioperi della fame hanno ormai minato gravemente corpo e mente di Barry. Egli trascorre mesi di terribile agonia, non riuscendo mai a riprendersi pienamente dall'ultimo e lungo digiuno. Muore il 5 novembre 2001, dopo che da 15 giorni aveva intrapreso un nuovo sciopero della fame, per una complicanza al fegato nell'ala ospedaliera della prigione di Long Lartin, nel Worcestershire'.\nLa sua figura resta molto controversa: molti animalisti lo definiscono un eroe, altri lo considerano un terrorista."}
{"id": "1855272", "revid": "261054", "url": "https://it.wikipedia.org/wiki?curid=1855272", "title": "ESFS", "text": ""}
{"id": "1855273", "revid": "261054", "url": "https://it.wikipedia.org/wiki?curid=1855273", "title": "ISSPE", "text": ""}
{"id": "1855276", "revid": "254059", "url": "https://it.wikipedia.org/wiki?curid=1855276", "title": "Valpurga di Heidenheim", "text": "Biografia.\nNata nel regno anglosassone del Wessex, figlia di San Riccardo, Valpurga ebbe due fratelli santi: san Villibaldo e san Vunibaldo.\nFu badessa in Germania ad Heidenheim, nel monastero doppio fondato insieme al fratello san Vunibaldo, dove mor\u00ec il 25 febbraio del 779. \nVerso il XII secolo i genitori di Valpurga furono identificati come san Riccardo d'Inghilterra, un nobile inglese del Wessex, e Wuna (o anche \"Wunna\" o \"Wina\").\nIl culto.\nDopo la morte, le sue spoglie furono trasferite a Eichst\u00e4tt, nell'Abbazia di Santa Valpurga, per ordine del vescovo di Eichst\u00e4tt Otgar il 1\u00ba maggio 870. \nSecondo la leggenda, la sua tomba trasud\u00f2 per qualche tempo un liquido dai poteri taumaturgici.\nNel 916 il re carolingio Carlo il Semplice fece trasferire le reliquie della santa in una cappella di Attigny servita da dodici canonici, che fu sottomessa all'abbazia di San Cornelio di Compi\u00e8gne.\nDal Martirologio Romano: \u00abNel monastero di Heidenheim nella Franconia in Germania, santa Valburga, badessa, che, su richiesta di san Bonifacio e dei suoi fratelli i santi Villibaldo e Vinebaldo, dall'Inghilterra venne in Germania, dove resse saggiamente due monasteri, di monaci e di monache\u00bb.\nLa notte di Valpurga.\nNell'ambito di vecchie tradizioni germaniche, nella notte tra il 30 aprile e il 1\u00ba maggio si celebrava il pieno avvento della primavera, una veglia che in seguito fu considerata dai cristiani un convegno riprovevole di streghe che uscivano dai loro rifugi per danzare in onore della Luna sul monte Brocken. Per scongiurare le figure demoniache, alla tradizione pagana fu pertanto sovrapposta la festa della santa, fino a divenire la \"notte di Valpurga\".\nLa leggenda della festa come un sabba o un ritrovo di streghe e demoni viene ripresa anche dal Goethe nel suo \"Faust\"."}
{"id": "1855280", "revid": "1305772", "url": "https://it.wikipedia.org/wiki?curid=1855280", "title": "Rockin' the Joint", "text": ""}
{"id": "1855281", "revid": "1745361", "url": "https://it.wikipedia.org/wiki?curid=1855281", "title": "Clisitera", "text": "Clisitera (in greco antico \u039a\u03bb\u03b5\u03b9\u03c3\u03b9\u03b8\u03ae\u03c1\u03b1) \u00e8 un personaggio della mitologia greca, figlia di Idomeneo e di Meda e sorella di Ificlo, Lico e Idamante.\nMitologia.\nIdomeneo pensando al bene di sua figlia decise di fidanzarla al figlio di Talo, di nome Leuco che aveva cresciuto dopo averlo trovato abbandonato su un monte. \nIn seguito il re di Creta part\u00ec per la guerra di Troia e cos\u00ec si mostr\u00f2 la natura cattiva di Leuco che per prendere il trono decise di uccidere sia Meda che i primi due fratelli e la loro madre."}
{"id": "1855282", "revid": "1516087", "url": "https://it.wikipedia.org/wiki?curid=1855282", "title": "Decreto Berlusconi", "text": "Decreto Berlusconi \u00e8 una locuzione che indica tre decreti legge emanati in Italia tra il 1984 e il 1985 dal governo Craxi I.\nLe norme contenevano una serie di norme a carattere transitorio, emanate in attesa della stesura di una legge generale di riordino del sistema radiotelevisivo, che avvenne nel 1990 con la promulgazione della legge Mamm\u00ec.\nStoria.\nTra il 13 e il 16 ottobre 1984, a seguito delle denunce della RAI e dell'ANTI (Associazione nazionale teleradio indipendenti), i pretori di Torino, Pescara e Roma emanarono alcuni decreti ingiuntivi ordinando alla Fininvest di sospendere l'interconnessione dei ripetitori delle emittenti televisive Canale 5, Italia 1 e Rete 4, limitatamente alle regioni d'Italia di loro competenza poich\u00e9 secondo i magistrati il sistema d'interconnessione simultanea regionale, attraverso l'utilizzo di videocassette, avrebbe violato l'articolo 195 del D.P.R. 29 marzo 1973, n. 156, che puniva a titolo di contravvenzione chi \u00abstabilisce od esercita un impianto di telecomunicazioni senza aver prima ottenuto la relativa concessione, o l'autorizzazione\u00bb amministrativa.\nPoco dopo Bettino Craxi, amico personale di Silvio Berlusconi, intervenne affinch\u00e9 le TV private del gruppo Fininvest potessero continuare a trasmettere su tutto il territorio nazionale, infatti poco dopo le ordinanze della magistratura italiana il primo provvedimento emanato dal governo Craxi I fu un primo decreto legge soprannominato \"decreto Berlusconi\", bocciato tuttavia dalla Camera dei deputati il 28 novembre 1984 poich\u00e9 considerato incostituzionale. Qualche giorno dopo l'esecutivo present\u00f2 il \"Berlusconi bis\" e, ponendo su di esso la questione di fiducia, il 4 febbraio 1985 ne ottiene la conversione in legge.\nPoich\u00e9 le norme del secondo decreto ebbero efficacia limitata a sei mesi, il 1\u00ba giugno 1985 venne il \"Berlusconi ter\" per prorogare il regime transitorio fino al 31 dicembre 1985; il provvedimento venne poi convertito in legge il 1\u00ba agosto 1985.\nLe norme.\nI provvedimenti normativi, emanati nel biennio 1984/1985, furono in tutto tre:\nLe reazioni.\nIl giornalista Vittorio Feltri nel 1990 comment\u00f2 i decreti con queste parole:"}
{"id": "1855284", "revid": "256896", "url": "https://it.wikipedia.org/wiki?curid=1855284", "title": "ASIGC", "text": ""}
{"id": "1855286", "revid": "183483", "url": "https://it.wikipedia.org/wiki?curid=1855286", "title": "Alfa Eridani", "text": ""}
{"id": "1855293", "revid": "365417", "url": "https://it.wikipedia.org/wiki?curid=1855293", "title": "Federico Pedini Amati", "text": "Biografia.\nSammarinese, sposato, diplomato in ragioneria, svolge la professione di agente assicuratore.\nAttualmente \u00e8 Segretario di Stato (ministro) per il Turismo, le Poste, la cooperazione economica e l'Expo della Repubblica di San Marino.\nAttivit\u00e0 politica.\nEntra giovanissimo in politica nelle file dei Giovani Socialisti e nel 2005 diventa membro del Consiglio Direttivo del Partito dei Socialisti e dei Democratici, nel 2009 sceglie, insieme ad altri 7 Consiglieri, di fondare il Partito Socialista Riformista Sammarinese. \nIn occasione delle elezioni politiche del 2006 \u00e8 stato eletto per la prima volta in Consiglio Grande e Generale assumendo incarichi di prestigio quale quello di membro della Commissione Affari Esteri e Ordine Pubblico e della Commissione Interparlamentare. Viene riconfermato in Consiglio Grande e Generale nelle consultazioni politiche del 2008, 2012, 2016 e 2019 per la XXX Legislatura ufficialmente aperta l'8 gennaio 2020. Dal 2005 al 2006 \u00e8 stato presidente della Centrale del Latte della Repubblica di San Marino.\nNel maggio 2011 diventa membro della Commissione Finanze della Repubblica di San Marino.\n\u00c8 stato membro dell'Assemblea Parlamentare del Mediterraneo e Presidente della Commissione sulle infiltrazioni malavitose a San Marino (Commissione antimafia). \nIl 1\u00ba aprile 2008 viene nominato Capitano Reggente insieme a Rosa Zafferani. A soli 31 anni \u00e8 uno dei Capi di Stato pi\u00f9 giovani al mondo.\nNel gennaio 2020 viene nominato Segretario di Stato per il Turismo, le Poste, la cooperazione economica e l'Expo.\nCapitano Reggente.\nIn veste di Capitano Reggente ha partecipato alla Cerimonia d'Apertura dei Giochi della XXIX Olimpiade a Pechino .\nSegretario di Stato.\nNella veste di Segretario di Stato per il Turismo, le Poste, la Cooperazione e l'Expo ha avuto l'occasione di incontrare numerose personalit\u00e0 italiane e straniere prendendo parte ad incontri bilaterali con ministri ed autorit\u00e0 internazionale.\nNello specifico si ricordano incontri bilaterali con Dario Franceschini (Ministro della cultura, Italia), Massimo Garavaglia (Ministro del turismo, Italia) , Giancarlo Giorgetti (Ministro dello Sviluppo Economico, Italia), Theocharis Theocharis (Ministro del Turismo, Grecia), Reem al hashimi (Ministro della cooperazione internazionale, EAU) .\nTra i progetti pi\u00f9 noti lanciati dal Segretario di Stato per il Turismo si ricorda il TTT, Tavolo Turistico Territoriale, un progetto di sviluppo turistico territoriale che coinvolge la Repubblica di San Marino e i territori limitrofi di Marche ed Emilia Romagna . "}
{"id": "1855294", "revid": "729019", "url": "https://it.wikipedia.org/wiki?curid=1855294", "title": "Aeroporto di Guernsey", "text": "L'Aeroporto di Guernsey () \u00e8 un scalo aeroportuale britannico, l'unico presente sull'isola di Guernsey e il pi\u00f9 grande aeroporto del Baliato di Guernsey. \u00c8 ubicato nella parrocchia civile di Forest, a a sud-ovest della Capitale Saint Peter Port, e offre principalmente voli per la Gran Bretagna e alcune altre destinazioni europee.\nStoria.\nFu ufficialmente aperto il 5 maggio 1939. Tuttavia, i voli commerciali regolari non cominciarono prima dell'ottobre 1946.\nNel 2004 venne costruita una nuova aerostazione che entr\u00f2 in funzione il 19 aprile 2004. Per far posto al nuovo aeroporto, il vecchio venne distrutto nel maggio del 2004. Il nuovo aeroporto dovrebbe essere in grado di gestire circa 1.25 milioni di viaggiatori all'anno.\nNel 2000, 884.284 passeggeri e 56.784 aeroplani passarono per l'aeroporto. Il 71% dei velivoli erano commerciali e il 27% \u00e8 stimato per un generico traffico d'aviazione.\nPiste d'atterraggio.\nFino al 1960 c'erano quattro piste d'atterraggio con superficie in erba, che raggiungevano lunghezze che vanno da 2\u00a0040 piedi a 3\u00a0060 piedi. Nel 1960 venne aperta la nuova pista, tuttora in uso, in macadam al catrame lunga 1\u00a0463 m."}
{"id": "1855295", "revid": "124620318", "url": "https://it.wikipedia.org/wiki?curid=1855295", "title": "Il Quizzone", "text": "Il Quizzone \u00e8 stato un gioco televisivo a quiz, andato in onda su Canale 5 dal 24 luglio 1994 al 14 settembre 1997 con la conduzione di Gerry Scotti, e su Italia 1 dal 14 aprile al 16 giugno 1998 con la conduzione invece di Amadeus. Nel 2001, sempre su Canale 5, \u00e8 stato fatto un remake della trasmissione con il titolo di \"Facce da quiz\", presentato da Gigi Sabani.\nBasato sul format giapponese , trasmesso su NTV dal 1988 al 1996, a questo gioco estivo partecipavano, in qualit\u00e0 di concorrenti, otto personaggi del mondo dello spettacolo, della televisione e dello sport.\nIl programma.\nRegolamento principale.\nI partecipanti, raggruppati in due squadre da quattro componenti ciascuna, dovevano indovinare vari quesiti posti attraverso dei brevi filmati. Ognuno di loro aveva a disposizione due tentativi per rispondere a ciascuna prova: al primo errore veniva \"ammonito\" e quindi di fronte alla sua postazione veniva inserito un cartellino giallo, mentre al secondo errore veniva \"espulso\" con l'inserimento del cartellino rosso, e quindi il concorrente non poteva pi\u00f9 rispondere al gioco in corso. Nella quinta edizione del programma i cartellini venivano sostituiti dai segnali elettronici a forma di croce.\nAd ogni risposta esatta fornita dalla squadra, la stessa vinceva una moltiplicazione per il \"flipperone\", una slot machine meccanica. Al termine di un determinato numero di giochi, un componente della squadra invitato dal presentatore, si recava al flipperone, dove vinceva i punti che uscivano alla slot, moltiplicati per il numero di risposte esatte date. I punteggi presenti al flipperone erano 5, 10, 20, 30, 40 e 50 punti, pi\u00f9 le due faccine simbolo del programma: quella blu triste che aveva il valore di 0 punti, e quella rosa felice avente il valore di 100 punti (non moltiplicabili per il numero di risposte).\nAl termine dei giochi proposti, la squadra che aveva collezionato il maggior numero di punti veniva decretata vincitrice della puntata. Di questa squadra, i due concorrenti che avevano risposto meglio durante la puntata si contendevano il titolo di campione. Dalla squadra perdente invece veniva proclamato l'asino, cio\u00e8 colui che aveva risposto peggio nella squadra. Il premio per il campione era un trofeo dorato a forma di pulsantone, mentre l'asino della puntata doveva rimanere seduto con le orecchie d'asino gigantesche fino alla fine della puntata.\nEdizioni.\nPrima edizione (1994).\nLa prima edizione de \"Il Quizzone\", va in onda dal 24 luglio all'11 settembre 1994, e la sua scenografia assomiglia ad un enorme flipper con elementi estivi. Ad aiutare le squadre sono due vallette di Scotti, rispettivamente Sabrina Jencinella per la squadra rossa e Michela Simoni per quella blu.\nTra gli ospiti della prima edizione troviamo Fabio Fazio (ai tempi presentatore di \"Quelli che il calcio\"), Mino Damato, Marisa Laurito e Carlo Pistarino; da segnalare la partecipazione esclusiva di Moana Pozzi: anche se le registrazioni vengono effettuate tra giugno e luglio, la puntata va in onda solo quattro giorni prima della sua scomparsa.\nSeconda edizione (1995).\nVisto il successo ottenuto nella prima edizione, \"Il Quizzone\" torna con una seconda edizione in onda dal 2 luglio al 10 settembre 1995, per un totale di 11 puntate. La scenografia della trasmissione cambia aspetto, pur mantenendo alcuni elementi del flipper. Anche le vallette della trasmissione cambiano; a capitanare le squadre ci sono Cristiana Pezzucchi per la squadra rossa e Fei Dracu per quella blu. Viene introdotta anche una terza valletta, Sara Abate, denominata \"pallina\", con il compito di portare i testi di alcuni giochi e le statistiche del gioco a Gerry Scotti.\nTra gli ospiti di questa edizione, troviamo Massimo Boldi in qualit\u00e0 di ospite fisso presente a tutte le puntate del programma, ed altri ospiti curiosi per \"Il Quizzone\" come Vittorio Sgarbi, Sandro Paternostro, Bruno Lauzi (vincitore della puntata alla quale partecipa) e Ivana Spagna.\nTerza edizione (1996).\nSostanziali novit\u00e0 sono presenti nella terza edizione de \"Il Quizzone\", una fra tutte il giorno della messa in onda: non pi\u00f9 la domenica ma il venerd\u00ec sera. L'edizione, va in onda per 10 puntate dal 12 luglio al 13 settembre 1996. Ad affiancare questa volta Gerry Scotti, ci sono le gi\u00e0 note Laura Freddi e Natalia Estrada, concorrenti nelle precedenti due edizioni del programma. Inoltre, da questa edizione i concorrenti possono prenotarsi alle domande solo dopo la comparsa di un semaforo verde.\nCambia di nuovo anche la scenografia: lo studio \u00e8 un'enorme spiaggia, l'entrata dei partecipanti rappresenta una cascata, le cabine sono degli scogli e le postazioni dei partecipanti sono a forma di moto d'acqua. Infine, sempre per la prima volta, cambiano anche i colori delle squadre: si sfidano infatti la squadra rossa (capitanata dalla Freddi) e la squadra gialla (capitanata dalla Estrada).\nVisto il successo, questa edizione del programma viene candidata ai \"Telegatti\" per la categoria Giochi e Quiz.\nQuarta edizione (1997).\nLa quarta edizione de \"Il Quizzone\", che torna alla domenica sera, apporta numerosi cambiamenti al format di gioco. Presentata come sempre da Gerry Scotti, con la collaborazione della sola Laura Freddi. Cambia del tutto la scenografia, e le squadre invece diventano blu e gialla.\nViene introdotto un nuovo sistema di attribuzione dei punti alle squadre: dopo tre anni sparisce lo storico \"flipperone\", che viene sostituito dalla presenza del Mago Raptus, al secolo Salvo Testa. Il mago, dopo un veloce trucco di carte, fa sceglierne una al concorrente. La carta scelta rappresenta i punti che vengono attribuiti alla squadra. Le carte recano dei valori minori rispetto ai punteggi del flipperone: 5, 10, 15, 20, 25 punti, la faccia blu triste che vale 0 punti e quella rosa felice che ne vale 50, moltiplicabili per il numero di risposte esatte. Le attribuzioni dei punti stavolta non vengono fatte in momenti casuali ma solo prima dei blocchi pubblicitari.\nCambiano anche l'inizio e la fine del programma: non sono pi\u00f9 previste le prime due manche per la scelta dei capitani delle squadre e le stesse vengono gi\u00e0 formate in precedenza dagli autori, tutte composte da due uomini e da due donne, tranne per la puntata finale dove partecipano solo donne. Cambiano infine anche i premi per l'asino e per il vincitore complessivo: il primo deve subire una penitenza del Mago Raptus e fargli da cavia per un gioco di magia, mentre il campione non vince pi\u00f9 il trofeo del pulsantone d'oro ma un \"premio in natura\": botti di vino, chili di caramelle, salami, caciocavalli, ecc..\nLa puntata del 7 settembre vede la presenza dell'attore americano Clayton Norcross e delle allora coppie Claudio Lippi-Luana Ravegnini e Andrea Roncato-Stefania Orlando, in gara in squadre opposte. Puntata curiosa \u00e8 quella successiva, del 14 settembre, dove si sfidano contrapposti Ignazio La Russa e Dario Ballantini nelle vesti dello stesso politico.\nQuinta ed ultima edizione (1998).\nL'edizione 1998 va in onda su Italia 1, in primavera, il marted\u00ec, condotto da Amadeus, con la partecipazione di Laura Freddi e Dario Ballantini.\nIl sistema di gioco cambia ancora una volta: torna la slot machine, stavolta elettronica che assegna un numero di punti variabile da 0 a 3. La slot viene azionata solo da Amadeus e i punti venivano assegnati dopo ogni gioco. La maggior parte delle prove si giocano al pulsante, comprese alcune che nelle precedenti edizioni vengono eseguite in forma scritta.\nLa vittoria viene assegnata all'intera squadra, ma rimane comunque il titolo dell'asino della serata per il peggior concorrente.\nIn questa edizione, la squadra blu \u00e8 composta da donne, mentre quella gialla da uomini. Quest'ultima in una puntata \u00e8 composta da alcuni giocatori dell'Inter tra i quali spicca Ronaldo, allora all'apice della sua fama in Italia ed alla sua prima partecipazione ad un programma televisivo italiano non sportivo. Nelle ultime tre puntate, per la prima volta ad \"Il Quizzone\", si hanno anche squadre composte da personaggi non famosi.\nPoich\u00e9 la messa in onda avviene a ridosso del Campionato mondiale di calcio 1998, in una puntata viene ospitato Ricky Martin che si esibisce con \"La copa de la vida\", inno ufficiale di quell'edizione. Tuttavia a causa dei bassi ascolti il 16 giugno 1998 la trasmissione chiude dopo otto puntate sulle dieci previste."}
{"id": "1855300", "revid": "61051", "url": "https://it.wikipedia.org/wiki?curid=1855300", "title": "Societ\u00e0 Anonima Nieuport-Macchi", "text": ""}
{"id": "1855301", "revid": "80598", "url": "https://it.wikipedia.org/wiki?curid=1855301", "title": "CAR Juke-Box", "text": ""}
{"id": "1855304", "revid": "124612540", "url": "https://it.wikipedia.org/wiki?curid=1855304", "title": "Changes (Tupac Shakur)", "text": "Changes \u00e8 un singolo del rapper statunitense Tupac Shakur, pubblicato il 13 ottobre 1998 come secondo estratto dalla raccolta \"Greatest Hits\".\nDescrizione.\nRegistrato nel periodo di Shakur alla Interscope Records, il brano parla della difficolt\u00e0 della vita nei ghetti, del razzismo, della brutalit\u00e0 della polizia, della droga, della violenza delle gang, sperando in un cambiamento della societ\u00e0 che, perch\u00e9 avvenga, deve vedere il cambiamento di noi stessi.\nLa canzone, con il testo diverso, riprende la musica e il ritornello del brano \"The Way It Is \" dei Bruce Hornsby and the Range (1986).\nIl brano ha ricevuto una nomination come miglior interpretazione rap solista ai Grammy Awards 2000."}
{"id": "1855306", "revid": "125983666", "url": "https://it.wikipedia.org/wiki?curid=1855306", "title": "Maddalena Gonzaga", "text": "Biografia.\nMatrimonio.\nMaddalena Gonzaga spos\u00f2 il 27 ottobre 1489 Giovanni Sforza, signore di Pesaro e figlio illegittimo di Costanzo I Sforza a cui era succeduto nello stesso anno in mancanza di prole legittima.\nIl matrimonio Sforza-Gonzaga suggellava l'alleanza tra le due casate, che si erano viste alleate gi\u00e0 in altre occasioni: Federico, il padre di Maddalena, aveva infatti sempre tenuto una politica filo milanese, gi\u00e0 iniziata da Ludovico III Gonzaga, nonno paterno della giovane.\nMorte.\nL'unione sembr\u00f2 subito andare a buon fine: un paio di mesi dopo il matrimonio infatti Maddalena risult\u00f2 incinta. La gravidanza tuttavia si concluse con un parto difficile e la giovane Gonzaga mor\u00ec nel 1490 nel dare alla luce il figlio. \nGiovanni si rispos\u00f2 nel 1493 con Lucrezia Borgia."}
{"id": "1855308", "revid": "287204", "url": "https://it.wikipedia.org/wiki?curid=1855308", "title": "Meda (mitologia)", "text": ""}
{"id": "1855310", "revid": "5695", "url": "https://it.wikipedia.org/wiki?curid=1855310", "title": "Facce da quiz", "text": "Facce da quiz \u00e8 stato un programma televisivo italiano di genere game show, andato in onda su Canale 5 per 8 puntate in prima serata, dal 6 luglio al 16 settembre 2001.\nIl programma.\nLa trasmissione, condotta da Gigi Sabani, era particolarmente simile a \"Il Quizzone\", altra trasmissione di prima serata trasmessa dalle reti Mediaset dal 1994 al 1998; si trattava infatti di una competizione tra otto concorrenti VIP divisi in due squadre, ciascuna \"capitanata\" dalle due vallette del programma, Alessia Mancini ed Ellen Hidding. \nMeccanismo del gioco.\nAlcuni giochi della trasmissioni, semplici enigmi da risolvere guardando diversi filmati divisi in determinate categorie, erano ripresi dal format precedente, cambiando titolo:\nAltri giochi erano invece totalmente nuovi, ed erano: \nL'unico gioco non autoprodotto di questa riedizione era \"Campioni di balle\", che fungeva da ultimo gioco a squadre. I filmati da gioco erano ripescati dai vecchi archivi de \"Il Quizzone\", e ricalcava le regole della manche delle \"Balle spaziali\". Nella versione di \"Facce da quiz\" per\u00f2 ogni risposta esatta valeva cento punti, per un massimo realizzabile di 400 punti. Al termine di questa fase, la squadra con il maggior punteggio risultava essere la vincitrice della puntata, ma i due migliori concorrenti di ciascuna squadra si dovevano sfidare in un ultimo gioco, \"L'inchiesta\": i finalisti, uno per uno, dovevano stilare una classifica di dieci personaggi, presenti su schede magnetiche, secondo una classifica effettuata da DataMedia (ad es. La vip peggio vestita oppure Il maggiordomo ideale). Il finalista, partendo dal decimo posto che gli viene dato, doveva ricomporre la classifica in maniera esatta dal nono al primo posto, per\u00f2 ogni volta che sbagliava le schede magnetiche precipitavano ed era costretto a ricominciare da capo. Ogni concorrente aveva a disposizione tre minuti di tempo. Veniva proclamato \"Faccia da quiz\" il finalista che riusciva a posizionare pi\u00f9 personaggi al posto esatto.\nIl campione portava a casa un \"premio in natura\" (un prosciutto, una mortadella o un cesto di salumi).\nLa trasmissione era animata anche dalla presenza di alcune ragazze del corpo di ballo, chiamato \"Miss Quiz\", che indossavano dei giacchetti neri sotto i quali erano nascosti alcuni numeri, da 0 a 100. I concorrenti, scegliendo la ragazza, vincevano il punteggio nascosto moltiplicando cos\u00ec il proprio montepremi.\nCollocazione in palinsesto.\nLa trasmissione fu collocata originariamente nella prima serata del venerd\u00ec di Canale 5, a partire dal 6 luglio 2001. La penultima puntata fu invece posticipata alla prima serata della domenica, andando in onda il 9 settembre; la puntata finale era prevista per domenica 16, sempre in prima serata, ma dopo gli attentati alle Torri Gemelle di New York dell'11 settembre fu anticipata alla fascia preserale, a partire dalle 17:45. La trasmissione \u00e8 stata riproposta in replica su Mediaset Extra negli anni 2010."}
{"id": "1855313", "revid": "228587", "url": "https://it.wikipedia.org/wiki?curid=1855313", "title": "Toys in the Attic", "text": "Toys in the Attic (letteralmente \"giocattoli in soffitta\") \u00e8 un'espressione idiomatica della lingua inglese per riferirsi alla pazzia.\nPu\u00f2 inoltre riferirsi a:"}
{"id": "1855314", "revid": "151034", "url": "https://it.wikipedia.org/wiki?curid=1855314", "title": "Bodypainting", "text": ""}
{"id": "1855316", "revid": "755885", "url": "https://it.wikipedia.org/wiki?curid=1855316", "title": "Forever Young (singolo Alphaville)", "text": "Forever Young \u00e8 una canzone della band synth-pop tedesca Alphaville uscita nel 1984 e contenuta nell'album di debutto del gruppo \"Forever Young\".\nOltre alla versione originale \u00e8 uscita una versione dance del brano intitolata \"Special Extended Mix\": negli anni seguenti la band ha prodotto anche molti altri remix.\nNel giugno 2009 \u00e8 stata utilizzata come disco di chiusura del Defqon.1, festival di musica hardstyle e hardcore tenutosi, come ogni anno, ad Almere (Paesi Bassi).\nCover.\nUn anno dopo il suo debutto \"Forever Young\" fu subito ripresa da Laura Branigan che ne fece una cover e la inser\u00ec nel suo album \"Hold Me\".\nNel 1994 ne venne realizzata una cover euro-house dal gruppo techno/trance tedesco \"Interactive\". Il singolo venne ripubblicato nel 2002 con nuove versioni.\nNel 1996 il gruppo canadese Temperance pubblic\u00f2 una cover che raggiunse la posizione numero 8 nella Canadian Dance Chart.\nNel 2005 la rock band australiana Youth Group realizz\u00f2 una cover di \"Forever Young\" per la colonna sonora della serie televisiva \"The O.C.\". Il brano si ascolta durante gli episodi della terza stagione della serie \"L'ultimo valzer\" e \"Il guerriero della strada\". Questa cover \u00e8 stata inserita nella compilation \"\" e poi nell'album degli Youth Group \"Casino Twilight Dogs\".\nNel dicembre 2009 il rapper Jay-Z in collaborazione con Mr Hudson &amp; The Library pubblica un altro rifacimento della canzone, dal titolo \"Young Forever\". Il brano \u00e8 contenuto nell'album di Jay-Z \"The Blueprint 3\". La canzone \u00e8 stata edita solo nel mercato europeo.\nFino ad oggi moltissimi artisti come gli Atrocity, Axel Rudi Pell, Karel Gott, David Monte Cristo, DJ Company hanno registrato una cover di questo brano.\nNel 2010 gli One Direction, arrivati terzi all'edizione britannica di X Factor, hanno pubblicato una cover della canzone come primo singolo."}
{"id": "1855317", "revid": "28803379", "url": "https://it.wikipedia.org/wiki?curid=1855317", "title": "Vescovo vetero-cattolico", "text": ""}
{"id": "1855318", "revid": "256896", "url": "https://it.wikipedia.org/wiki?curid=1855318", "title": "CIFT", "text": ""}
{"id": "1855323", "revid": "1522738", "url": "https://it.wikipedia.org/wiki?curid=1855323", "title": "Cao Kun", "text": "Biografia.\nCarriera militare.\nCao Kun nacque da una famiglia povera di Tientsin nel 1862 e le non agiate condizioni economiche gli impedirono di intraprendere gli esami imperiali. Tuttavia, si un\u00ec all'esercito durante la Prima guerra sino-giapponese del 1894 di stanza a Choson. Una volta tornato in Cina, venne notato dal generale Yuan Shikai, il quale lo volle nell'Esercito Beiyang; l'ammirazione di Yuan permise a Cao di intraprendere una fulminante carriera che lo port\u00f2 presto ai vertici dell'esercito.\nQuando Yuan Shikai si autoproclam\u00f2 imperatore, Cao ruppe con lui, legandosi alla cricca di Zhili del generale Feng Guozhang. A seguito della morte di Yuan e della sua deposizione come imperatore, Cao fu promosso a generale e l'anno successivo, dopo la morte di Feng Guozhang, assunse il controllo della cricca di Zhili.\nLa scalata al potere.\nNonostante la storica rivalit\u00e0 fra la cricca di Zhili e quella di Anhui, Cao riusc\u00ec a raggiungere un accordo con Duan Qirui in occasione delle elezioni del 1918: il primo ministro gli promise infatti la vicepresidenza. Tuttavia, l'Assemblea nazionale boicott\u00f2 le elezioni e Cao non fu in grado di raggiungere il quorum necessario.\nDuan, la cui autorit\u00e0 era gi\u00e0 in bilico a causa di un drastico calo di popolarit\u00e0, non volle imporre Cao e quindi gli impose di rinunciare. Tuttavia, il generale si sent\u00ec tradito e non si rassegn\u00f2: nel 1920, la cricca di Zhili affront\u00f2 la cricca di Anhui, sconfiggendola in luglio e costringendo Duan Qirui a lasciare Pechino.\nInizialmente, impegnato a stanare le ultime forze della cricca di Anhui, Cao sostenne prima Xu Shichang e poi Li Yuanhong come presidenti fantoccio, ma nel 1923 (un anno dopo avere sconfitto la cricca del Fengtian) decise di divenire egli stesso presidente della Repubblica: il 10 ottobre fu insediato nella carica.\nIl \"presidente corruttore\".\nL'ascesa alla presidenza di Cao \u00e8 assai controversa, in quanto egli verso cospicue somme in denaro per ogni deputato dell'Assemblea; pare che egli avesse donato ben 5.000 dollari d'argento per ognuno. Questa elevata corruzione lo port\u00f2 in contrasto con i suoi stessi alleati, fra cui il generale Wu Peifu, il suo migliore comandante militare. Anche all'interno del governo sorsero dei malcontenti, in quanto Cao si occup\u00f2 pi\u00f9 della propria lotta personale contro i signori della guerra, piuttosto che della stabilizzazione della grave situazione interna. Gli sforzi di Cao erano particolarmente impegnati contro l'Esercito Rivoluzionario Nazionale di Sun Yat-sen.\nNell'ottobre 1924 scoppi\u00f2 la Seconda guerra Zhili-Fengtian e Cao invi\u00f2 Wu Peifu ad occuparsi delle forze avversarie. Quello che Cao non sapeva era che la guerra sarebbe stata l'occasione d'oro per i suoi nemici interni: il 23 ottobre, il generale Feng Yuxiang mise a punto il colpo di Pechino e pose Cao agli arresti domiciliari, costringendolo a dimettersi il 2 novembre. Questo min\u00f2 anche il controllo di Cao sulla cricca di Zhili, mentre Feng richiam\u00f2 al potere l'antico rivale dello stesso Cao, Duan Qirui.\nDue anni dopo, in un tentativo di ammorbidire i rapporti con la cricca di Zhili, Feng Yuxiang concesse a Cao un indulto. Questi si ritir\u00f2 nella propria abitazione di Tientsin, dove rimase fino alla morte, avvenuta nel 1938."}
{"id": "1855327", "revid": "400694", "url": "https://it.wikipedia.org/wiki?curid=1855327", "title": "Georgina Evers-Swindell", "text": "Biografia.\n\u00c8 alta 178\u00a0cm e pesa 78\u00a0kg. Gareggia nel 2 di coppia con la sorella gemella Caroline Evers-Swindell. Nel novembre 2005 lei e la sorella sono state nominate \"Equipaggio di canottaggio femminile dell'anno\" dalla Federazione Internazionale Canottaggio (FISA).\nNel 2001 ha vinto la medaglia d'argento ai campionati del mondo nel 2 di coppia e nel 4 di coppia. Con la sorella ha vinto la medaglia d'oro ai campionati del mondo del 2002 e 2003 nel 2 di coppia. Sempre con la sorella, ha vinto nel 2004 la medaglia d'oro alle Olimpiadi.\nNel 2002 ha battuto il record dei 2000 metri di canottaggio indoor, col tempo di 6 minuti e 28,5 secondi, battendo di 2,1 secondi il record precedente. Nel 2016 \u00e8 stata insignita insieme alla sorella della medaglia Thomas Keller."}
{"id": "1855332", "revid": "287204", "url": "https://it.wikipedia.org/wiki?curid=1855332", "title": "Punta Four\u00e0", "text": "La Punta Four\u00e0 (\"Pointe Foura\" in francese) \u00e8 una montagna delle Alpi Graie alta 3411 situata tra il Piemonte e la Valle d'Aosta.\nCaratteristiche.\nIl nome deriva dal caratteristico foro sotto la vetta, che era ben visibile anche da grande distanza, scomparso nel 2016 a causa del crollo di un sasso.\nLa montagna \u00e8 collocata tra la Valsavarenche (Valle d'Aosta) e la Valle Orco (Piemonte). Si trova nella parte occidentale del Massiccio del Gran Paradiso verso il Colle del Nivolet.\nSalita alla vetta.\n\u00c8 possibile salire sulla vetta partendo dal rifugio citt\u00e0 di Chivasso situato al Colle del Nivolet.\nLa salita \u00e8 abbastanza particolare. Infatti, la vetta \"tradizionale\", che in realt\u00e0 \u00e8 l'anticima, \u00e8 raggiungibile senza particolari difficolt\u00e0; per arrivare invece alla vetta reale, si deve passare dal foro, con un passaggio esposto che richiede una certa esperienza alpinistica. Sull'anticima vi \u00e8 collocata una croce.\nDal colle del Nivolet si segue lo spartiacque tra la Valsavarenche e la Valle Orco che va in direzione est. Arrivati sotto la montagna si guadagna e poi si risale la cresta nord.\nLa difficolt\u00e0 del percorso fino all'anticima \u00e8 valutata in F+.\nProtezione della natura.\nLa montagna fa parte del Parco Nazionale del Gran Paradiso."}
{"id": "1855334", "revid": "211345", "url": "https://it.wikipedia.org/wiki?curid=1855334", "title": "Lane kiffin", "text": ""}
{"id": "1855335", "revid": "580", "url": "https://it.wikipedia.org/wiki?curid=1855335", "title": "Phoebe Forrester", "text": ""}
{"id": "1855336", "revid": "1982", "url": "https://it.wikipedia.org/wiki?curid=1855336", "title": "Scale di Napoli", "text": "Le scale di Napoli sono oltre 200 e costituiscono dei complessi sistemi urbanistici e monumentali caratterizzati da vie gradinate che congiungono varie zone della citt\u00e0. La storia di queste rampe \u00e8 riconducibile soprattutto alle espansioni fuori dalle mura del XVI secolo.\nStoria.\nLe scale di Napoli sono degli antichi percorsi pedonali che congiungono le colline con il centro e la costa. I pi\u00f9 antichi percorsi gradinati della citt\u00e0, il pi\u00f9 delle volte, sono nati grazie all'interramento di torrenti o sorgenti, che un tempo scorrevano appena fuori dalla citt\u00e0.\nQuesti percorsi gradinati furono innalzati anche per collegare facilmente le varie emergenze monumentali, soprattutto religiose: monasteri, ritiri, chiese, ecc. o soprattutto, per esigenze urbanistiche.\nRisultano tutt'oggi oggetto di studio e sono considerate dei veri e propri capolavori urbanistici.\nLe scale e le espansioni fuori dalle mura.\nLe prime espansioni che hanno interessato le colline limitrofe, risalgono al XVI secolo. In questo periodo il vicer\u00e9 Don Pedro \u00c1lvarez de Toledo, oltre a creare una vasta zona esclusivamente per le guarnigioni spagnole (oggi corrispondente alla zona di Montecalvario), decise di espandere la citt\u00e0 verso la collina del Vomero. Per collegare la citt\u00e0 bassa e la nascente citt\u00e0 alta vennero attuati dei congiungimenti urbanistici caratterizzati da vie gradinate. Le prime realizzazioni di questo tipo furono i \"Gradoni di Chiaia\" e le \"Rampe Brancaccio\".\nL'ingrandimento della citt\u00e0 incluse anche vaste zone fuori dalla porta di Chiaia, mentre tra la fine del XVI secolo e l'inizio del XVII secolo, anche i casali esterni alle mura subirono una grossa evoluzione: come ad esempio quello dell'Arenella che fu direttamente collegato a Via Salvator Rosa (in questo periodo, detta \"strada dell'Infrascata\"). Da quest'ultima strada, a sua volta, venne fatto in modo che molte rampe si congiungessero al Vomero.\nDall'altra parte della citt\u00e0 il quartiere Chiaia, simbolo delle nuove espansioni ad ovest, fu letteralmente destinato allo svago della nobilt\u00e0 partenopea e la pi\u00f9 nota via gradinata del rione furono i gradoni di Chiaia (fu menzionata anche in brani musicali e dipinta in tele); tecnicamente ebbe il compito di agevolare la salita sulla Collina delle Mortelle. Pi\u00f9 tardi questi gradoni vennero interrati, assumendo un aspetto di un'unica salita ripida. Tuttavia, nel luglio 2011 le istituzioni hanno deciso di ridare alla citt\u00e0 una parte delle antiche gradinate di Chiaia.\nFuori da porta di Chiaia ci fu un'espansione ottocentesca che inglob\u00f2, entro il Corso Vittorio Emanuele, le \"Rampe Brancaccio\"; queste assunsero invece il compito di collegare le Mortelle con la zona adiacente, congiungendosi anche con le scale del \"Petraio\".\nInfine, ulteriori rampe vennero costruite e consolidate nei secoli avvenire, fino al XX secolo; ne sono un esempio quelle della zona dei Miracoli, della Salita Miradois e soprattutto il Moiariello, popolarmente detta \"Posillipo dei Poveri\".\nScale: un quadro generale.\nMolte sono le scale scomparse e ricordate solo dai libri di storia o da antiche tele con vedute di Napoli; furono interrate e/o trasformate in semplici discese per dar maggior viabilit\u00e0 alle carrozze e, in un secondo momento, anche al traffico automobilistico. Comunque sia, oltre a quelle pi\u00f9 vaste e storicamente rilevanti, numerosissime altre sono tutt'oggi esistenti costituendo oggi come allora, un tipico elemento caratterizzante l'urbanistica di Napoli.\nDi seguito sono elencate e descritte alcune di grandi e medie dimensioni:\nSalita della Pedamentina.\nLa Pedamentina \u00e8 un complesso sistema di discese gradinate; con i suoi 414 scalini collega la Certosa di San Martino al Corso Vittorio Emanuele. Questa strada fu iniziata nel XIV secolo dagli architetti Tino di Camaino e Francesco de Vito ma assunse l'aspetto attuale soltanto in seguito; storicamente fu anche usata come mezzo di offesa: pi\u00f9 volte venne dotata di sistemi di difesa contro chi intendeva assediare Castel Sant'Elmo.\nOggi rappresenta un'importante testimonianza storica ed urbanistica; essa \u00e8 inoltre interessante anche da un punto di vista paesaggistico, in quanto costeggia gli orti e i giardini della vicina Certosa, oltre ad offrire pregevoli vedute sulla Baia di Napoli.\nRampe del Petraio.\nLe Rampe del Petraio prendono il loro nome dalla natura estremamente pietrosa del territorio su cui sono sorte; al pari di molte altre rampe storiche della citt\u00e0, anche queste affondano le loro radici tra il XVI-XVII secolo. Furono costruite per collegare il Vomero al \"nuovo\" quartiere di Chiaia, simbolo delle espansioni fuori dalle mura. Le rampe partono dal Corso Vittorio Emanuele, nei pressi del Complesso monastico di Suor Orsola Benincasa e giungono nei pressi della Certosa di San Martino (via Caccavello) per poi continuare a diramarsi verso la meta finale, ergo la zona collinare.\nCalata San Francesco.\nLa calata San Francesco \u00e8 una via gradinata del Vomero che inizia da \"via Belvedere\" e termina in \"via Torquato Tasso\" per poi continuare fino al Corso Vittorio Emanuele sotto il nome di \"Salita Tasso\"; anticamente concludeva il suo percorso molto pi\u00f9 in basso: raggiungeva infatti la zona costiera, includendo anche via Arco Mirelli, prima che questa venisse trasformata in una semplice discesa.\nQuesta lunga scalinata era gi\u00e0 presente nel 1775, come testimoniato anche dall'antica e celebre Mappa del Duca di Noja. In origine faceva parte di un piccolo borgo fuori porta, chiamato \"Casale del Vomero\" ed era composto soprattutto da case di famiglie nobiliari e cascine rurali.\nIl suo vecchio nome (\"La grande via che discende a Chiaia\") venne soppiantato da quello attuale, perch\u00e9 raggiungeva il Complesso di San Francesco degli Scarioni all\"'Arco Mirelli\".\nSalita Cacciottoli.\nLa salita Cacciottoli viene gi\u00e0 citata da Carlo Celano il quale ricorda che l'attuale nome deriva da una villa sorta nel luogo, ad opera della famiglia \"Cacciuttoli\" (XVII secolo).\nIl percorso in questione ha avuto un ruolo urbanistico molto simile a quello assunto dalle \"Scale della Pedamentina\", ovvero quello di collegare la Certosa di San Martino al centro storico della citt\u00e0.\nLa strada \u00e8 caratterizzata soprattutto da vie gradinate molto ripide. La scalinata passa anche sotto il ponte di via Girolamo Santacroce e sotto il ponte di Corso Vittorio Emanuele, entrambi costruiti in epoca posteriore.\nScale di Sant'Antonio ai Monti.\nLa via gradinata in oggetto \u00e8 il prolungamento di quella dei Cacciottoli. Il percorso si estende nel quartiere di Montecalvario e collega il Corso Vittorio Emanuele con Montesanto.\nLe sue origini risalgono al XVII secolo e la sua denominazione trae origine da un'antica chiesa presente in questi luoghi (Sant'Antonio ai Monti del 1607). Le scalinate vennero erette per motivi urbanistici ed assunsero anche una veste monumentale, in quanto si diramavano con un andamento ripido e sinuoso e si svilupparono tra due cortine di edifici.\nScale del Moiariello.\nIl toponimo Moiariello viene da piccolo Moggio, l'unit\u00e0 di misura agraria (moggiariello, moiariello). Infatti tutte le pendici della Collina di Capodimonte rimandano ad una conformazione agreste e Capodimonte, dall'Orto Botanico in via Foria al Real Bosco, tra giardini, orti urbani e Parchi, viene considerato il polmone verde della citt\u00e0."}
{"id": "1855337", "revid": "104265", "url": "https://it.wikipedia.org/wiki?curid=1855337", "title": "Crann\u00f3g", "text": "Un crann\u00f3g \u00e8 un'antica isola artificiale utilizzata per realizzare un insediamento umano. Il nome pu\u00f2 anche fare riferimento ad una bassa piattaforma di legno eretta a pi\u00f9 piani, ma comprensibilmente sono pochi i resti di questo tipo trovati. Il nome crann\u00f3g deriva da \"crannoge\", derivato a sua volta dal nome in antico irlandese \"crann\u00f3c\", albero.\nLa scelta di una piccola isola per la realizzazione di un insediamento potrebbe essere stata influenzata dal fatto che il sito \u00e8 pi\u00f9 facilmente difendibile e dall'abbondanza di pesce nelle immediate vicinanze. Il crann\u00f3g era poi collegato con la vicina riva da una rampa costruita in pietra o da una passerella in legno realizzata su pali rialzati. Un esempio di crann\u00f3g ricostruito si pu\u00f2 visitare allo \"Scottish Crann\u00f3g Centre\", sul lago Tay, Tayside.\nIl primo sito di questo genere conosciuto potrebbe essere il crann\u00f3g ritrovato sull'isolotto di Eilean Domhnuill, lago Olabhat nel North Uist, che risale al 3.200/2.800 a.C., quindi al Neolitico. La maggior parte dei crann\u00f3g rinvenuti risalgono all'et\u00e0 del ferro e la loro realizzazione si \u00e8 spinta fino al medioevo.\nIn effetti nel 2012, Chris Murray, un subacqueo si immerse in un crannog di Loch Arnish e trov\u00f2 una serie di vasi Neolitici ben conservati. La datazione al Carbonio ha poi confermato la datazione circa al 3500 a.c. Vedi pubblicazione di Antiquity:https://www.cambridge.org/core/journals/antiquity/article/neolithic-crannogs-rethinking-settlement-monumentality-and-deposition-in-the-outer-hebrides-and-beyond/41A5D2F1C5E678B9EABB50BB17F7990E\nLa pi\u00f9 alta concentrazione di crann\u00f3gs (in Scozia) si riscontra in diversi laghi nella regione Dumfries and Galloway, anche se molti sono stati trovati nelle Highlands. Un noto crann\u00f3g fu costruito tra i Monti Grampiani (\"Grampian Highlands\") da Burnetts di Leys, la cui famiglia si trasfer\u00ec nel XVI secolo d.C. vicino al Castello di Crathes.\nUn crann\u00f3g risalente al 500 d.C. circa si trova ancora in un lago nei pressi di Loughbrickland, vicino a Banbridge, County Down.\nCrann\u00f3g ricostruiti si possono visitare anche presso:\nCostruzione.\nLa costruzione di un crann\u00f3g preistorico iniziava su una piccola isola o secca che si trovava all'interno di un lago o palude. Il sito scelto veniva circondato da un cerchio di pali di legno di quercia, con l'estremit\u00e0 inferiore appuntita, i quali venivano infissi nel fondale, formando un recinto circolare di circa 61 metri di diametro. I pali venivano poi uniti insieme tramite rami e graticci di vimini. La superficie interna veniva poi realizzata utilizzando tronchi di albero e poi rifinita con rami, pietre, argilla, torba, terra e altri materiali. Al centro della struttura si realizzava uno spiazzo ottenuto con lastre piatte di roccia ed attorno a questo si costruiva una casa in legno. Talvolta pi\u00f9 case sono state costruite su un unico crann\u00f3g.\nQuesta opera preistorica veniva occupata da una famiglia o da una trib\u00f9, e spesso l'accesso era garantito solo da canoe. Tuttavia, molti erano collegati alla terraferma tramite passerelle in legno o pietra, a volte situate appena sotto la superficie dell'acqua per nasconderle ai potenzialmente nemici. Ossa di bovini, cervi e suini sono stati ritrovati tra questi siti."}
{"id": "1855338", "revid": "709565", "url": "https://it.wikipedia.org/wiki?curid=1855338", "title": "Astropecten aranciacus", "text": "Astropecten aranciacus (, 1758), conosciuta anche come stella pettine maggiore, \u00e8 una stella marina della famiglia Astropectinidae.\nHabitat e distribuzione.\nVive in Mar Mediterraneo e Oceano Atlantico su tutti i fondali mobili (sabbiosi, fangosi o ghiaiosi) a profondit\u00e0 comprese fra i 2 e i 100\u00a0m, specialmente in prossimit\u00e0 da praterie di \"Posidonia oceanica\" o di \"Cymodocea nodosa\".\nDescrizione.\nQuesta stella ha le placche marginali dorsali munite da 1 a 3 aculei piuttosto corti e placche marginali ventrali con aculei lunghi, appuntiti, robusti, disposti con regolarit\u00e0, di colore arancio alla base e giallastro o bianco verso la punta. L'aspetto \u00e8 robusto e la forma nel complesso non presenta peculiarit\u00e0, ha un disco centrale e braccia di dimensioni medie. Il colore del lato aborale \u00e8 dato dal susseguirsi di passille con l'estremit\u00e0 superiore (che dall'alto hanno l'aspetto di punti rotondi) rosso-arancione variamente combinate a passille di colore grigio; mentre le placche marginali dorsali sono di norma grigie omogenee. \u00c8 di gran lunga l'Astropecten mediterranea che raggiunge le maggiori dimensioni e infatti pu\u00f2 avere un diametro di circa 55\u00a0cm.\n\u00c8 una stella che ha caratteristiche molto costanti e si pu\u00f2 distinguere abbastanza facilmente dalle altre basandosi sulle varie caratteristiche tra cui le pi\u00f9 evidenti sono il colore e la grandezza. Di rado viene confusa con \"Astropecten irregularis\".\nComportamento.\nQuesta specie di giorno rimane infossata nel sedimento, diventa attiva nel tardo pomeriggio e durante la notte quando si muove per andare a caccia.\nAlimentazione.\nSi nutre principalmente di molluschi bivalvi, ma anche di gasteropodi o di altri echinodermi.\nSpecie affini.\nNel Mediterraneo vivono altre cinque specie di \"Astropecten\": \"Astropecten jonstoni\", \"Astropecten irregularis\", \"Astropecten bispinosus\", \"Astropecten spinulosus\", \"Astropecten platyacanthus\"."}
{"id": "1855342", "revid": "15756", "url": "https://it.wikipedia.org/wiki?curid=1855342", "title": "Borghetto di Grottaferrata", "text": "Il Borghetto di Grottaferrata \u00e8 una fortificazione medioevale, oggi in rovina, situata nel territorio di Grottaferrata in provincia di Roma, nell'area dei Castelli Romani, al decimo miglio della via Anagnina.\nDescrizione.\nLa prima menzione del castello \u00e8 considerata risalente al 23 maggio 1140, in ricorso dei monaci dell'Abbazia di Grottaferrata contro i conti di Tuscolo: viene menzionata una \"taberna in burgis de Tuscolana\", ufficialmente ritenuta sita nel Borghetto di Grottaferrata.Quindi il castello venne probabilmente fondato dai conti di Tuscolo nel X secolo, sul tracciato della Via Anagnina, e l'imposizione di una tassa sul passaggio per il Borghetto comport\u00f2 l'abbandono della strada in et\u00e0 medioevale.\nNel 1269 il castello \u00e8 definito \"Burgus Annibaldi\", ed \u00e8 di propriet\u00e0 della famiglia Annibaldi. Nel 1303 viene chiamato \"castrum quod dicitur Monsformelli\": questo nome deriverebbe da una piccola \"forma\", cio\u00e8 un piccolo cunicolo, che attraversa il colle su cui sorge la fortezza e che faceva verosimilmente parte dell'Acquedotto dell'Aqua Crabra, acquedotto romano.\nDall'inizio del Trecento viene chiamato \"Mons Frenelli\"; e dal 1382 passa alla propriet\u00e0 dei Savelli, e nel 1417 il cardinal Iacopo Isolani, Legato Apostolico, esonera gli abitanti del \"tenimentum castri burgi Frenelli\" dal pagamento delle tasse, causa la loro incipiente miseria.\nNel 1431 il Borghetto \u00e8 assidiato dal capitano aragonese Giacomo Caldora; nel 1435 dal comandante pontificio Orsini, che lo assedia per scacciarvi il capitano ribelle Antonio da Pontedera; l'anno seguente, nel 1436, il cardinale Giovanni Maria Vitelleschi, a capo delle milizie di papa Eugenio IV, distrugge Borghetto insieme con Albano e Castel Savello, tutti feudi della famiglia Savelli.\nDal 1447 il castello \u00e8 chiamato \"castrum Burgetti\" o \"Burghetti\", e nel 1473 viene ceduto dai Savelli all'Abbazia di Grottaferrata in cambio del feudo di Ariccia, possesso dei monaci. Cos\u00ec il castello entra a far parte del complesso di avamposti difensivi dell'abbazia.\nNel XVI secolo cos\u00ec si parla del Borghetto:\nIl fortilizio aveva 13 torri quadrangolari ed un ampio recinto murario, che resta ancor oggi in buona parte conservato."}
{"id": "1855343", "revid": "104458", "url": "https://it.wikipedia.org/wiki?curid=1855343", "title": "Kitt", "text": ""}
{"id": "1855344", "revid": "1305772", "url": "https://it.wikipedia.org/wiki?curid=1855344", "title": "Molara", "text": "Geografia.\nMolara \u00e8 un toponimo riferito a diverse localit\u00e0 italiane:"}
{"id": "1855345", "revid": "204012", "url": "https://it.wikipedia.org/wiki?curid=1855345", "title": "Emoglobinopatie", "text": ""}
{"id": "1855347", "revid": "228587", "url": "https://it.wikipedia.org/wiki?curid=1855347", "title": "Cateto (brano musicale)", "text": ""}
{"id": "1855350", "revid": "1534511", "url": "https://it.wikipedia.org/wiki?curid=1855350", "title": "Rappresentazioni dei gruppi di Lie", "text": "Si dice rappresentazione di un gruppo di Lie formula_1 su uno spazio vettoriale formula_2 un omomorfismo sotto il quale ogni elemento formula_3 in formula_1 \u00e8 mappato in un elemento dello spazio degli operatori lineari invertibili agenti su formula_2 e consistenti con le operazioni di gruppo.\nDefinizione.\nUna \"rappresentazione\" formula_6 di un gruppo formula_1 sullo spazio vettoriale formula_2 \u00e8 un omomorfismo \nDove formula_10 \u00e8 invertibile e tale da rispettare le operazioni definenti il gruppo: \ndove formula_12 rappresenta l'operatore inverso a formula_13.\nRappresentazione di algebre di Lie.\nCorrispondentemente alla rappresentazione di gruppo di Lie esiste quella della sua Algebra nello stesso spazio vettoriale V. La \"rappresentazione di un'algebra di Lie formula_14 su uno spazio vettoriale formula_2\" \u00e8 una mappa che manda ogni elemento formula_16 in un elemento formula_17 dello spazio delle applicazioni lineari dello spazio vettoriale V coerente con le operazioni dell'algebra:\nPerci\u00f2 il prodotto di Lie viene mandato nel commutatore degli operatori.\nConnessione tra rappresentazioni di gruppo e di algebra.\nData T(G) rappresentazione del gruppo di Lie \"G\" nello spazio \"V\" \u00e8 possibile costruire la rappresentazione della corrispondente algebra di Lie \"AG\".\nDove formula_20 \u00e8 un elemento del gruppo \"G\" vicino all'unit\u00e0, e di conseguenza \"A\" \u00e8 un elemento dell'algebra di Lie. Nonostante ci\u00f2 non ogni rappresentazione di algebra \u00e8 costruita da rappresentazione di gruppi.\nEsiste sempre una rappresentazione dell'algebra di dimensione n in termini di matrici nxn: questa \u00e8 la rappresentazione aggiunta."}
{"id": "1855354", "revid": "17654", "url": "https://it.wikipedia.org/wiki?curid=1855354", "title": "Karl Ditters von Dittersdorf", "text": ""}
{"id": "1855355", "revid": "123235028", "url": "https://it.wikipedia.org/wiki?curid=1855355", "title": "Molara (Grottaferrata)", "text": "Molara \u00e8 una frazione ricompresa nei comuni di Grottaferrata, Monte Compatri e Rocca Priora, in provincia di Roma, nell'area dei Castelli Romani.\nStoria.\nDalle origini al Medioevo.\nMolara era un antichissimo castello al XV miglio della Via Latina, oggi Via Anagnina, posto ai piedi del Tuscolo, nell'area dell'antico abitato di \"Roboraria\", 516 metri s.l.m.\nLa prima citazione del \"castrum Molariae\" \u00e8 del 1090, contenuta nel \"Chronicon Sublacense\", e viene ricordato il passaggio in dote del castello da Agapito dei Conti di Tuscolo ad Annibale Annibaldi. Da questo momento Molara diventer\u00e0 la roccaforte della famiglia Annibaldi sui Colli Albani.\nSuccessivamente nel 1254 il cardinal Riccardo Annibaldi accolse a Molara papa Innocenzo IV, e nel 1266 Carlo I d'Angi\u00f2 assieme a 25.000 uomini si fece ospitare dallo stesso cardinale nel castello.\nNel 1328 Molara sub\u00ec un assedio da parte dell'imperatore Ludovico il Bavaro, e dovette arrendersi dopo tre giorni, l'11 giugno, per mancanza di viveri.\nNel 1423 Paoluzzo Annibaldi, avendo ucciso Savello Savelli, sub\u00ec la confisca del castello di Molara, che and\u00f2 per i 5/6 alla Camera Apostolica e per 1/6 ai Savelli. Sennonch\u00e9 in breve se ne impadronirono i Colonna, dato che il \"castrum Molarie\" il 1\u00ba febbraio 1427 \u00e8 citato tra i beni dati al cardinal Prospero Colonna dallo zio papa Martino V, con la bolla \"Etsi Prudens\".\nFra alterne vicende, il castello pass\u00f2 dagli Annibaldi ai Colonna; ma nel 1463 papa Pio II cos\u00ec parla di Molara:\nDal Rinascimento alla storia contemporanea.\nLo stesso si dice nel 1504, quando Annibaldi e Savelli si dividono la propriet\u00e0 del \"castrum dirutum\" di Molara. Nel 1575 Molara \u00e8 ancora degli Annibaldi, ma alla fine del XVI secolo passa agli Altemps, quindi nel 1613 ai Borghese e nel XVIII secolo agli Aldobrandini.\nNel 1762 il cardinale vescovo di Frascati Duca di York, visitando Monte Porzio Catone e trovandosi a passare tra i resti di Molara, trov\u00f2 una popolazione misera di vecchi e bambini attorno alle cave di pietra di Molara, prive di supporto religioso e di istruzione, e alcuni bambini andavano nudi; altri abitanti vivevano in spelonche \"come le belve\", tanto che \"privi delle cose necessarie desideravano pi\u00f9 la morte che la vita.\".\nLe frazioni Molara Latina e Vigne della Molara passano dal Comune di Roma a quello di Grottaferrata con R.D. 2657/1884.\nDal 1941 al 1944 nella vallata di Molara venne costruito un aeroporto militare tedesco.\nGeografia.\nLa frazione di Molara sorge in collina, sulla Via Tuscolana, e dista circa 5 km Monte Compatri, 6 da Grottaferrata e 3 da Rocca Priora, ed \u00e8 situata a 550 metri sul livello del mare."}
{"id": "1855356", "revid": "661526", "url": "https://it.wikipedia.org/wiki?curid=1855356", "title": "Peter Punk (album)", "text": "Peter Punk \u00e8 l'album d'esordio dei Peter Punk, pubblicato nel 2000."}
{"id": "1855357", "revid": "339392", "url": "https://it.wikipedia.org/wiki?curid=1855357", "title": "Arco di Aosta", "text": ""}
{"id": "1855365", "revid": "365417", "url": "https://it.wikipedia.org/wiki?curid=1855365", "title": "Classificazioni navali russe", "text": "Le classi navali sovietiche e russe hanno una classificazione diversa rispetto a quelle NATO. Di seguito sono riportate le tabelle di comparazione.\nImbarcazioni da guerra.\nQuesta sezione comprende tutte quelle navi che vengono utilizzate per svolgere operazioni di pattugliamento, non solo marittimo ma anche fluviale. Sono incluse in generale tute le unit\u00e0 da combattimento di piccole dimensioni.\nGuardia costiera.\nQuesta sezione comprende le navi della Guardia di frontiera del servizio federale di sicurezza della Federazione russa."}
{"id": "1855366", "revid": "3831", "url": "https://it.wikipedia.org/wiki?curid=1855366", "title": "Arco di Gallieno", "text": ""}
{"id": "1855367", "revid": "339392", "url": "https://it.wikipedia.org/wiki?curid=1855367", "title": "Filarete (patriarca di Kiev)", "text": ""}
{"id": "1855368", "revid": "1128353", "url": "https://it.wikipedia.org/wiki?curid=1855368", "title": "Matteo Collura", "text": "Biografia.\nGiornalista professionista dal 1972, ha iniziato la carriera giornalistica al Giornale di Sicilia, per poi passare al quotidiano L\u2019Ora.\n\u00c8 stato corrispondente da Milano per Il Mattino.\nPer un breve periodo \u00e8 stato capo ufficio stampa della Rizzoli, editoriale libri.\nDal 1985 al 2005 \u00e8 stato redattore culturale del Corriere della Sera, per il quale ha scritto fino al 2016. Attualmente scrive editoriali e articoli di cultura per Il Messaggero.\nIn letteratura ha esordito nel 1979 con il romanzo \"Associazione indigenti\", pubblicato nella collana \u201cNuovi Coralli\u201d di Einaudi, su approvazione di Italo Calvino.\nA Leonardo Sciascia, di cui \u00e8 stato amico, ha dedicato la biografia (\"Il maestro di Regalpetra\", 1996-2019), seguita, nel 2002, da \"Alfabeto eretico (Da Abbondio a zolfo: 58 voci dall\u2019opera di Sciascia per capire la Sicilia e il mondo d\u2019oggi)\".\n\u00c8 autore di una biografia romanzata di Luigi Pirandello e del romanzo \"La badante\" (2015). \nNumerosi i libri dedicati alla sua terra d\u2019origine. Tra i titoli pi\u00f9 importanti: \"In Sicilia, L\u2019isola senza ponte, Sicilia la fabbrica del mito, Sicilia Sconosciuta\". Dell\u2019ottobre 2020 \u00e8 \"Baci a occhi aperti - La Sicilia nei racconti di una vita\" (TEA Edizioni).\n\u00c8 autore di un racconto giornalistico del Novecento italiano e della versione teatrale del romanzo \"Todo modo\" di Leonardo Sciascia. \u00c8 autore di una \"Conversazione (im)possibile\" tra Luigi Pirandello e Leonardo Sciascia, rappresentata per la prima e unica volta il 20 giugno 2021 al Teatro Antico di Taormina, al legg\u00eco lo stesso Matteo Collura nei panni di Pirandello e Fabrizio Catalano, nipote di Leonardo Sciascia, nei panni del nonno.\nVive a Milano dal 1978."}
{"id": "1855371", "revid": "647919", "url": "https://it.wikipedia.org/wiki?curid=1855371", "title": "Patriarca Filarete di Mosca", "text": ""}
{"id": "1855372", "revid": "14691", "url": "https://it.wikipedia.org/wiki?curid=1855372", "title": "Civilt\u00e0 Bantu", "text": ""}
{"id": "1855375", "revid": "1718925", "url": "https://it.wikipedia.org/wiki?curid=1855375", "title": "Keep Ya Head Up", "text": "Keep Ya Head Up \u00e8 un singolo del rapper 2Pac, pubblicato nel 1993 da Interscope Records ed estratto dall'album dello stesso anno \"Strictly 4 My N.I.G.G.A.Z.\"\nDescrizione.\nArgomento principale della canzone \u00e8 lo scarso rispetto che gli uomini nutrono dei confronti delle donne, specialmente riferito alle donne nere, date le origini afroamericane del cantante e il contesto biografico in cui la canzone \u00e8 stata scritta. L'invito alle donne da parte dell'autore \u00e8 quello di tenere la testa alta, di mantenere la propria dignit\u00e0.\nData la biografia del cantante, che non conobbe mai il padre e fu cresciuto dalla madre, Afeni, nel testo \u00e8 certamente possibile rilevare un riferimento alle vicende personali dell'autore. La profondit\u00e0 del testo, concorre, insieme ad altri elementi al successo della canzone, che fu votata dai fan all'undicesimo posto tra le migliori cento canzoni hip hop mai composte e al secondo tra le migliori canzoni di 2Pac.\nOriginariamente inserita nel secondo album solista del rapper (\"Strictly 4 My N.I.G.G.A.Z.\") fu in seguito inserita anche nel \"Greatest Hits\" dell'autore. Fa inoltre parte della colonna sonora del film \"Freedom Writers\".\nVideo musicale.\nIl video, nel quale compare anche l'attrice americana Jada Pinkett Smith inizia con una dedica:\"Dedicated to the memory of Latasha Harlins, it's still on\" (\"Dedicato alla memoria di Latasha Harlins, continua a vivere\"), in ricordo della quindicenne afroamericana uccisa da una commerciante coreana il 16 marzo 1991. Questo episodio ebbe larga risonanza sui media statunitensi e foment\u00f2 l'odio razziale tra neri e coreani, sfociato negli eventi della Rivolta di Los Angeles del 1992.\nIl concetto attorno a cui si sviluppa il video \u00e8 una serie di immagini rappresentanti ci\u00f2 che l'MC sta rappando, alternate a scene in cui si vede il rapper attorniato da persone, talvolta con un bambino in braccio."}
{"id": "1855381", "revid": "599013", "url": "https://it.wikipedia.org/wiki?curid=1855381", "title": "Suore della Sacra Famiglia di Bordeaux", "text": "Le Suore della Sacra Famiglia di Bordeaux (in francese \"S\u0153urs de la Sainte-Famille de Bordeaux\") sono un istituto religioso femminile di diritto pontificio: le religiose di questa congregazione pospongono al loro nome la sigla S.F.B.\nStoria.\nLa congregazione venne fondata dal sacerdote francese Pierre-Bienvenu Noailles (1793-1861). Curato della parrocchia di Saint-Eulalie a Bordeaux, assunse la direzione spirituale di tre ragazze che avevano manifestato l'intenzione di abbracciare la vita religiosa: tra di esse, sua sorella Catherine-Aim\u00e9e Noailles.\nCon l'approvazione dell'arcivescovo Charles-Fran\u00e7ois d'Aviau Du Bois de Sanzayil, il 28 maggio 1820 la comunit\u00e0 venne eretta in congregazione religiosa. Attorno all'istituto femminile, detto in origine delle Figlie di Nostra Signora di Loreto, si svilupp\u00f2 l'Associazione della Sacra Famiglia organizzata in tre rami: quello di Ges\u00f9, composto da sacerdoti e seminaristi; quello di Maria, formato da donne laiche; quello di san Giuseppe, composto da uomini sposati.\nNoailles affid\u00f2 la direzione delle suore agli Oblati di Maria Immacolata di Eug\u00e8ne de Mazenod. La congregazione venne approvata, su delega di papa Gregorio XVI, dal cardinale Jean-Louis Anne Madelain Lefebvre de Cheverus nel 1831 e confermata lo stesso anno con breve dello stesso Gregorio XVI.\nAttivit\u00e0 e diffusione.\nLe Suore della Sacra Famiglia si dedicano all'istruzione, alla catechesi e ad altre opere di carit\u00e0 (cura degli orfani, lavori agricoli).\nSono presenti in Europa (Belgio, Bielorussia, Francia, Gran Bretagna, Irlanda, Italia, Polonia, Spagna); Africa (Botswana, Camerun, Ciad, Repubblica Democratica del Congo, Lesotho, Sudafrica); Asia (Filippine, India, Pakistan, Sri Lanka); America (Argentina, Brasile, Canada, Paraguay, Per\u00f9); la sede generalizia \u00e8 a Roma.\nAl 31 dicembre 2008 la congregazione contava 1.968 religiose in 278 case."}
{"id": "1855387", "revid": "6923", "url": "https://it.wikipedia.org/wiki?curid=1855387", "title": "Italycomics", "text": "Italycomics \u00e8 una casa editrice italiana che pubblica fumetti. Fondata nel 2004, si occupa principalmente di adattamenti in italiano di fumetti statunitensi.\nTra le principali serie pubblicate troviamo: la versione a fumetti di un racconto di George R. R. Martin \"The Hedge Knight\"; \"Battle Hymn\", \"Rocketo\" di Frank Espinosa e il fumetto ispirato al videogioco \"Street Fighter\".\nDal 2009 traduce alcune serie a fumetti edite negli USA da Boom! Studios, tra cui \"Hero Squared\" e \"Planetary Brigade\" di Giffen e DeMatteis e \"Irredeemable\" di Mark Waid, nonch\u00e9 fumetti della Image.\nDa settembre 2010 la Italycomics pubblica serie della IDW, fra cui \"Angel\", spin-off di \"Buffy l'ammazzavampiri\".\nDa settembre 2011 la Italycomics pubblica \"A Game of Thrones\", un adattamento a fumetti in 24 numeri dell'omonimo romanzo di George R. R. Martin."}
{"id": "1855393", "revid": "1645873", "url": "https://it.wikipedia.org/wiki?curid=1855393", "title": "Helen Clark", "text": "Laureata in Scienze Politiche all'Universit\u00e0 di Auckland, \u00e8 stata la seconda donna in Nuova Zelanda a rivestire la carica di prima ministra, rimanendo in carica dal dicembre del 1999 al novembre del 2008, a seguito della sconfitta alle elezioni del 2008.\nNel 2007 la rivista Forbes la classificava come la 38a donna pi\u00f9 potente del mondo.\nDal 2008 \u00e8 Amministratrice del Programma delle Nazioni Unite per lo sviluppo."}
{"id": "1855395", "revid": "226458", "url": "https://it.wikipedia.org/wiki?curid=1855395", "title": "Hippocampus algiricus", "text": "L'ippocampo atlantico (\"Hippocampus algiricus\" ) \u00e8 una specie di pesce osseo appartenente alla famiglia dei Syngnathidae. \nDistribuzione.\n\u00c8 diffuso lungo le coste di Algeria, Senegal, Gambia, Guinea, Sierra Leone, Liberia, Costa d'Avorio, Ghana, Benin, Nigeria, S\u00e3o Tom\u00e9 e Pr\u00edncipe ed Angola.\nDescrizione.\nSi tratta di animali lunghi una decina di centimetri, caratterizzati dalla testa simile a quella degli equini, con un muso a trombetta, mentre il corpo non \u00e8 in direzione uguale a quest'ultima, bens\u00ec perpendicolare rispetto ad essa, con pinna caudale soppressa in favore di una \"coda\" prensile con la quale attaccarsi a rami di gorgonia od altri substrati, mentre per muoversi nell'acqua l'animale utilizza prevalentemente la pinna dorsale, mossa in modo velocissimo.\nIl colore \u00e8 grigiastro punteggiato di nero su tutto il corpo, con aloni pi\u00f9 chiari sul dorso e sulla testa.\nBiologia.\nSi tratta di animali perlopi\u00f9 solitari, anche se se ne possono trovare coppie durante il periodo riproduttivo e gruppetti durante tutto l'anno, senza che i vari esemplari mostrino segni d'insofferenza alla presenza di altri animali.\nLi si trova sui fondali rocciosi, dove si mimetizzano a meraviglia fra rocce, alghe ed invertebrati che qui prosperano grazie al loro colore mimetico ed alla presenza di escrescenze sul corpo, che possono sembrare concrezioni di cirripedi od altri organismi su una roccia tappezzata da alghe, ma soprattutto sfuggono ai predatori grazie alla loro straordinaria staticit\u00e0, che consente loro di rimanere immobili per lunghissimo tempo. Non essendo infatti in grado di nuotare velocemente per sfuggire ad eventuali aggressori, questi animali hanno preferito sviluppare un manto mimetico.\nRiproduzione.\nCome in tutti i cavallucci marini, la riproduzione di questi animali \u00e8 particolarissima in quanto si svolge \"all'inverso\", nel senso che \u00e8 il maschio a partorire i cuccioli.\nIl corteggiamento consiste nell'emissione di ultrasuoni da parte della femmina, che in tal modo attrae i maschi ma non altre specie di pesci, magari pericolose per l'animale: il maschio nuota circolarmente attorno alla femmina, che lascia capire la disponibilit\u00e0 all'accoppiamento rispondendo alle sue movenze e dando origine ad una delicata e bellissima danza, che dura fino ad oltre quattro ore ed al termine della quale la femmina depone le proprie uova all'interno della tasca ventrale del maschio, per poi allontanarsi.\nLa femmina torna dal maschio al momento della schiusa delle uova, quando i nuovi nati bucano il marsupio paterno producendo una spaccatura orizzontale nella sua parte superiore."}
{"id": "1855402", "revid": "712828", "url": "https://it.wikipedia.org/wiki?curid=1855402", "title": "Pirati Bliking", "text": ""}
{"id": "1855403", "revid": "729019", "url": "https://it.wikipedia.org/wiki?curid=1855403", "title": "Autocaricante", "text": "L'autocaricante \u00e8 un rimorchio per trattori costruito per raccogliere il fieno ordinato in andane senza comprimerlo in balloni o ballette; fa parte delle cosiddette macchine agricole trainate.\nIl fieno viene raccolto tramite denti metallici che rastrellano il prato e spingono il fieno, grazie ad un nastro trasportatore, nel retro del carro dove viene momentaneamente compresso.\nEseguito il carico viene aperto il portello posteriore e scaricato il fieno sciolto.\nUn vantaggio dell'autocaricante \u00e8 la possibilit\u00e0 di spostare foraggio semi-appassito per poterlo poi lavorare a mano oppure metterlo in essiccatoio e fargli subire la completa essiccazione."}
{"id": "1855406", "revid": "281901", "url": "https://it.wikipedia.org/wiki?curid=1855406", "title": "Cagnetta", "text": ""}
{"id": "1855411", "revid": "709565", "url": "https://it.wikipedia.org/wiki?curid=1855411", "title": "Shadea a'Ru", "text": "Shadea a'Ru \u00e8 un personaggio del ciclo de \"Il Druido Supremo di Shannara\" scritto da Terry Brooks, ed \u00e8 una dei membri del Terzo Consiglio dei Druidi di Paranor. Guida segretamente la congiura contro Grianne Ohmsford al fine di usurparne il titolo e diventare la nuova Ard Rhys.\nStoria.\nAbile, determinata, coraggiosa e implacabile, Shadea a'Ru aveva avuto una vita difficile e sopport\u00f2 numerosi tormenti. Sua madre era morta durante il parto che le diede la luce mentre suo padre mor\u00ec in guerra sul Prekkendor quando lei aveva appena otto anni. Fu costretta a separarsi dai propri fratelli e fu mandata a vivere con alcuni lontani parenti: quando ebbe dieci anni fugg\u00ec nella citt\u00e0 di Dechtera e non li rivide mai pi\u00f9. Per i successivi cinque anni visse di espedienti e cominci\u00f2 ad avvicinarsi alle caserme della Federazione dove spesso i soldati le affidavano dei lavoretti retribuiti. Siccome era molto bella, i soldati le si avvicinavano volentieri ma la ragazza non si fece mai ingannare dalle loro dolci parole: al contrario si fece insegnare tutte le arti del combattimento che le permisero all'et\u00e0 di ventidue anni di prestare servizio in guerra. Dopo due anni di scontri, il comando militare la fece tornare presso le caserme di Dechtera e l'anno seguente incontr\u00f2 un vecchio storpio che praticava le arti magiche che la volle come sua apprendista. Dopo appena un anno di insegnamenti lo stregone mor\u00ec ma lei continu\u00f2 gli studi e si accorse dopo qualche anno che la vita rigida e regolamentata della Federazione non faceva pi\u00f9 per lei; purtroppo la sua idea di abbandonare l'esercito non fu accolta con favore dai suoi commilitoni che una notte decisero di drogarla portandola con la forza in una capanna abbandonata lontana dalla citt\u00e0. Per due giorni abusarono di lei e quando si stancarono decisero di eliminarla, gettandola in un fiume: Shadea a'Ru riusc\u00ec a sopravvivere e, una volta riprese le forze, uccise tutti i balordi che l'avevano umiliata. \nTemendo una vendetta dei parenti delle vittime, fugg\u00ec nella Malaterra, una landa senza legge popolata da banditi e fuggiaschi di ogni razza, dove continu\u00f2 nello studio delle arti magiche con l'intenzione di unirsi ai Druidi: fu qui che incontr\u00f2 Iridia Eleri, una strega elfa dedita allo studio della magia, con cui strinse una forte amicizia. All'et\u00e0 di ventotto anni le due si diressero a Paranor e sostennero il colloquio con l'Ard Rhys che permise loro di accedere all'ordine: dopo appena tre anni di apprendistato le due donne si accorsero che nonostante i suoi grandi poteri, Grianne non era in grado di mantenere la sua autorit\u00e0 di Ard Rhys; per questo motivo Shadea a'Ru decise di sostituirla e di dirigere l'ordine nella direzione da lei pi\u00f9 opportuna. Form\u00f2 un piccolo gruppo di congiurati e per cinque anni studi\u00f2 un modo per sbarazzarsi di Grianne. Grazie all'intervento di Sen Dunsidan, la dissidente sped\u00ec l'Ard Rhys nel Divieto e con l'appoggio dei suoi compagni fu proclamata nuovo Druido Supremo, facendo ricadere la colpa della scomparsa di Grianne ai Troll che proteggevano Paranor. Successivamente cercher\u00e0 in ogni modo di rafforzare il suo potere, ordinando la morte degli Ohmsford e schierandosi dalla parte della Federazione.\nTuttavia i suoi piani vanno in fumo con il ritorno nelle Quattro Terre di Grianne Ohmsford che la uccider\u00e0 all'interno delle sale di Paranor dopo un duro scontro."}
{"id": "1855416", "revid": "767487", "url": "https://it.wikipedia.org/wiki?curid=1855416", "title": "Fledermaus-Quadrille", "text": "Fledermaus-Quadrille (Quadriglia del Pipistrello) op. 363, \u00e8 una quadriglia di Johann Strauss II.\nStoria.\nIl 1\u00ba maggio 1874, Strau\u00df lasci\u00f2 Vienna per cominciare una serie di concerti in Italia con l'orchestra tedesca \"Julius Langenback\".\nLa maggiore preoccupazione di Johann era quella di non avere il tempo necessario per comporre i brani derivanti della sua operetta \"Die Fledermaus\", e soltanto 3 dei 7 lavori previsti erano stati pubblicati, con grand fretta, dal suo editore Friedrich Schreiber.\nComunque la \"Fledermaus-Quadrille\" arriv\u00f2 nelle sale il 13 maggio 1874. Il programma dei brani che Johann avrebbe suonato in Italia, tuttavia, non includeva questo brano che non venne mai eseguito durante il tour.\nDa quando Schreiber pubblic\u00f2 la quadriglia a maggio, la sua prima esecuzione ebbe luogo nella capitale austriaca soltanto nel giugno dello stesso anno. La \"Fledermaus-Quadrille\" presenta una successione delle pi\u00f9 famose melodie della celebre operetta ed \u00e8 articolata secondo i canoni della quadriglia viennese:\nLa quadriglia fu uno dei maggiori successi nelle sale da ballo del XIX secolo."}
{"id": "1855423", "revid": "661526", "url": "https://it.wikipedia.org/wiki?curid=1855423", "title": "Diaboliko", "text": "Diaboliko \u00e8 il quarto album dei Moravagine, prima del definitivo scioglimento del gruppo."}
{"id": "1855425", "revid": "1745361", "url": "https://it.wikipedia.org/wiki?curid=1855425", "title": "Clita", "text": "Clita (in greco antico \u039a\u03bb\u03b5\u03af\u03c4\u03b7) o Clite \u00e8 un personaggio della mitologia greca, sposa di Cizico e figlia dell'indovino Merope.\nIl mito.\nClita era la moglie del giovanissimo re Cizico, colui che accolse benevolmente gli argonauti durante il loro viaggio. Il fato volle che alla fine per colpa del buio il re affront\u00f2 gli eroi alla ricerca del vello d'oro, finendo per essere ucciso da Giasone. \nClita, molto legata al marito quando seppe della sua morte si disper\u00f2 fino ad impazzire e decise di impiccarsi. \nDalle sue lacrime nacque una sorgente, chiamata Clite."}
{"id": "1855432", "revid": "1305772", "url": "https://it.wikipedia.org/wiki?curid=1855432", "title": "One Voice", "text": ""}
{"id": "1855435", "revid": "1305772", "url": "https://it.wikipedia.org/wiki?curid=1855435", "title": "Draped Up", "text": "Draped Up \u00e8 il singolo di debutto del rapper statunitense Bun B, estratto dall'album \"Trill\". \u00c8 stato prodotto da Salih Williams ed \u00e8 stato pubblicato in versione remix, alla quale hanno partecipato molti artisti, quali Lil' Keke, Slim Thug, Paul Wall, Mike Jones, Aztek, Lil' Flip e Z-Ro.\nInformazioni.\nNell'album la canzone \u00e8 presente sia nella sua versione originale, in collaborazione solo con Lil' Keke, sia appunto nella sua versione remix, dal titolo \"H-Town remix\", che in aggiunta a Lil' Keke vede i featuring di tutti gli artisti su citati. Come gi\u00e0 detto, \u00e8 stata quest'ultima ad essere ufficialmente pubblicata, e di conseguenza ne \u00e8 stato tratto anche un videoclip. Occorre per\u00f2 dire che nel remix presente nell'album appare anche Chamillionaire, il quale non \u00e8 invece presente nel videoclip a causa della sua faida con Mike Jones, tuttora finita ma allora ancora in corso.\n\"Draped Up\" non ha debuttato nella chart \"Billboard Hot 100\", ma ha raggiunto la posizione n.45 nella \"Hot R&amp;B/Hip-Hop Songs\".\nVideoclip.\nIl videoclip della canzone lo si pu\u00f2 dividere in varie parti:\nNel videoclip figurano anche i cameo di altri artisti, e cio\u00e8 Kanye West, Birdman, Scarface, Chingy, Devin the Dude e Spice 1."}
{"id": "1855437", "revid": "281901", "url": "https://it.wikipedia.org/wiki?curid=1855437", "title": "Bavosa di fiume", "text": ""}
{"id": "1855441", "revid": "1632387", "url": "https://it.wikipedia.org/wiki?curid=1855441", "title": "Steffy Forrester", "text": ""}
{"id": "1855444", "revid": "121837", "url": "https://it.wikipedia.org/wiki?curid=1855444", "title": "VV Cep", "text": ""}
{"id": "1855447", "revid": "767487", "url": "https://it.wikipedia.org/wiki?curid=1855447", "title": "Test di Schick", "text": "La reazione di Schick (o test di Schick) \u00e8 un test diagnostico utilizzato per valutare se un soggetto \u00e8 immune nei confronti della tossina difterica. Il test \u00e8 stato ideato dal pediatra austro-ungarico B\u00e9la Schick a Vienna nel 1912.\nProcedura.\nIl test consiste nell'inoculazione intradermica sulla faccia volare dell'avambraccio di 0,1 ml di soluzione contenente una quantit\u00e0 di tossina difterica pari ad un cinquantesimo della dose minima letale per una cavia di 250 grammi. I soggetti che possiedono anticorpi anti tossina difterica non manifesteranno alcun sintomo mentre i soggetti privi di tali anticorpi (soggetti non immuni) manifesteranno una lesione, circoscritta alla zona di inoculazione, che consiste nella formazione di una papula evidente con possibilit\u00e0 di una esigua zona necrotica."}
{"id": "1855450", "revid": "287204", "url": "https://it.wikipedia.org/wiki?curid=1855450", "title": "Novantatr\u00e9 (romanzo)", "text": "Novantatr\u00e9 \u00e8 l'ultimo romanzo scritto da Victor Hugo, pubblicato nel 1874.\nL'opera tratta di un particolare momento della Rivoluzione francese: il \"Terrore\" e nello specifico le Guerre di Vandea. L'intenzione dello scrittore era di creare una trilogia di libri concernenti la Rivoluzione francese, e questo romanzo doveva rappresentare il primo volume. \u00c8 diviso in tre parti, non sempre in ordine cronologico; ciascuna parte racconta una storia diversa, per dare cos\u00ec ogni volta un diverso punto di vista della Rivoluzione.\nTrama.\nNel 1793, in Bretagna, un battaglione di circa trecento repubblicani sta operando nel bosco della Saudraie, quando viene avvertito un rumore tra le foglie e i soldati si preparano ad affrontare il nemico; ma la vivandiera corre avanti, si accorge che si tratta di una madre con tre bambini e la convince ad aggregarsi al battaglione.\nIn altro luogo, la corvetta \"Claymore\", reputata come il guscio pi\u00f9 solido, fedele alla monarchia, si appresta ad uno scontro, quando un pesante cannone spezza le catene che lo trattenevano e sbanda paurosamente uccidendo alcuni uomini e danneggiando irrimediabilmente la nave. Lantenac conferisce una onorificenza al soldato responsabile del disastro che coraggiosamente \u00e8 riuscito a bloccare il cannone ma poi ne ordina la fucilazione per la sua grave negligenza.\nCon una scialuppa, Lantenac abbandona la nave al suo destino. Alla guida della scialuppa c'\u00e8 Halmalo, che gli dichiara di volerlo uccidere per vendicare suo fratello, che egli ha fatto fucilare; ma Lantenac riesce a farlo aderire alla sua causa e gli affida una missione, promettendogli di farlo Cavaliere dell'Ordine di San Luigi in caso di successo o di condannarlo a morte in caso contrario. Poi raggiunge le armate monarchiche e ne assume il comando.\nIl battaglione di trecento uomini viene sorpreso mentre riposa in una fattoria e decimato. Lantenac ordina di fucilare tutti i superstiti, comprese le due donne, la vivandiera e la madre; i tre bambini vengono presi come ostaggi. Contro Lantenac combatte Gauvain, suo pronipote, di cui si prese cura quando era rimasto orfano; ma i due sono ora nemici a causa delle diverse convinzioni politiche. La selvaggia Vandea, fedele alla monarchia, padrona dei boschi e delle foreste, combatter\u00e0 strenuamente, ma nulla potr\u00e0 contro le forze rivoluzionarie meglio armate e organizzate.\nIl mendicante Tellmarch, detto Caimand, incontra e riconosce Lantenac, al quale resta fedele per l'elemosina che gli ha dato in passato, rinunciando a una ricca taglia. Avr\u00e0 poi modo di pentirsene amaramente quando scoprir\u00e0 la sua mancanza di piet\u00e0, anche nei confronti di donne, che ha fatto fucilare.\nCimourdain era stato precettore di Gauvain nella casa di Lantenac, quando era prete. Era stato molto legato al ragazzo e aveva forgiato il suo carattere. In seguito, aveva assunto un ruolo importante nei moti rivoluzionari, rivelandosi spietato nella lotta per annientare il \u00abmale\u00bb e i \u00abfalsi valori\u00bb. Gli vengono conferiti pieni poteri per controllare Gauvain, che aveva risparmiato alcuni nemici, di cui aveva riconosciuto il coraggio e il valore. Si temeva che avrebbe potuto usare clemenza anche con Lantenac, suo parente.\nTellmarch trova la madre dei tre bambini, fucilata e creduta morta, ma soltanto gravemente ferita. Riesce a curarla e a farla guarire. La madre parte alla ricerca dei tre bambini e arriva al castello della bastiglia della Tourgue, dove Lantenac \u00e8 assediato dalle truppe numerose di Gauvain. I tre bambini si trovano richiusi nella torre, che viene incendiata. La madre urla la propria disperazione per la sorte dei suoi bambini, ma \u00e8 impossibile salvarli. Lantenac non si arrende, ma quando \u00e8 allo stremo, senza pi\u00f9 alcuna possibilit\u00e0 di uscire incolume, appare Halmalo, da una porta segreta da cui tutti possono evadere. Lantenac \u00e8 salvo, ma passando vicino alla porta della torre in cui si trovano i bambini, si ferma, affronta il fuoco e, uno alla volta, li porta in salvo. Poi scende anche lui e viene arrestato: per lui \u00e8 sicura la ghigliottina.\nGauvain cammina nella notte, tormentato dal pensiero del suo prozio, uomo crudele, che si \u00e8 riscattato, disposto a perdere la propria vita per salvare quella dei tre bambini. Un uomo simile deve essere condannato o gli si deve clemenza? Abbassa sul viso il cappuccio del proprio mantello, oltrepassa il posto di guardia e raggiunge Lantenac, con il quale iniziano dolorose considerazioni. Poi, Gauvain si toglie il mantello, lo offre al suo prozio, che abbassa il cappuccio sul viso e, incerto, si allontana. Il mattino seguente Cimourdain ordina di portare il prigioniero, che deve essere giudicato e ghigliottinato; ma resta di sasso quando scopre che non si tratta di Lantenac, ormai in salvo, bens\u00ec di Gauvain, il suo pupillo. I soldati implorano la grazia per il loro capitano accusato di tradimento, ma Cimourdain ordina di proseguire. Gauvain accetta fieramente la condanna e quando si ode la ghigliottina che ha reciso il suo capo, si sente anche un colpo di rivoltella: \u00e8 Cimourdain che si \u00e8 sparato al cuore."}
{"id": "1855466", "revid": "767487", "url": "https://it.wikipedia.org/wiki?curid=1855466", "title": "Isotta Fraschini Asso 80 R", "text": "L'Isotta Fraschini 80 R era un motore aeronautico 6 cilindri in linea raffreddato ad aria prodotto dall'azienda italiana Isotta Fraschini negli anni trenta.\nDestinato a velivoli leggeri venne utilizzato da alcuni modelli italiani dell'epoca.\nStoria.\nSviluppo.\nNei primi anni trenta la Isotta Fraschini pianific\u00f2 la creazione di una gamma di motori aeronautici atti a soddisfare la richiesta del mercato dell'aviazione civile e militare che coprissero una fascia di potenza atta a motorizzare dai velivoli leggeri destinati al turismo a quelli pesanti da trasporto civile e bombardieri.\nL'80 R, sviluppato per essere proposto ad un'utenza di fascia bassa di potenza, presentava una configurazione con cilindri realizzati in acciaio al carbonio, dotati di alettatura di raffreddamento, montati separati tra loro, e coadiuvati da un distributore laterale d'aria in lamierato per meglio distribuire l'aria prodotta dall'elica e necessaria per il raffreddamento dei gruppi termici.\nIl basamento era realizzato in due semigusci in lega di magnesio, il superiore con compito di collegare i cilindri ed integrare il collegamento meccanico tra bielle ed albero a gomiti, l'inferiore con funzione di protezione e deposito dell'olio lubrificante. La distribuzione adottata era OHV 2 valvole per cilindro, comandate da aste e bilancieri da un albero a camme collocato nel basamento.\nl'IF 80 R era dotato di un riduttore di velocit\u00e0 interposto tra l'uscita dell'albero motore e il mozzo dell'elica dal rapporto di riduzione di 0,677."}
{"id": "1855467", "revid": "6923", "url": "https://it.wikipedia.org/wiki?curid=1855467", "title": "PWR J-2", "text": "Il J-2 era un motore a razzo a propellente liquido ad uso aerospaziale prodotto dall'azienda statunitense Rocketdyne, poi Pratt &amp; Whitney Rocketdyne (PWR) negli anni sessanta.\nIl J-2 fu il componente principale del vettore Saturn V.\nStoria.\nSviluppo.\nIl J-2 fu il propulsore a idrogeno liquido di maggiore produzione negli Stati Uniti prima dei propulsori dello Space Shuttle, e la sua origine risale a vari studi NASA degli anni '50 relativi a motori a idrogeno liquido che producevano fino a di spinta a seguito del successo dei motori RL-10 utilizzati nello stadio superiore Centaur dell'Atlas-Centaur. Con l'aumentare della massa dei lanciatori, la NASA inizi\u00f2 a studiare motori in grado di produrre spinte fino a , il cui sviluppo venne autorizzato con il rapporto del 1959 del comitato Silverstein. \nTra i contractor venne selezionato Rocketdyne, a cui fu chiesto di sviluppare un \"motore a razzo ad alta potenza, alimentato da idrogeno e ossigeno liquidi, che si chiamer\u00e0 J-2\". Il contratto richiedeva esplicitamente che il motore fosse \"della massima sicurezza per il volo con equipaggio\".\nNel 1963, il motore J-2 entr\u00f2 in produzione, mentre i test stavano continuando presso gli stabilimenti della Rocketdyne e al Marshall Space Flight Center. Il primo esemplare venne consegnato ad aprile 1964 per i test statici sullo stadio di test S-IVB nello stabilimento Douglas Aircraft Company a Sacramento, in California, e a dicembre dello stesso anno concluse il primo test a piena durata (410 secondi). \nI test continuarono fino a gennaio 1966, e accumularono un totale di 3774 secondi di accensione, circa otto volte superiore alla durata in una missione. Ogni esemplare di J-2 che superava i test singoli successivamente iniziava i test di integrazione.\nIl primo volo operativo venne programmato per l'inizio del gennaio 1966 per il Saturn IB, usando come primo stadio il S-IB e come secondo stadio il S-IVB.\nA luglio 1966 la NASA conferm\u00f2 i contratti di produzione fino al 1968, dove era prevista la fornitura da parte di Rocketdyne di 155 esemplari, ognuno comprensivo delle qualifiche svolte presso il Santa Susana Field Laboratory.\nIl J-2 fu il componente principale del vettore Saturn V, dove ne vennero impiegati cinque per il secondo stadio e uno nell'S-IVB, il terzo stadio del Saturn V e il secondo stadio del Saturn IB. \u00c8 stato proposto il suo utilizzo per lo stadio superiore del vettore Nova.\nLa caratteristica che rendeva questo propulsore unico all'epoca consisteva nella capacit\u00e0 di essere riavviato dopo il suo spegnimento. Il propulsore J-2 nello stadio S-IVB infatti veniva acceso due volte. La prima accensione, della durata di circa 2 minuti, poneva la navetta Apollo in orbita terrestre e veniva spento. Dopo che l'equipaggio aveva verificato l'operativit\u00e0 della navetta, il propulsore veniva riacceso una seconda volta per una durata di circa 6,5 minuti per avviare la navetta nella traiettoria di inserzione lunare.\nJ-2S.\nNel 1964 venne avviato un programma sperimentale per migliorare le performance del propulsore, con il nome di J-2X (da non confondersi con la recente variante che porta lo stesso nome). Tra le modifiche, la sostituzione del ciclo a generatore di gas impiegato nel J-2 con il ciclo tap-off, dove i gas caldi nella camera di combustione vengono spillati e utilizzati per azionare la turbopompa.\nIl vantaggio era costituito da un motore pi\u00f9 semplice.\nInoltre era previsto un sistema di modulazione della spinta per fornire una maggiore flessibilit\u00e0, che richiedeva un sistema di mescolamento variabile in grado di operare a diverse pressioni operative. Una nuova modalit\u00e0 \"di riposo\" forniva una piccola spinta ed era utilizzabile per le manovre in orbita.\nDurante il programma la Rocketdyne produsse anche una piccola serie di modelli pre-produzione per i test, chiamati J-2S. Essi vennero collaudati tra il 1965 e il 1972, ma successivamente divenne chiaro che non sarebbero stati sviluppati ulteriori propulsori per i vettori Saturn e il programma venne terminato. La NASA consider\u00f2 questi propulsori come motori principali dello Space Shuttle e in lanciatori come il Comet HLLV (\"Heavy Lift Launch Vehicle\").\nJ-2T.\nMentre stava proseguendo i test sulla serie J-2S, la NASA finanzi\u00f2 lo studio di un motore J-2 con camera di combustione toroidale e un ugello aerospike. Vennero costruite due versioni, la J-2T-200k con spinta di di spinta e il J-2T-250k con spinta di .\nAnalogamente al modello J-2S, il progetto J-2T venne sottoposto ad una lunga serie di test a terra, ma dopo il termine del programma Apollo venne abbandonato.\nJ-2X.\nIl J-2X \u00e8 stato scelto nel 2007 per il programma Constellation. Il motore avrebbe sviluppato di spinta e avrebbe dovuto essere impiegato nell'Earth Departure Stage.\nTra il dicembre 2007 e maggio 2008, sono stati condotti test del motore \"J-2\" presso lo Stennis Space Center (SSC) in preparazione al progetto del \"J-2X\".\nIl nuovo J-2X era progettato per essere pi\u00f9 efficiente e semplice nella costruzione rispetto al predecessore e meno costoso del motore RS-25 utilizzato nello Space Shuttle. Le differenze principali erano l'eliminazione della lega in alluminio-berillio, una turbopompa centrifuga che sostituiva la turbopompa assiale impiegata nel J-2, un diverso rapporto di espansione, una diversa camera di combustione, una riprogettazione di tutta l'elettronica e tecniche di giunzioni.\nIl 16 luglio 2007, NASA annunci\u00f2 di aver chiuso un contratto alla Pratt &amp; Whitney Rocketdyne per un totale di 1,2 miliardi di dollari per la progettazione, lo sviluppo, il test del motore J-2X, da impiegare per gli stadi superiori dei vettori Ares I e Ares V.\nTra il 2008 e il 2010 si sono completati i test del generatore di gas.\nDopo la cancellazione del progetto Constellation a ottobre 2010, lo sviluppo del motore \"J-2X\" \u00e8 continuato per poter essere impiegato eventualmente come secondo stadio del nuovo Space Launch System."}
{"id": "1855470", "revid": "287204", "url": "https://it.wikipedia.org/wiki?curid=1855470", "title": "L'ultimo unicorno", "text": "L'ultimo unicorno \u00e8 un romanzo fantasy scritto da Peter S. Beagle e pubblicato nel 1968. Dalla sua pubblicazione originale sono state vendute pi\u00f9 di cinque milioni di copie in tutto il mondo ed \u00e8 stato tradotto in almeno venti lingue.\nLo stile narrativo in terza persona s'incentra su un unicorno, femmina, (nella prima traduzione italiana del 1977 il fatto non viene evidenziato), che credendosi l'ultima del suo genere al mondo, parte per un viaggio alla scoperta di ci\u00f2 che \u00e8 accaduto agli altri della sua specie. Man mano che il suo cammino procede, incontra una serie di personaggi ognuno dei quali la porter\u00e0 sempre pi\u00f9 vicino al suo obiettivo.\nNarrato in parte come fiaba e in parte come parabola, il romanzo fornisce un commento sociale attraverso l'interazione di personaggi tipicamente fiabeschi, inseriti in ruoli molto atipici. Satira e anacronismi intenzionali sono utilizzati per ottenere effetti ironici. Il romanzo \u00e8 ampiamente considerato essere il migliore di Beagle, e come uno dei pi\u00f9 grandi romanzi fantasy degli ultimi 100 anni.\nIl libro \u00e8 stato tradotto nuovamente nel 2008 e stampato da Kappa edizioni.\nAdattamenti.\nDal libro nel 1982 \u00e8 stato tratto un film d'animazione, \"L'ultimo unicorno\" (\"The Last Unicorn\"), prodotto da Rankin/Bass per ITC Entertainment e animato da Topcraft.\nPer diversi anni si \u00e8 parlato di un adattamento per il grande schermo con attori veri, ma nessun reale passo concreto per la sua realizzazione \u00e8 stato fatto. Nel febbraio 2006, la Continent Films lanci\u00f2 un nuovo sito web per il film, tenendo a sottolineare come il progetto fosse ancora in sviluppo. Specificando come ancora non esistesse una sceneggiatura o preliminari stanziamenti per l'avvio della produzione, tra i crediti appariva il nome di Christopher Lee, poi rimosso, dopo che l'agente dell'attore spieg\u00f2 che si trattava di un coinvolgimento in forse, poco pi\u00f9 che una comparsa, e che tutto sarebbe dipeso dei termini contrattuali dell'uomo."}
{"id": "1855471", "revid": "289247", "url": "https://it.wikipedia.org/wiki?curid=1855471", "title": "Baseball alle olimpiadi estive 2004", "text": ""}
{"id": "1855472", "revid": "289247", "url": "https://it.wikipedia.org/wiki?curid=1855472", "title": "Baseball alle olimpiadi estive 2000", "text": ""}
{"id": "1855473", "revid": "289247", "url": "https://it.wikipedia.org/wiki?curid=1855473", "title": "Baseball alle olimpiadi estive 1996", "text": ""}
{"id": "1855474", "revid": "1305772", "url": "https://it.wikipedia.org/wiki?curid=1855474", "title": "John Ekemenzie Okoro", "text": "\u00c8 il secondo vescovo europeo nato in Africa, dopo l'arcivescovo anglicano di York. Dal 1994 \u00e8 cittadino austriaco, e risiede a Dornbirn.\nSacerdote cattolico e vetero-cattolico.\nDopo gli studi in Teologia e Psicologia a Innsbruck, nel 1977 fu ordinato sacerdote cattolico nel Vorarlberg. Nel 1980 ottenne la laurea in Psicologia e torn\u00f2 in Nigeria come insegnante di Etica e Psicologia al Seminario di Enugu e all'Universit\u00e0 Tecnica di Port Harcourt. Nel 1988 torn\u00f2 in Austria. Tra il 1991 e il 1995 fu parroco di Dornbirn-Oberdorf. Nello stesso periodo fu cappellano militare per le truppe ONU austriache a Cipro. \nNel 1999 si convert\u00ec al vetero-cattolicesimo (diventando curato per il Vorarlberg) e si spos\u00f2 con Edith Schreiner.\nVescovo.\nIl 19 novembre 2007 fu eletto dal Sinodo Nazionale straordinario a ricoprire la carica di vescovo, succedendo cos\u00ec a Bernhard Heitz e il 2 febbraio 2008 fu ordinato nella chiesa protestante di Vienna da Joris Vercammen, Arcivescovo di Utrecht, coadiuvato da Du\u0161an Hejbal (vescovo vetero-cattolico della Repubblica Ceca) e da Fritz-Ren\u00e9 M\u00fcller (vescovo della Chiesa cattolica cristiana svizzera).\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA"}
{"id": "1855475", "revid": "289247", "url": "https://it.wikipedia.org/wiki?curid=1855475", "title": "Baseball alle olimpiadi estive 1992", "text": ""}
{"id": "1855476", "revid": "289247", "url": "https://it.wikipedia.org/wiki?curid=1855476", "title": "Baseball alle olimpiadi estive 1988", "text": ""}
{"id": "1855477", "revid": "289247", "url": "https://it.wikipedia.org/wiki?curid=1855477", "title": "Baseball alle olimpiadi estive 1984", "text": ""}
{"id": "1855479", "revid": "289247", "url": "https://it.wikipedia.org/wiki?curid=1855479", "title": "Baseball alle olimpiadi estive 1964", "text": ""}
{"id": "1855480", "revid": "289247", "url": "https://it.wikipedia.org/wiki?curid=1855480", "title": "Baseball alle olimpiadi estive 1956", "text": ""}
{"id": "1855481", "revid": "289247", "url": "https://it.wikipedia.org/wiki?curid=1855481", "title": "Baseball alle olimpiadi estive 1952", "text": ""}
{"id": "1855488", "revid": "289247", "url": "https://it.wikipedia.org/wiki?curid=1855488", "title": "Baseball alle olimpiadi estive 1936", "text": ""}
{"id": "1855490", "revid": "289247", "url": "https://it.wikipedia.org/wiki?curid=1855490", "title": "Baseball alle olimpiadi estive 1912", "text": ""}
{"id": "1855493", "revid": "399678", "url": "https://it.wikipedia.org/wiki?curid=1855493", "title": "Magento", "text": "Magento \u00e8 un CMS open source per l'e-commerce lanciato il 31 marzo 2008. \u00c8 stato creato dalla Varien e costruito sopra Zend Framework. \u00c8 pubblicato con licenza Open Software License versione 3.0. Oltre 250.000 commercianti in tutto il mondo utilizzano la piattaforma Magento Commerce, che rappresenta circa il 30% della quota di mercato totale.\nStoria.\nI lavori per la creazione di Magento sono cominciati nel gennaio del 2007. Sette mesi dopo, il 31 agosto 2007, \u00e8 stata pubblicata la versione beta.\nLa rivista tedesca \"t3n\" ha promosso Magento nell'edizione di dicembre 2007.\nNel marzo 2008, Magento \u00e8 stato scelto per presentare la conferenza \"Under the Radar: The Business of Web Apps\".\nNel luglio 2012 viene scoperta una falla di sicurezza di Zend Framework che potrebbe compromettere la sicurezza degli store creati con Magento. Vengono quindi divulgati alcuni bugfix per le versioni fino alla 1.7.0.0 e dopo qualche giorno viene distribuita la versione 1.7.0.2 che include gi\u00e0 al suo interno le patch per questo bug.\nIl 3-4 giugno 2014 si \u00e8 tenuta a Milano la prima edizione italiana del Meet Magento, focus Business e Tech. Lo stesso evento si \u00e8 tenuto nel 2015 il 5 e 6 Marzo e nel 2016 il 3 e 4 Marzo.\nIl 21 maggio 2018 Magento Inc. \u00e8 stata acquisita da Adobe\nPerformance.\nLe cause principali per un sito lento fatto in Magento (ma valgono per molti altri CMS) sono:\nSicurezza.\nSebbene esistano tecniche per aumentare la sicurezza, potrebbero verificarsi:\nSEO.\nPer una buona SEO di Magento si dovrebbe:\n&lt;div class=\u201dproduct-view\u201d itemscope itemtype=\u201dhttp://sito.org/Product\u201c&gt;"}
{"id": "1855506", "revid": "1573940", "url": "https://it.wikipedia.org/wiki?curid=1855506", "title": "Rhinecanthus assasi", "text": "Il pesce balestra rigato (Rhinecanthus assasi ()) \u00e8 un pesce d'acqua salata appartenente alla famiglia Balistidae.\nDistribuzione e habitat.\nQuesta specie \u00e8 diffusa nel Mar Rosso e nell'Indiano occidentale, nel Golfo dell'Oman e nel Golfo Persico. Abita le barriere coralline e i fondali sabbiosi bassi di lagune e reef vicino alle rive."}
{"id": "1855511", "revid": "151034", "url": "https://it.wikipedia.org/wiki?curid=1855511", "title": "Frozen daiquiri", "text": ""}
{"id": "1855523", "revid": "118680705", "url": "https://it.wikipedia.org/wiki?curid=1855523", "title": "Lupo Solitario (franchise)", "text": "Lupo Solitario (\"Lone Wolf\") \u00e8 un media franchise originato da una serie omonima di librogame di genere fantasy ideata dallo scrittore inglese Joe Dever ed esordita nel 1984; a questa segu\u00ec una seconda serie di librogame, \"Oberon\", una serie di 12 romanzi fantasy, vari giochi di ruolo, videogiochi, un fumetto e una guida illustrata.\nLe opere sono tutte ambientate nel mondo immaginario di Magnamund; protagonista della serie \u00e8 Lupo Solitario, ultimo sopravvissuto allo sterminio di un antico ordine cavalleresco che combatte le creature del dio del male, Naar, in particolare i Signori delle Tenebre, per assicurare la pace e la giustizia.\nLibrogame.\n\"Lupo Solitario\" (\"Lone Wolf\") \u00e8 una serie di 30 librogame ambientata nel Magnamund e appartenente all'omonima saga, creata da Joe Dever ed inizialmente illustrata da Gary Chalk, che narra, in prima persona, le avventure del Maestro Ramas Lupo Solitario.\nIl primo libro della serie \u00e8 stato pubblicato nel 1984 negli Stati Uniti e nel Regno Unito mentre in Italia la serie \u00e8 sbarcata nel 1985, edita dalla casa editrice Edizioni E. Elle. L'anno successivo, \"I Signori delle Tenebre\", il primo libro della serie, ha vinto il Premio selezione Bancarellino. Le pubblicazioni di nuovi volumi, fermate nel 1998, sono riprese nel 2015 con l\u2019intento di chiudere la saga al 32\u00ba episodio anche dopo la morte dell\u2019autore, grazie all'opera portata avanti dal figlio, Ben Dever, e da Vincent Lazzari, sulle indicazioni lasciate come eredit\u00e0 dal pap\u00e0 della serie nelle ultime settimane di vita. \nDever ha concesso l'autorizzazione alla libera pubblicazione e distribuzione online tramite internet di alcuni suoi librogame, tra cui l'intera serie di Lupo Solitario, a \"Project Aon\", sito creato da un gruppo di volontari appassionati.\nRomanzi.\nLa prima serie di romanzi \u00e8 stata scritta da John Grant in collaborazione con lo stesso Dever. Inizialmente pubblicata dalla casa editrice Edizioni EL che aveva pubblicato anche i librogame, l'edizione italiana \u00e8 stata sospesa dopo i primi cinque numeri. Recuperato poi da Armenia Edizioni, l'intero ciclo \u00e8 stato pubblicato in cinque uscite col nome di \"Le Leggende di Lupo Solitario\".\nLa Armenia si \u00e8 infine assicurata anche i diritti sulla pubblicazione in italiano delle nuove \"Chronicles of Magnamund\" (tradotto, \"Cronache del Magnamund\"), due trilogie che vedono la partecipazione di Dever come editor.\nGiochi di ruolo.\nSono stati pubblicati tre giochi di ruolo basati su \"Lupo Solitario\", due dalla Mongoose Publishing: \"Lone Wolf: The Roleplaying Game\" (2004) di August Hahn e \"Lone Wolf Multiplayer Game Book\" (2010) di Joe Dever e Matthew Sprange. Un terzo \u00e8 stato pubblicato dalla Cubicle 7 \"The Lone Wolf Adventure Game\" (2017). Sia la prima, che la terza edizione sono state tradotte in italiano con lo stesso titolo, \"Lupo Solitario \u2014 il gioco di ruolo\", la prima dalla Editori Folli nel 2004, la seconda dalla Raven Distribution.\nd20 System.\nNel 2004 la Mongoose Publishing ha pubblicato il gioco di ruolo \"The Lone Wolf: The Roleplaying Game\", usando la \"Open Gaming License\", utilizzando sia il materiale pubblicato nei librogame, che gli appunti di Joe Dever, che i romanzi (privilegiando in caso di contraddizione il materiale degli appunti). Il gioco di ruolo \u00e8 stato tradotto nello stesso anno in italiano dalla Editori Folli. \nIl manuale base sono sviluppa, oltre alle regole e a un minimo di background e bestiario, sette classi base: il cavaliere Ramas, il confratello della Stella di Cristallo, il mago di Dessi oltre a quattro classi che poco sono state presentate e sviluppate nei vari librogame: il nano di Bor, il guerriero di Telchos, il cavaliere di Sommerlund e per finire il bucaniere di Shadaki. Tutte le classi sono di allineamento neutrale o legale, ovvero votate al bene, nessuna \u00e8 puramente malvagia. La storia del Magnamund \u00e8 presentata in modo sintetico e esaustivo fino al 5000 dopo la creazione della Pietra di Luna, ovvero 50 anni prima della storia di Lupo Solitario. Nel background sono per\u00f2 presentati cenni su sviluppi futuri delle nazioni in modo da permettere di giocare sia nell'anno 5000 sia in epoca successiva. \nMultiplayer.\nUna nuova versione del gioco di ruolo fu pubblicata dalla Mongoose Publishing nel marzo 2010 con il titolo \"Lone Wolf Multiplayer Game Book\". Le regole di questa edizione sono pi\u00f9 semplici e pi\u00f9 vicine a quelle dei librogame. Numerose espansioni furono pubblicate fin al 2013 quando la licenza fu ritirata alla Mongoose Publishing. Alcuni supplementi annunciati non furono pubblicati.\nThe Lone Wolf Adventure Game.\nI diritti di Lupo Solitario vengono rilevati dalla Cublicle 7 nell'aprile 2013 che nell'agosto 2014 lanci\u00f2 una campagna su Kickstarter che raccoglie 68005 \u00a3 per finanziare la nuova edizione. La nuova edizione chiamata \"The Lone Wolf Adventure Game\" \u00e8 una versione estesamente rivista, ampliata e riveduta del \"Lone Wolf Multiplayer Game Book\", pubblicata nel settembre 2015 \nNota: nell'edizione italiana \"Eroi del Magnamund\" e \"Avventure dei Kai\" sono stati pubblicati insieme in un'unica scatola intitolata \"Avventure nel Magnamund\"\nVideogiochi.\nNel 1984 la Hutchinson Computer Publishing ha pubblicato per ZX Spectrum 48k il videogioco \"Flight from the Dark\", tratto dal primo librogame \"I Signori delle Tenebre\".\nLo stesso anno, per la stessa piattaforma e dallo stesso sviluppatore \u00e8 uscito \"Fire on the Water\", ispirato al secondo volume \"Traversata infernale\".\nNel 1991 la Audiogenic Software ha commercializzato \"\", per Spectrum 48/128k, C64, Amstrad CPC e DOS.\nDal 2009 viene pubblicato gratuitamente \"Seventh Sense\", un software open source per Win/Mac/Linux che permette di leggere e giocare sul computer a molti dei librogame originali (i primi 17, all'aggiornamento del 2015)\nNel 2005 la Ksatria Gameworks, software house con sede in Singapore, in collaborazione con l'autore ha iniziato lo sviluppo del videogioco \"Lone Wolf - Flight from the dark\", ispirato all'edizione expanded del primo libro della serie. Nel 2008 fu anche pubblicata una presentazione semi-ufficiale. L'uscita \u00e8 stata pi\u00f9 volte posticipata. Dopo il fallimento della Ksatria Gameworks causa non rinnovo dei finanziamenti, il progetto del videogioco \u00e8 stato abbandonato.\nIl 19 agosto 2011 Joe Dever ha annunciato che Forge Reply, una software house italiana, stava sviluppando il videogioco di Lupo Solitario.\nIl gioco \u00e8 uscito nel 2013, con il nome di \"Joe Dever's Lone Wolf\", suddiviso in 4 atti, per piattaforme Android e iOS. Una versione \"HD Remastered\" per Macintosh, Windows, Xbox One e PS4, non suddivisa in episodi, \u00e8 uscita nel 2015.\nFumetti.\n\"Il teschio di Agarash\" (\"The Skull of Agarash\"), pubblicato nel 1994 a Londra dalla Red Fox, \u00e8 al momento l'unica avventura a fumetti della saga. La prima edizione italiana, del 2007, \u00e8 in formato elettronico (pdf) ad opera della comunit\u00e0 di appassionati di \"Librogame's Land\", che ha ottenuto le autorizzazioni dall'autore e dagli illustratori.\nMerchandising.\nIl \"Magnamund Companion\" \u00e8 una guida illustrata (da Gary Chalk) a colori dedicata al mondo di Lupo Solitario. Contiene la cartografia del Magnamund, schede dettagliate su tutte le nazioni e i popoli, dossier sui Ramas e i Signori delle Tenebre. Presenti anche un corso e un dizionario di lingua Giak, istruzioni per costruire un modellino cartaceo di navicella volante e anche un librogame inedito, intitolato \"Dawn of the Darklords\".\nAltri media.\nPhonequest: avventure telefoniche interattive\nAudiolibri"}
{"id": "1855525", "revid": "78273", "url": "https://it.wikipedia.org/wiki?curid=1855525", "title": "Beach volley alle olimpiadi estive 2004", "text": ""}
{"id": "1855526", "revid": "1573940", "url": "https://it.wikipedia.org/wiki?curid=1855526", "title": "Balistes vetula", "text": "Il pesce balestra variegato o pesce balestra regina, (Balistes vetula()), \u00e8 un pesce che vive in acque tropicali. Pu\u00f2 raggiungere la dimensione massima di cinquanta centimetri e si ciba di piccoli pesci ed invertebrati."}
{"id": "1855527", "revid": "78273", "url": "https://it.wikipedia.org/wiki?curid=1855527", "title": "Beach volley alle olimpiadi estive 2000", "text": ""}
{"id": "1855528", "revid": "78273", "url": "https://it.wikipedia.org/wiki?curid=1855528", "title": "Beach volley alle olimpiadi estive 1996", "text": ""}
{"id": "1855531", "revid": "1669436", "url": "https://it.wikipedia.org/wiki?curid=1855531", "title": "Civetta di Minerva", "text": "La civetta di Atena (o anche di Minerva) \u00e8 la civetta (o, con termine desueto, la \"nottola\") che accompagna da Omero in poi, le rappresentazioni di Atena glaucopide nei miti dell'antica Grecia e di Minerva nei miti dell'antica Roma. \u00c8 il simbolo della filosofia e della saggezza.\nSimbologia.\nHegel ricorre a tale espressione anche come simbolo della preveggenza della filosofia (che \u00e8 poi \"post-veggenza\"), in vista del raggiungimento \"ex-post\" del \"regno intellettuale\":\n \nCon ci\u00f2 il pensatore tedesco intende significare che la filosofia giunge a comprendere una condizione storica solo dopo che questa \u00e8 gi\u00e0 trascorsa (quando il processo di formazione della realt\u00e0 \u00e8 gi\u00e0 ultimato), attuando il senno del poi senza poter offrire capacit\u00e0 precognitive.\nStoricamente, tale simbolo fu marchiato a fuoco sulla fronte degli abitanti dell'isola di Samo come punizione per aver abbattuto il governo democratico filoateniese. Tale repressione fu guidata dallo stesso Pericle, il noto statista ateniese.\nIl simbolo della civetta di Minerva \u00e8 stato anche usato dagli Illuminati e nella Massoneria per i novizi che quando salivano ai gradi superiori venivano chiamati \"Minervali\" con allusione alla dea della saggezza.\nRappresentazioni.\nLa civetta di Minerva \u00e8 stata rappresentata anche nella moneta greca da un euro, cos\u00ec com'era raffigurata in un'antica tetradracma ateniese del V secolo a.C., per ricordare le loro tradizioni mitologiche e la cultura, soprattutto quella filosofica e quella scientifica che \u00e8 la radice del pensiero filosofico e scientifico occidentale."}
{"id": "1855532", "revid": "17228710", "url": "https://it.wikipedia.org/wiki?curid=1855532", "title": "I dongiovanni della Costa Azzurra", "text": ""}
{"id": "1855535", "revid": "204012", "url": "https://it.wikipedia.org/wiki?curid=1855535", "title": "Clite", "text": ""}
{"id": "1855537", "revid": "1573940", "url": "https://it.wikipedia.org/wiki?curid=1855537", "title": "Sufflamen bursa", "text": "Il pesce balestra boomerang (Sufflamen bursa ()), conosciuto comunemente un pesce d'acqua salata appartenente alla famiglia Balistidae.\nDistribuzione e habitat.\nQuesta specie \u00e8 diffusa nelle barriere coralline dell'Indo-Pacifico, dalle coste orientali africane alle isole Hawaii, Oceania e Giappone compresi.\nDescrizione.\nPresenta la forma tipica dei Balistidi, mentre la livrea degli adulti prevede testa grigio-azzurra, dorso e fianchi dello stesso colore ma con una sfumatura gialla e delle striature sottili orizzontali, il ventre bianco o molto chiaro, diviso dai fianchi da una linea bianca. L'occhio e l'opercolo branchiale sono decorati da due segni neri a forma di boomerang, da cui il nome. La livrea giovanile vede un colorito pi\u00f9 chiaro e identico agli adulti, ad eccezione delle decorazioni a boomerang, che sono di un giallo vivo. \nRaggiunge una lunghezza massima di 25\u00a0cm circa.\nRiproduzione.\nCome per gli altri pesci della famiglia, ha fecondazione esterna.\nAlimentazione.\nHa dieta onnivora: si nutre di alghe e detriti vegetali ma anche e soprattutto di molluschi, crostacei, vermi e uova di pesce.\nPesca.\nNei luoghi d'origine \u00e8 occasionalmente pescato a scopo alimentare.\nAcquariofilia.\n\"Sufflamen bursa\" \u00e8 commerciato per l'allevamento in acquario."}
{"id": "1855551", "revid": "287204", "url": "https://it.wikipedia.org/wiki?curid=1855551", "title": "Cerchio di Goseck", "text": "Il cerchio di Goseck \u00e8 una struttura neolitica sita presso Goseck, Burgenlandkreis, Sassonia-Anhalt, Germania. \u00c8 costituito da un insieme di fossati concentrici di 75 metri di diametro e da due palizzate sempre circolari con entrate in punti ben definiti. Si ritiene che sia il pi\u00f9 antico osservatorio solare attualmente conosciuta in Europa. Le ricerche sul sito hanno messo in evidenza il fatto che in Europa, durante il neolitico e l'et\u00e0 del bronzo, l'osservazione del cielo fosse molto pi\u00f9 evoluta di quanto pensavano gli studiosi. Il sito \u00e8 stato reso pubblico nel mese di agosto 2003. I media tedeschi hanno chiamato il sito \"Stonehenge tedesca\", anche se l'uso del termine \"henge\" al di fuori della Gran Bretagna \u00e8 contestato.\nContesto.\nIl cerchio di Goseck \u00e8 sicuramente quello che \u00e8 stato maggiormente studiato tra i 250 siti simili rinvenuti tra la Germania, l'Austria e la Croazia; in realt\u00e0 solo il 10% di questi \u00e8 stato oggetto di interesse accademico. Goloring, vicino a Coblenza, \u00e8 un sito molto simile a questo, anche se pi\u00f9 tardo. In precedenza si pensava che questi complessi fossero delle fortezze, ma il fatto che all'interno di essi non si rinvenissero edifici lasciava molto perplessi gli archeologi.\nNell'Europa preistorica, non tutti i luoghi adibiti a culto, o utilizzati a fini calendariali o per osservazioni del cielo, erano realizzati con megaliti; Stonehenge \u00e8 un esempio atipico. Infatti anche nel sito inglese fu costruito prima un fossato con strutture lignee, solo successivamente si pass\u00f2 ad utilizzare i grandi megaliti; questo si \u00e8 scoperto quando sono venute alla luce le buche che ospitavano i pali in legno.\nDescrizione.\nIl cerchio di Goseck \u00e8 uno dei meglio conservati e il sito meglio esaminato rispetto agli altri simili realizzati nei paraggi pi\u00f9 o meno nel medesimo periodo. Il suo stato di conservazione ha indotto gli studiosi a ritenerlo un osservatorio solare; anche se alcuni archeologi non sono del tutto convinti. Quando il sito fu aperto al pubblico per la prima volta, Harald Meller, un archeologo, lo ha definito una pietra miliare nella ricerca archeologica.\nGli scavi effettuati rivelano che il sito di Goseck consisteva in quattro cerchi concentrici, un tumulo, un fossato e due palizzate in legno. Le palizzate avevano tre serie di porte a sud-est a sud-ovest e nord. Al solstizio d'inverno, gli osservatori situati al centro del sito avrebbe visto il sole sorgere e tramontare attraverso le porte di sud-est e sud-ovest. Frammenti di ceramica rinvenuti in \"situ\" hanno permesso di datare l'osservatorio al 4.900 a.C. \nLa cultura che ha realizzato il monumento \u00e8 quella chiamata dagli studiosi Ceramica decorata \"a punzone\". La maggior parte degli archeologi concorda sul fatto che il sito fu utilizzato per osservazioni astronomiche. Si pensa che fosse utilizzato per calcoli calendariali e per armonizzare tra loro il calendario lunare e quello solare (pi\u00f9 richiesto per usi pratici). Comunque gli studiosi non sono d'accordo sul fatto che tutto il sito abbia avuto un solo tipo di utilizzo.\nAltre osservazioni sul monumento.\nGli scavi hanno portato alla luce evidenti tracce di focolai e reperti ossei bruciati appartenenti ad animali e a uomini. Vicino all'ingresso di sud-est \u00e8 stato rinvenuto un teschio umano, risultato forse di un sacrificio di consacrazione.\nNon vi \u00e8 alcun segno di incendio o di distruzione, quindi il perch\u00e9 il sito fu abbandonato non \u00e8 noto. Pi\u00f9 tardi gli abitanti del villaggio hanno costruito un fossato difensivo attorno al vecchio recinto.\nScoperta.\nIl primo indizio dell'esistenza del monumento lo ha fornito una foto eseguita da un aereo, la quale metteva in evidenza delle cresce circolari in un campo di grano. Francois Bertemes e Peter Biehl dell'Universit\u00e0 di Halle-Wittenberg iniziarono un importante scavo del sito nel 2002. Successivamente gli studiosi misero in relazione la posizione delle porte con i dati GPS e si resero conto dell'importanza del sito come strumento di osservazione celeste.\nIl sito al giorno d'oggi.\nBertemes e Biehl hanno continuato gli scavi per un paio di settimane ogni anno. Nel 2004 un gruppo di studiosi della Universit\u00e0 della California, Berkeley, ha aderito agli scavi in corso, dandogli importanza in ambito internazionale.\nGli archeologi e funzionari statali hanno ricostruito la palizzata di legno del sito. Il legno \u00e8 stato lavorato a mano in modo da apparire pi\u00f9 autentico. Il sito \u00e8 stato aperto al pubblico il 21 dicembre 2005, al solstizio d'inverno."}
{"id": "1855553", "revid": "228587", "url": "https://it.wikipedia.org/wiki?curid=1855553", "title": "Microregione di Iju\u00ed", "text": "Iju\u00ed \u00e8 una microregione del Rio Grande do Sul in Brasile, appartenente alla mesoregione di Noroeste Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 15 comuni:"}
{"id": "1855554", "revid": "767487", "url": "https://it.wikipedia.org/wiki?curid=1855554", "title": "I Don Giovanni della Costa Azzurra", "text": "I Don Giovanni della Costa Azzurra \u00e8 un film commedia italiano del 1962 diretto da Vittorio Sala.\nTrama.\nTre giovanotti siciliani e tre giovanotti francesi, in vacanza in Costa Azzurra, sono in cerca di avventure galanti.\nProduzione.\nIl film registra la presenza della transessuale Coccinelle, nel ruolo di s\u00e9 stessa, allora estremamente popolare per il suo cambio di sesso, e dell'attrice francese Capucine. Tra i tanti cameo quello di una Raffaella Carr\u00e0 all'epoca ancora sconosciuta."}
{"id": "1855555", "revid": "110157", "url": "https://it.wikipedia.org/wiki?curid=1855555", "title": "Ajuricaba", "text": "Ajuricaba \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed."}
{"id": "1855556", "revid": "111319", "url": "https://it.wikipedia.org/wiki?curid=1855556", "title": "Alegria (Brasile)", "text": "Alegria \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed."}
{"id": "1855558", "revid": "185700", "url": "https://it.wikipedia.org/wiki?curid=1855558", "title": "Nuovo MSI-DN", "text": ""}
{"id": "1855559", "revid": "36426", "url": "https://it.wikipedia.org/wiki?curid=1855559", "title": "Ingobbio", "text": "L'ingobbio o engobbio \u00e8 una tecnica di copertura e decorazione per terracotta e ceramica.\nDefinizione.\nIl termine ingobbio trae origine dal francese \"engober\", ricoprire con uno strato di terra, ed \u00e8 comunemente impiegato nel linguaggio tecnico moderno per indicare un rivestimento a base argillosa che ricopre il corpo ceramico. Sebbene le tecniche di lavorazione siano differenti, la composizione e le caratteristiche rimangono simili, quindi il termine \"ingobbio\" pu\u00f2 essere applicato in riferimento alla produzione ceramica dal mondo antico ai nostri giorni.\nStoria.\nLa necessit\u00e0 di coprire con una superficie non trasparente un corpo ceramico si \u00e8 concretizzata nella tecnica dell'ingobbio (inglese: \"slip\", francese: \"engobe\", tedesco: \"eingabe\") che consiste in una copertura ottenuta con un miscuglio di argilla. Su questa veniva dipinta la decorazione, fissata da un sottile strato di vetrina prima della cottura. Questo tipo di copertura, gi\u00e0 in uso in parecchie civilt\u00e0 antiche (aree mesopotamiche e del Vicino Oriente nel III millennio a.C.), si diffonde nelle manifatture italiane e, pi\u00f9 generalmente europee, a partire dalla fine del XII-inizi del XIII secolo attraverso trasmissione delle tecniche dalle aree bizantine e del mondo arabo. Le prime attestazioni di ceramica ingobbiata emergono in Persia orientale durante il periodo samanide (IX-X secolo). La produzione persiana dura ancora dopo l'avvento della dinastia dei Selgiuchidi (met\u00e0 XI secolo) spinta da influssi cinesi. Le ingobbiate in Italia giungono con contatti politici e commerciali anche grazie al ruolo assunto dalle Repubbliche marinare, quale ad esempio Venezia che importa la tecnica dalle aree bizantine, utilizzando simili basi tecniche e stilistiche.\nL'ingobbio, come composizione chimica, \u00e8 un composto simile alla barbottina, dalla quale \u00e8, per\u00f2, dissimile alla vista per colorazione.\nCaratteristiche tecniche.\nL'ingobbio \u00e8 quindi uno strato sottile a base di argilla, di composizione e propriet\u00e0 fisico-chimiche variabili, che ricopre la superficie del manufatto allo scopo di migliorarne l'aspetto (livella le rugosit\u00e0 della superficie e la nasconde con diversi e pi\u00f9 gradevoli colori), offrendo inoltre nuove possibilit\u00e0 per la decorazione, e la funzione, conferendo al pezzo un grado di impermeabilit\u00e0 superiore a quella del corpo ceramico sottostante.\nCon riferimento al mondo antico i due tipi di ingobbio pi\u00f9 comuni sono quello colorato nella gamma del rosso (terra sigillata, vernice rossa) e quello bianco o comunque molto chiaro.\nApplicazione.\nLa miscela che il vasaio deve stendere sul manufatto deve rispondere a determinate caratteristiche:\nCondizione preliminare all'applicazione \u00e8 lo \u201cstato di cuoio\u201d, cio\u00e8 il giusto grado di essiccamento del manufatto: una superficie troppo umida sarebbe quasi priva di porosit\u00e0, impedendo l'assorbimento del composto. L'ingobbio va quindi utilizzato quando il pezzo da decorare non \u00e8 ancora del tutto asciutto, proprio cos\u00ec come avviene per l'affresco.\nPer precauzione (possibilit\u00e0 che si creino microfratture durante la cottura) il vasaio non ricopre tutta la superficie del vaso, ma lascia alcune zone scoperte (piede o parte sottostante il piede), affinch\u00e9 vapore acqueo e altri gas di reazione possano uscire liberamente.\nL'applicazione pu\u00f2 essere eseguita seguendo diverse tecniche:\nTecniche decorative.\nNell'ambito della tecnica per incisione, si riconoscono varie tipologie di decori:\nLe produzioni in ingobbiata.\nLe ceramiche ingobbiate includono una serie di tipologie ceramiche classificate su base stilistica, geografica e culturale. Le distinzioni in base alle tecniche decorative utilizzate suddividono la ceramica in base agli abbinamenti dell'ingobbio: \nAl gruppo delle ceramiche graffite policrome, il pi\u00f9 corposo, si riferisce la cosiddetta graffita arcaica, una classe molto diffusa nell'Italia settentrionale dove erano localizzati i centri produttivi principali. Questa classe si sviluppa durante il Basso Medioevo. Le caratteristiche sono l'incisione a punta dell'ingobbio e un secondo rivestimento di vetrina gialla o raramente verde. A questa tipologia afferiscono diverse classi, individuate in base alle decorazioni e alle zone di produzione.\nI. Graffita arcaica tirrenica\nII. Graffita \u201cspirale-cerchio\u201d\nIII. Graffita \u201ctipo S. Bartolo\u201d\nIV. Graffita arcaica padana."}
{"id": "1855560", "revid": "110157", "url": "https://it.wikipedia.org/wiki?curid=1855560", "title": "Augusto Pestana", "text": "Augusto Pestana \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed.\nLa citt\u00e0 porta il nome di Augusto Pestana, un politico ed ingegnere brasiliano."}
{"id": "1855561", "revid": "1114711", "url": "https://it.wikipedia.org/wiki?curid=1855561", "title": "Roger Hammond", "text": "A fianco dell'attivit\u00e0 su strada, ha gareggiato con successo anche nel ciclocross, specialit\u00e0 nella quale si \u00e8 laureato sette volte campione britannico e campione del mondo Juniores nel 1992.\nCarriera.\nPass\u00f2 professionista nel 1998, all'et\u00e0 di 24 anni, con la formazione belga Palmans-Ideal. Nel 2000 pass\u00f2 alla piccola squadra belga Collstrop-De Federale Verzekeringen, nella quale rimase per quattro stagioni anche dopo la fusione con la stessa Palmans e la nascita della Palmans-Collstrop. Nel 2004, con il team rinominato in MrBookmaker.com, si mise in luce concludendo al terzo posto la Parigi-Roubaix e al sesto la Gand-Wevelgem. Questi risultati gli valsero l'ingaggio alla Discovery Channel per la stagione successiva.\nNel 2007 e nel 2008 corse con la T-Mobile/Team High Road; nel 2007 peraltro si classific\u00f2 secondo alla Gand-Wevelgem e settimo alla Parigi-Roubaix. Nel 2009 si trasfer\u00ec al neonato Cerv\u00e9lo TestTeam, e l'anno seguente ottenne ancora risultati positivi nelle classiche di primavera, piazzandosi quarto alla Parigi-Roubaix e settimo al Giro delle Fiandre. Concluse la carriera professionistica nel 2011, dopo una stagione con la Garmin-Cerv\u00e9lo."}
{"id": "1855563", "revid": "110157", "url": "https://it.wikipedia.org/wiki?curid=1855563", "title": "Chiapetta", "text": "Chiapetta \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed."}
{"id": "1855564", "revid": "688939", "url": "https://it.wikipedia.org/wiki?curid=1855564", "title": "Phoxinus phoxinus", "text": "La sanguinerola europea (\"Phoxinus phoxinus\" Linnaeus, 1758) \u00e8 un pesce di acqua dolce appartenente alla famiglia dei Ciprinidi dell'ordine dei Cypriniformes.\nDistribuzione e habitat.\n\u00c8 diffusa dall'Europa occidentale alla Siberia orientale, ad esclusione di Spagna meridionale, dove \u00e8 sostituita da \"Phoxinus bigerri\", Italia, dove \u00e8 presente Phoxinus lumaireul, e Grecia. Abita le acque correnti e lacustri a fondo ghiaioso o sassoso fredde e molto ossigenate della zona dei Salmonidi. Nella zona del mar Baltico pu\u00f2 essere reperita anche in acque salmastre. Sulle Alpi si ritrova fino a circa 2000 metri.\nDescrizione.\n\u00c8 un pesce di piccola taglia (10\u201315\u00a0cm in media), allungato e coperto di scaglie piccole.\nIl peduncolo caudale \u00e8 sottile e tutte le pinne hanno base corta e forma arrotondata. La testa \u00e8 grande, arrotondata, la bocca piccola lievemente rivolta verso l'alto. La linea laterale termina a met\u00e0 del corpo. La livrea varia a seconda del sesso e del periodo dell'anno, il maschio adulto in et\u00e0 riproduttiva ha colori accesi, infatti ha dorso bruno scuro con bande pi\u00f9 scure ancora, ventre, fianchi e pinne pettorali, ventrali ed anale rosso fuoco e gola nera mentre la femmina, i giovani ed i maschi non riproduttivi hanno colorazioni pi\u00f9 sobrie, dorso e fianchi verde-bruno chiaro con macchie brune, ventre bianco.\nComportamento.\n\u00c8 una specie che forma fitti branchi che stazionano vicino al fondo con il muso rivolto verso monte. Essendo un ottimo nuotatore sopporta anche correnti molto forti.\nRiproduzione.\nLa riproduzione avviene in tarda primavera (maggio-luglio). I maschi in livrea nuziale ingaggiano furiosi combattimenti. L'accoppiamento avviene in gruppi composti da poche femmine e molti maschi su fondi di sabbia. Ogni femmina produce fino a 1500 uova adesive che aderiscono al substrato.\nAlimentazione.\nLa dieta \u00e8 varia e sostanzialmente carnivora anche se pu\u00f2 occasionalmente comprendere alimenti di origine vegetale. Si nutre soprattutto di larve di insetti, piccoli crostacei e molluschi. Nei laghi preda soprattutto crostacei planctonici (Copepoda, Cladocera, etc.)\nPesca.\nLa pesca \u00e8 occasionale e non ha valore alimentare anche visto che le sue carni hanno uno sgradevole gusto amaro. Ha qualche importanza come esca per la trota o come pesce d'acquario.\nSpecie affini.\nSecondo autorevoli ittiologi le sanguinerole del nord Italia e della fascia costiera adriatica fino all'Albania settentrionale apparterrebbero non a questa specie ma a \"Phoxinus lumaireul\" . \"P. lumaireul\" sarebbe distinguibile da \"P. phoxinus\", oltre che da marcatori genetici, anche da alcune particolarit\u00e0 morfologiche come il peduncolo caudale pi\u00f9 sottile o il muso leggermente pi\u00f9 corto. Questa specie, sulla cui validit\u00e0 non c'\u00e8 unanimit\u00e0 tra gli ittiologi, \u00e8 classificata come Least Concern dalla IUCN."}
{"id": "1855567", "revid": "110157", "url": "https://it.wikipedia.org/wiki?curid=1855567", "title": "Condor (Brasile)", "text": "Condor \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed."}
{"id": "1855568", "revid": "110157", "url": "https://it.wikipedia.org/wiki?curid=1855568", "title": "Coronel Barros", "text": "Coronel Barros \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed."}
{"id": "1855569", "revid": "486946", "url": "https://it.wikipedia.org/wiki?curid=1855569", "title": "Potenza SC", "text": ""}
{"id": "1855570", "revid": "1305772", "url": "https://it.wikipedia.org/wiki?curid=1855570", "title": "Coronel Bicaco", "text": "Coronel Bicaco \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed."}
{"id": "1855571", "revid": "110157", "url": "https://it.wikipedia.org/wiki?curid=1855571", "title": "Iju\u00ed", "text": "Iju\u00ed \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed."}
{"id": "1855575", "revid": "110157", "url": "https://it.wikipedia.org/wiki?curid=1855575", "title": "Inhacor\u00e1", "text": "Inhacor\u00e1 \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed."}
{"id": "1855576", "revid": "204012", "url": "https://it.wikipedia.org/wiki?curid=1855576", "title": "Tiroidite subacuta", "text": ""}
{"id": "1855577", "revid": "110157", "url": "https://it.wikipedia.org/wiki?curid=1855577", "title": "Nova Ramada", "text": "Nova Ramada \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed."}
{"id": "1855578", "revid": "204012", "url": "https://it.wikipedia.org/wiki?curid=1855578", "title": "Tiroidite granulomatosa", "text": ""}
{"id": "1855579", "revid": "204012", "url": "https://it.wikipedia.org/wiki?curid=1855579", "title": "Tiroidite virale", "text": ""}
{"id": "1855581", "revid": "110157", "url": "https://it.wikipedia.org/wiki?curid=1855581", "title": "Panambi", "text": "Panambi \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed."}
{"id": "1855582", "revid": "287204", "url": "https://it.wikipedia.org/wiki?curid=1855582", "title": "Castelnuovo d'Elsa", "text": "Castelnuovo d'Elsa \u00e8 una frazione del comune italiano di Castelfiorentino, nella citt\u00e0 metropolitana di Firenze, in Toscana.\nIl centro abitato sorge su una collinetta dominate la strada che collega Castelfiorentino a San Miniato.\nStoria.\nFin dalla sua origine era uno dei trentasei castelli appartenenti al distretto di San Miniato. Risultava gi\u00e0 circondato da mura agli inizi del XII secolo.\nVi sono evidenti tracce del suo passato medievale: la struttura murata circolare, le chiesa, il cassero.\nNel 1173 sub\u00ec l'assedio dalle truppe di Cristiano di Magonza ma la comunit\u00e0 riusc\u00ec a respingere l'assalto e rimanere indipendente.\nDopo la caduta di San Miniato, a met\u00e0 del XIV secolo, entr\u00f2 a far parte dell'orbita fiorentina.\nMantenne comunque l'autonomia della sua amministrazione di Comune rurale fino al 23 maggio 1774, quando in virt\u00f9 della riforma leopoldina, fu soppresso e annesso prima a Montaione e poi a Castelfiorentino.\nEdifici religiosi.\nCostruita nella parte pi\u00f9 alta del paese, poggia le fondamenta del suo campanile sui resti della fortificazione del cassero. All'interno si conserva una pregevole \"Annunciazione\" di Neri di Bicci. L'edificio ha subito pesanti rimaneggiamenti nel XVIII secolo.\nL'edificio di origine medievale ad un'unica navata terminante con un'abside semicircolare, domina la piazzetta centrale del paese. Nella parete di fondo dell'altare maggiore conserva un ciclo di affreschi attribuiti a Paolo Schiavo (1397 - 1478)."}
{"id": "1855586", "revid": "110157", "url": "https://it.wikipedia.org/wiki?curid=1855586", "title": "Peju\u00e7ara", "text": "Peju\u00e7ara \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed."}
{"id": "1855589", "revid": "1305772", "url": "https://it.wikipedia.org/wiki?curid=1855589", "title": "Santo Augusto", "text": "Santo Augusto \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed."}
{"id": "1855590", "revid": "124123", "url": "https://it.wikipedia.org/wiki?curid=1855590", "title": "Dionisia martire", "text": "Agiografia.\nMentre l'imperatore romano Filippo l'Arabo toller\u00f2 il Cristianesimo, il suo successore Decio perseguit\u00f2 violentemente i cristiani. \nEgli fece uccidere papa Fabiano, mentre il suo proconsole Ottimo fu responsabile di numerosi martiri, inclusi quelli di Andrea, Paolo e Nicomaco. Nicomaco, posto sotto tortura, neg\u00f2 la sua fede cristiana e quindi fu invitato a fare un sacrificio ad alcuni dei pagani, ma al momento del sacrificio Nicomaco cadde a terra in preda alle convulsioni e mor\u00ec. Dionisia fu una fanciulla di sedici anni che, visto questo, url\u00f2 piangendo quel Nicomaco che secondo lei aveva rischiato la vita eterna per quei pochi momenti di vita terrena.\nDionisia fu arrestata. Quando fu minacciata dal proconsole Ottimo, la giovane afferm\u00f2 che il suo Dio era molto pi\u00f9 potente di lui. Dionisia fu allora consegnata a dei soldati per essere violentata, ma i suoi stupratori dissero di essere stati miracolosamente impediti a violentare la giovane. Quando, infine, Paolo e Andrea furono presi dalla prigione per essere uccisi, Dionisia riusc\u00ec a scappare dalla sua prigione e, giunta presso i loro corpi, avrebbe detto: \"io avrei voluto condividere le vostre sofferenze nel cuore, cos\u00ec che potrei condividere la vostra gloria in cielo.\" Dopo questo Ottimo la fece subito decapitare.\nCulto.\nLe reliquie di Dionisia furono portate nel 1922 nell'Abbazia di Fl\u00f4ne in Belgio e furono poste all'interno di una statua in cera raffigurante il corpo della santa, tra le reliquie vi era presente un vaso che conterrebbe il suo sangue cristallizzato. Sul sarcofago \u00e8 posta una tavoletta marmorea, forse proveniente dalle catacombe romane, recante l'iscrizione: DIONISE, V.M..IO.IN.P VIX. A. XXIX (Dionisia, celebrata vergine e martire riposa in pace. Visse 29 anni). \nIl Martirologio romano fissa la memoria liturgica il 15 maggio."}
{"id": "1855592", "revid": "767487", "url": "https://it.wikipedia.org/wiki?curid=1855592", "title": "Auf der Jagd!", "text": "Auf der Jagd! (A caccia!) op. 373, \u00e8 una polka veloce di Johann Strauss II.\nStoria.\nSolitamente, le danze che Johann Strauss arrangiava dai motivi delle sue operette avevano dei titoli che erano connessi, in qualche modo, con il tema dell'operetta dalla quale erano ispirate. Frequentemente sulla prima edizione per piano della composizione erano riportati sulla copertina disegni o stampe di scene e personaggi presenti nell'opera.\nStranamente non fu cos\u00ec per la polka veloce \"Auf der Jagd\", ispirata alle melodie dell'operetta di Strauss \"Cagliostro in Wien\" (Cagliostro a Vienna) che \u00e8 incentrata sulle gesta del famigerato imbroglione Cagliostro mentre si trova a Vienna durante i festeggiamenti per il centenario dalla cacciata dei turchi dalla citt\u00e0 (il tema della caccia non \u00e8 per niente rintracciabile all'interno dell'operetta).\nLa prima esecuzione del brano si ebbe nell'autunno del 1875, diretta da Eduard Strauss con l'orchestra di famiglia, presso i \"Volksgarten\" di Vienna il 5 ottobre 1875."}
{"id": "1855593", "revid": "22414", "url": "https://it.wikipedia.org/wiki?curid=1855593", "title": "Alfa Cephei", "text": ""}
{"id": "1855595", "revid": "767487", "url": "https://it.wikipedia.org/wiki?curid=1855595", "title": "S\u00e3o Val\u00e9rio do Sul", "text": "S\u00e3o Val\u00e9rio do Sul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed."}
{"id": "1855597", "revid": "1186766", "url": "https://it.wikipedia.org/wiki?curid=1855597", "title": "Bozano (Brasile)", "text": "Bozano \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Iju\u00ed."}
{"id": "1855603", "revid": "104458", "url": "https://it.wikipedia.org/wiki?curid=1855603", "title": "Hans Pieren", "text": "Biografia.\nCarriera sciistica.\nGigantista puro, Pieren ottenne il primo risultato di rilievo in Coppa del Mondo il 19 gennaio 1982 giungendo 15\u00ba nella natia Adelboden; nella stessa stagione in Coppa Europa si classific\u00f2 3\u00ba nella classifica generale e 2\u00ba in quella di specialit\u00e0. Due anni dopo nel circuito continentale fu 3\u00ba nella classifica di slalom gigante; ai Mondiali di Crans-Montana 1987 si classific\u00f2 all'8\u00ba posto. Il 13 dicembre 1987 sulla Gran Risa in Alta Badia ottenne il suo primo podio in Coppa del Mondo arrivando 3\u00ba, a pari merito con il connazionale Jo\u00ebl Gaspoz, dietro all'italiano Alberto Tomba e all'austriaco Rudolf Nierlich; nella stessa stagione esord\u00ec ai Giochi olimpici invernali: a si classific\u00f2 al 14\u00ba posto e disput\u00f2 anche la gara di slalom speciale, senza concluderla.\nNel 1990-1991 in Coppa Europa fu 3\u00ba nella classifica di specialit\u00e0, mentre nella stagione 1991-1992 in Coppa del Mondo conquist\u00f2 i suoi migliori piazzamenti nel circuito, due secondi posti sulla Podkoren di Kranjska Gora il 4 gennaio, dietro all'italiano Sergio Bergamelli, e sulla Chuenisb\u00e4rgli di Adelboden il 22 gennaio, alle spalle del norvegese Ole Kristian Furuseth. Prese quindi parte ai XVI Giochi olimpici invernali di , sua ultima presenza olimpica, classificandosi all'11\u00ba posto; chiuse la stagione vincendo la classifica di specialit\u00e0 di Coppa Europa, piazzandosi al 2\u00ba posto in quella generale del circuito continentale e in quella della Coppa del Mondo di slalom gigante, staccato di 120 punti dal vincitore Tomba. Nel corso della sua ultima stagione agonistica, 1992-1993, si conged\u00f2 dai Campionati mondiali con il 5\u00ba posto ottenuto nella rassegna iridata di Morioka; il suo ultimo piazzamento in carriera fu il 12\u00ba posto ottenuto nella gara di Coppa del Mondo disputata a \u00c5re il 27 marzo.\nCarriera da allenatore.\nDal 1999 al 2001 ricopr\u00ec il ruolo di allenatore della squadra femminile svizzera di sci alpino."}
{"id": "1855604", "revid": "767487", "url": "https://it.wikipedia.org/wiki?curid=1855604", "title": "Winsorizzazione", "text": "La winsorizzazione \u00e8 una procedura statistica per la modifica artificiosa della distribuzione campionaria di variabili aleatorie. Essa consiste nella rimozione degli outliers, cio\u00e8 di quei valori estremi, o \"anomali\", che si discostano notevolmente dai valori centrali della distribuzione. Gli outliers sono indesiderati nelle analisi empiriche poich\u00e9 hanno un impatto sulla stima dei parametri di regressione, causando una minore stabilit\u00e0 degli stessi.\nLa procedura per winsorizzare i dati \u00e8 la seguente:\nLa procedura prende il nome dall'ingegnere Charles P. Winsor (1895-1951)."}
{"id": "1855606", "revid": "1305772", "url": "https://it.wikipedia.org/wiki?curid=1855606", "title": "Back to Basics", "text": ""}
{"id": "1855607", "revid": "287204", "url": "https://it.wikipedia.org/wiki?curid=1855607", "title": "Watsons Water", "text": "Watsons Water (\u5c48\u81e3\u6c0f\u84b8\u993e\u6c34) \u00e8 un'azienda con sede in Hong Kong che produce e commercializza acqua distillata.\nStoria.\nL'azienda \u00e8 stata fondata nel 1903 dalla Watson's per la produzione di acqua distillata. La produzione per\u00f2 era attiva gi\u00e0 dal 1828 in Cina, e dal 1841 ad Hong Kong. Nel 1981 \u00e8 passata sotto il controllo della Hutchison Whampoa di Li Ka Shing. L'azienda \u00e8 diventata oggi uno dei maggiori produttori di acqua distillata nel mondo.\nDistillazione.\nIl processo di distillazione attraversa diverse fasi.\nDall'acqua di sorgente si ha\nUna volta ottenuta l'acqua cos\u00ec depurata si procede con"}
{"id": "1855610", "revid": "110157", "url": "https://it.wikipedia.org/wiki?curid=1855610", "title": "Microregione di N\u00e3o-Me-Toque", "text": "N\u00e3o-Me-Toque \u00e8 una microregione del Rio Grande do Sul in Brasile, appartenente alla mesoregione di Noroeste Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 7 comuni:"}
{"id": "1855611", "revid": "17229897", "url": "https://it.wikipedia.org/wiki?curid=1855611", "title": "Cleveland Torso Murderer", "text": ""}
{"id": "1855613", "revid": "2084998", "url": "https://it.wikipedia.org/wiki?curid=1855613", "title": "Gioco in rete", "text": "Con gioco in rete si intende un videogioco utilizzato da pi\u00f9 utenti contemporaneamente attraverso una rete di computer. \u00e8 Internet la tecnologia pi\u00f9 diffusa, ma in passato sono state utilizzate anche altre tipologie di connessioni.\nQuesto genere di giochi va da videogiochi testuali come i MUD, passando per quelli via browser creati con software come Adobe Flash o in linguaggio Java, fino ai complessi e moderni MMORPG come \"World of Warcraft\" e \"Guild Wars\". Un gioco in rete \u00e8 solitamente multigiocatore, cio\u00e8 permette l'interazione fra pi\u00f9 utenti, ma esistono esempi anche di giochi giocatore singolo, perlopi\u00f9 su browser e in genere dedicati ad un pubblico meno dedito ai prodotti pi\u00f9 complessi.\nIn quest'ultimo decennio, si stanno via via affermando siti web che raccolgono proprio quei giochi \"semplici\" (gratuiti od a pagamento) che sono scritti in Flash o Java; un esempio eloquente \u00e8 il sito Miniclip.\nDal 2007 i giochi in rete (in Internet su PC) hanno guadagnato sempre pi\u00f9 successo, e nel 2009-2010 si iniziarono a sviluppare i primi giochi online in forma di App per iPhone, Symbian, Android e Windows Phone.\nStoria.\nPrima che fossero disponibili i tantissimi giochi da usare online, c'erano soltanto quelli offline, a partire dalla prima piattaforma Nintendo (1985) ed i vari Super Mario, o i giochi di rompicapo come Tetris. Ma non fu solo un avvento dedicato a singoli prodotti: Nintendo aveva appena inventato dei veri e propri generi (come gli sparattutto ed i picchiaduro) che sono le basi dei moderni videogiochi.\nCon l'avvento della terza dimensione, negli anni 90, assistiamo ad un vero e proprio boom di console portatili e device casalinghi, con i primi giochi in cooperazione da giocare con gli amici.\nMa il vero salto in avanti \u00e8 dato dall'uscita di PlayStation, nel 1994. I videogiochi passano al formato CD, abbandonando le cartucce: per gli sviluppatori un gran passo avanti, visto il maggiore spazio in termini (a questo punto) di Gigabyte.\nOggi.\nCon l'inizio degli anni 2000 arriva la rete, e le connessioni private (casalinghe) permettono ora di creare veri e propri mondi virtuali (come il caso di The Sims o Secondlife) dove migliaia di giocatori si incontrano per giocare online, ma anche interagire e parlare.\nLa Rete, inoltre, permette di organizzarsi e creare delle fanbase solide: nascono i tornei online e, ad oggi, i videogiochi sono veri e propri sport, con annessi ingaggi milionari per i migliori giocatori al mondo e numeri di vendita da record."}
{"id": "1855617", "revid": "287204", "url": "https://it.wikipedia.org/wiki?curid=1855617", "title": "Stepped on My J'z", "text": "Stepped on My J'z \u00e8 una canzone del rapper californiano Nelly in collaborazione con i cantanti americani Ciara e Jermaine Dupri, registrata per il quinto album in studio del rapper Nelly, \"Brass Knuckles\". La canzone \u00e8 prodotta da Jermaine Dupri e pubblicata come secondo singolo ufficiale dall'album. Questa \u00e8 la seconda volta che Ciara lavora con Dupri; la prima volta \u00e8 stata nel singolo \"Like You\" di Bow Wow.\nInformazioni.\nLa canzone era inizialmente il secondo singolo, ma fu cambiato al terzo a causa del secondo singolo \"Body on Me\", che \u00e8 entrato in classifica prima. La cantante Ashanti, che collabora al singolo \"Body on Me\" ha annunciato ai BET Awards del 2008 che lei voleva una differente direzione per un singolo dall'album, e Nelly infine decise che \"Stepped On My J'z\" era il secondo singolo ufficiale. Inoltre \u00e8 stato detto che \"Stepped On My J'z\" aveva maggiore successo, perch\u00e9 \u00e8 avvenuta una promozione maggiore su di esso, e poi Nelly, Ciara e Jermaine Dupri hanno eseguito la canzone insieme ai Bet Awards del 2008.\nVideo.\nIl video \u00e8 stato girato nella met\u00e0 di maggio e poi premiato allo show Access Garanted di BET l'11 giugno 2008. Recentemente il video ha raggiunto la posizione numero 4 a 106 &amp; park.\nIl video inizia con dei ragazzi che escono da una scuola e buttano i loro zaini in mezzo alla strada. Poi si vede Nelly vicino ad una macchina sportiva nera con una ragazza seduta sopra e un'inquadratura fa poi vedere Jermaine Dupri in un campo da pallacanestro. Nelly inizia poi a cantare il suo verso. Nel video indossano tutti le Jordan Shoes, visto che questa canzone parla proprio delle scarpe. Poi c'\u00e8 una scena in cui la canzone si ferma e Dupri con Nelly parlano ad un uomo. Nel verso di Dupri, il cantante si trova seduto sopra un canestro da basket e intanto Nelly gli tira i palloni. Nel verso di Ciara, la cantante si trova su una strada con delle ragazze e indossa dei jeans molto corti ed una maglietta nera. La scena finale del video si svolge con i tre cantanti che cantano insieme in un campo da basket."}
{"id": "1855618", "revid": "110157", "url": "https://it.wikipedia.org/wiki?curid=1855618", "title": "Colorado (Rio Grande do Sul)", "text": "Colorado \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di N\u00e3o-Me-Toque."}
{"id": "1855619", "revid": "759132", "url": "https://it.wikipedia.org/wiki?curid=1855619", "title": "Macellaio di Cleveland", "text": "Il Macellaio di Cleveland, anche noto come il Macellaio pazzo di Kingsbury Run e, in inglese, come \"Cleveland Torso Murderer\", \u00e8 stato un assassino seriale statunitense mai identificato. Fu attivo nella zona di Cleveland, in Ohio, alla fine degli anni trenta commettendo 12 o 13 omicidi. Il Macellaio di Cleveland \u00e8 uno dei primi assassini seriali ad aver raggiunto notoriet\u00e0 insieme ad altri come Albert Fish, H. H. Holmes, Belle Gunness, Earle Nelson e Jane Toppan.\nStoria.\nIl numero totale delle vittime accertate e riconducibili al Macellaio di Cleveland fu 12 ma successivamente nuove indagini tendono a includere anche un altro caso, quello della \"Signora del Lago\", per cui si arriva a 13 omicidi commessi tra il 1935 e il 1938; alcune indagini (comprese quelle guidate da Peter Merylo, investigatore della polizia di Cleveland) ritengono che possano essergli attribuiti oltre 40 vittime, tra gli anni venti e cinquanta, nell'area compresa tra Cleveland, Pittsburgh e Youngstown (Ohio). Due vittime fortemente indiziate di appartenere alla lista sono la sconosciuta detta \"Signora del Lago\", trovata il 5 settembre 1934, e Robert Robertson, rinvenuto il 22 luglio 1950.\nLe vittime erano di norma vagabondi le cui identit\u00e0 non furono mai accertate a parte alcune eccezioni (la seconda, la terza e l'ottava vittima furono rispettivamente identificate come Edward Andrassy, Flo Polillo e forse Rose Wallace). Tutte le vittime, maschi e femmine, risultavano invariabilmente appartenere alle classi sociali meno elevate, prede facili nella Cleveland della Grande depressione. Molti erano noti come lavoratori a basso reddito (\"working poor\"), senza altro posto dove andare se non le baraccopoli delle paludi di Cleveland.\nL'assassino ha sempre decapitato e spesso smembrato le vittime, talvolta tagliando anche il torso in due; in molti casi la causa di morte era stata la stessa decapitazione. Molti degli uomini uccisi erano stati evirati e i corpi di alcune vittime mostravano segni di trattamento chimico. Molte vittime furono trovate a notevole distanza di tempo dalla morte, a volte un anno o pi\u00f9, cosa questa che rese quasi impossibile l'identificazione, anche perch\u00e9 spesso mancava la testa.\nNel periodo degli assassinii accertati il direttore della pubblica sicurezza di Cleveland, Eliot Ness, fall\u00ec completamente nella ricerca del serial killer e, malgrado la nota vicenda che lo aveva condotto ad incastrare Al Capone, la sua carriera di investigatore ne fu compromessa al punto che venne indicato come la \"14\u00aa vittima del Macellaio pazzo\".A un certo punto dell'indagine, Ness stava affrontando aspre critiche. Quindi, a sua volta, probabilmente frustrato per i troppi continui insuccessi delle indagini ha deciso di agire drasticamente per fermare gli omicidi. Alle 12:40 del 18 agosto 1938, Ness ordin\u00f2 la completa demolizione degli accampamenti senzatetto a Kingsbury Run. Circa 300 senzatetto sono stati sfrattati e almeno 100 baracche di legno sono state bruciate al suolo. Ness intendeva con questa mossa negare al Macellaio il suo bersaglio preferito e il terreno di caccia preferito. Tuttavia, i giornali lo criticarono aspramente per la sua azione in quanto erano convinti che ci\u00f2 non avrebbe impedito all'assassino di continuare a uccidere, anche se in seguito gli omicidi cessarono.\nVittime.\nLa maggior parte degli studiosi del caso ritiene che vi siano state 12 vittime certe; nuove prove includono per\u00f2 anche la \"Signora del Lago\". Soltanto due vittime furono identificate; le restanti 10 si dividono convenzionalmente in 6 \"John Doe\" e 4 \"Jane Doe\", nominativi generici usati nel gergo giuridico statunitense per indicare persone la cui identit\u00e0 \u00e8 sconosciuta.\nAltre possibili vittime.\nMolto discussa \u00e8 la posizione di numerose vittime \"non ufficiali\" eventualmente riconducibili al Macellaio. La prima fu soprannominata la Signora del Lago, perch\u00e9 ritrovata presso Euclid Beach sulla riva dell'Erie il 5 settembre 1934, praticamente nello stesso punto della \"canonica\" vittima 7. Alcuni studiosi del caso considerano la \"Signora del Lago\" come la vittima 1 (o anche come la \"vittima 0\"). E alcuni notarono che gi\u00e0 nelle paludi della Pennsylvania furono trovati corpi decapitati e smembrati fin dagli anni 20'.Tra il 1921 al 1934, e poi dal 1939 al 1942. Nel settembre 1940 un articolo del New Castle News si riferisce al killer come \"The Murder Swamp Killer\". \nLe somiglianze quasi identiche tra le vittime di New Castle e quelle di Cleveland, entrambe collegate direttamente da una linea di Baltimora e Ohio Railroad, furono sufficienti per convincere il detective Peter Merylo che gli omicidi di New Castle erano opera del \"macellaio pazzo di\" Kingsbury run\".\"\nMerylo era convinto che il collegamento fosse la ferrovia che correva due volte al giorno tra le due citt\u00e0; spesso attraversava le rotaie sotto copertura in cerca dell'assassino. (\u00c8 interessante notare che il periodo di inattivit\u00e0 del misterioso assassino di New Castle, che dur\u00f2 dal 1935 al 1938, corrispondeva esattamente con gli omicidi del macellaio di Cleveland).\nInoltre, uno sconosciuto fu trovato decapitato in un vagone merci a New Castle in Pennsylvania il 1\u00ba luglio 1936. Tre altre vittime decapitate furono trovate in altrettanti vagoni nei pressi di McKees Rocks, sempre in Pennsylvania, il 3 maggio 1940. Tutte recavano lesioni simili a quelle solitamente inflitte dall'assassino di Cleveland.\nInfine, Robert Robertson fu trovato in un negozio al numero 2138 della Davenport Avenue di Cleveland il 22 luglio 1950. Era morto da un tempo compreso fra le 6 e le 8 settimane, e sembrava essere stato decapitato di proposito.\nL'assassino nel 1939 ha affermato di aver ucciso a Los Angeles, tuttavia un'indagine ha trovato ossa di animali.\nSospetti.\nDue sospetti sono associati pi\u00f9 di frequente al Macellaio di Cleveland, sebbene molti altri vengano occasionalmente ricordati."}
{"id": "1855621", "revid": "110157", "url": "https://it.wikipedia.org/wiki?curid=1855621", "title": "Lagoa dos Tr\u00eas Cantos", "text": "Lagoa dos Tr\u00eas Cantos \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di N\u00e3o-Me-Toque."}
{"id": "1855626", "revid": "767487", "url": "https://it.wikipedia.org/wiki?curid=1855626", "title": "Michele Seffer", "text": "\u00c8 stato bassista e chitarrista con una spropositata collezione di chitarre e bassi (pi\u00f9 di 40 in tutto).\nBiografia.\nMichele Seffer nasce a Bari il 17 aprile 1950.\nDefinito da chi lo ha conosciuto nel suo periodo migliore \"genio della musica\", era capace di cantare con un falsetto non comune a molti.\nMusicista molto apprezzato, ha fatto parte di diverse formazioni musicali, con alcune delle quali ha collaborato come compositore ed arrangiatore.\nHa fatto parte del trio Palermitano l'\"Era di Acquario\", con Angelo Giordano (flauto, sax e voce), Pippo Cataldo (batteria, percussioni, voce e lo stesso Michele Seffer (voce, chitarra, basso). Il trio aveva un sound basato su chitarra e flauto, e ha prodotto nel 1972 2 45 giri, il primo: lato A - Geraldine, lato B - Arabesque, e il secondo: lato A - Hold on, lato B - Campagne Siciliane e nel 1973 1 LP dal titolo Antologia, pi\u00f9 un altro LP che non \u00e8 mai stato pubblicato.\nMichele Seffer in seguito and\u00f2 a sostituire il bassista Bob Callero nel supergruppo Il Volo, la cui formazione era composta da: Gianni Dall'Aglio dei Ribelli, Mario Lavezzi, Alberto Radius e Gabriele Lorenzi (della Formula 3).\nNoto anche come bio-pranoterapeuta, narrava spesso della sua carriera artistica all'insegna degli anni settanta/ottanta.\nMichele Seffer \u00e8 deceduto nel 2006 dopo una lunga degenza in ospedale in seguito ad un grave ictus che fin dal principio gli aveva lasciato poche speranze."}
{"id": "1855627", "revid": "110157", "url": "https://it.wikipedia.org/wiki?curid=1855627", "title": "N\u00e3o-Me-Toque", "text": "N\u00e3o-Me-Toque \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di N\u00e3o-Me-Toque."}
{"id": "1855630", "revid": "729019", "url": "https://it.wikipedia.org/wiki?curid=1855630", "title": "Tiroidite di Riedel", "text": "La tiroidite di Riedel (conosciuta anche come tiroidite fibrosa, tiroidite sclerosante o struma ligneo di Riedel) \u00e8 una rara forma di infiammazione cronica della tiroide. Si ritiene che la tiroidite di Riedel sia la manifestazione di una malattia sistemica che interessa vari organi chiamata malattia IgG4-correlata. Spesso si tratta di una patologia multiorgano che interessa pancreas, fegato, reni, tessuti salivari e orbitali e retroperitoneo. Si caratterizza per deposizione di tessuto fibrotico e infiltrazione di plasmacellule IgG4 secernenti.\nLa malattia fu riconosciuta dal chirurgo tedesco Bernhard Riedel nel 1883 che ne pubblic\u00f2 una descrizione dei sintomi nel 1896.\nFisiopatologia.\nLa tiroidite di Riedel \u00e8 caratterizzata dalla sostituzione del normale parenchima tiroideo con tessuto fibrotico denso, che invade le adiacenti strutture del collo estendendosi oltre la capsula della tiroide. Questo rende la ghiandola tiroide di consistenza lignea, fissandola alle strutture circostanti. Se il processo infiammatorio infiltra la muscolatura pu\u00f2 dare sintomi di compressione.\nEpidemiologia.\nLa tiroidite di Riedel \u00e8 considerata una malattia rara. La maggior parte dei pazienti mantiene una funzionalit\u00e0 tiroidea normale, ma in circa il 30% dei pazienti si sviluppa ipotiroidismo. Raramente pu\u00f2 determinare ipertiroidismo.\nLa malattia compisce prevalentemente individui di sesso femminile sopra i 45 anni.\nSintomatologia.\nLa tiroide appare ingrandita e il parenchima e il tessuto circostante sono convertiti in tessuto fibrotico, determinando una compressione della trachea e dell'esofago. La dispnea \u00e8 un sintomo comune.\nI sintomi derivati da questa patologia sono di difficile interpretazione medica poich\u00e9 la presenza di fibrosi \u00e8 facilmente confusa con noduli maligni.\nTerapia.\nIl trattamento farmacologico si avvale generalmente di prednisone, ma anche il tamoxifene pu\u00f2 essere d'aiuto. La terapia chirurgica \u00e8 necessaria in caso di sintomi compressivi e consiste in un'istmectomia."}
{"id": "1855631", "revid": "339392", "url": "https://it.wikipedia.org/wiki?curid=1855631", "title": "Sh\u00e9h\u00e9razade", "text": ""}
{"id": "1855632", "revid": "110157", "url": "https://it.wikipedia.org/wiki?curid=1855632", "title": "Selbach", "text": "Selbach \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di N\u00e3o-Me-Toque."}
{"id": "1855634", "revid": "767487", "url": "https://it.wikipedia.org/wiki?curid=1855634", "title": "Tapera", "text": "Tapera \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di N\u00e3o-Me-Toque."}
{"id": "1855637", "revid": "110157", "url": "https://it.wikipedia.org/wiki?curid=1855637", "title": "Victor Graeff", "text": "Victor Graeff \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di N\u00e3o-Me-Toque."}
{"id": "1855638", "revid": "729019", "url": "https://it.wikipedia.org/wiki?curid=1855638", "title": "Stazione di Como Borghi", "text": "La stazione di Como Borghi \u00e8 una stazione ferroviaria posta lungo la linea Saronno-Como, a servizio della citt\u00e0 di Como, in piazzale Gerbetto 1. \u00c8 una delle sei stazioni della citt\u00e0 di Como insieme alle stazioni di Como San Giovanni e Albate-Trecallo gestite da RFI, quella unificata di Como Camerlata e quella di Como Lago gestita da FerrovieNord.\nStoria.\nLa stazione fu aperta nel 1885 come parte della linea Como-Varese-Laveno. Dal 1898 \u00e8 servita anche dalla linea Saronno-Como. Il 31 luglio 1966 fu soppresso completamente il tratto Grandate-Malnate, terminando cos\u00ec le corse dirette tra Como e Varese.\nStrutture e impianti.\nL'impianto \u00e8 gestito da Ferrovienord che lo qualifica come stazione secondaria; dispone di un fabbricato viaggiatori, dotato di una sala d'aspetto. Il piazzale binari \u00e8 composto da due binari serviti da banchine. \u00c8 presente anche un magazzino merci (in disuso) e dei binari tronchi (cinque, poi ridotti a tre nel 2021 per esigenze tecniche di rettifica del binario 2); la zona ricovero era usata assiduamente fino al 2003 per la sosta notturna dei treni da utilizzare per le prime corse \"pari\" del mattino.\nMovimento.\nIl servizio \u00e8 svolto con treni regionali a cadenza semioraria lungo la direttrice Como Lago-Saronno-Milano Cadorna. Questa tipologia di corse effettua tutte le fermate tra la stazione di Como Lago e quella di Saronno, mentre esclude le soste tra Saronno e Milano Bovisa-Politecnico.\nNegli orari di punta esistono inoltre dei treni RegioExpress, che fermano solo a Saronno, Lomazzo, Grandate e nelle stazioni poste sul territorio di Como."}
{"id": "1855640", "revid": "767487", "url": "https://it.wikipedia.org/wiki?curid=1855640", "title": "Tio Hugo", "text": "Tio Hugo \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di N\u00e3o-Me-Toque."}
{"id": "1855641", "revid": "767487", "url": "https://it.wikipedia.org/wiki?curid=1855641", "title": "Freuet Euch des Lebens", "text": "Freut euche des Lebens (Godetevi la vita) op. 340, \u00e8 un valzer di Johann Strauss II.\nJohann Strauss dedic\u00f2 il suo valzer \"Freut euch des Lebens\" alla societ\u00e0 viennese degli amici della musica (\"Gesellschaft der Musikfreunde\"), e diresse la prima del brano al ballo per l'inaugurazione della Sala d'oro del Musikverein di Vienna, il 15 gennaio 1870.\nAppena 10 giorni prima l'imperatore Francesco Giuseppe aveva inaugurato l'edificio, il cui inizio dei lavori risaliva al 1867, opera dell'architetto Theophil Hansen. Ogni anno, in questo edificio, si svolge il tradizionale Concerto di Capodanno dei Wiener Philharmoniker (l'edificio stesso \u00e8 sede dell'orchestra).\nTutti e tre i fratelli Strauss, Johann, Josef e Eduard, composero un brano appositamente per l'occasione, ma soltanto il valzer di Johann Strauss ebbe subito grande popolarit\u00e0.\nIl titolo del valzer si rif\u00e0 ad una frase di Johann Strauss in persona:\nvalzer 1&lt;score vorbis=\"1\"&gt;\n \\relative c' {\n \\new PianoStaff \u00ab\n \\new Staff { \\key g \\minor \\time 3/4 \n {\n f'( d f) f( d f)( g2.~) g2 g4 a( d, a') g( c, g') g2.~ g2\n \\\\\n d4 bes d d bes &lt;d f,&gt; &lt;g, d'&gt;2.~ &lt;g d'&gt;2 g4 a2 a4 g2 g4 2.~ 2\n \u00bb\n \\new Dynamics {\n s\\p\n \\new Staff { \\key g \\minor \\time 3/4 \\clef bass\n bes,4 &lt;f' bes d&gt; &lt;f bes d&gt; f, &lt;f' bes d&gt; &lt;f bes d&gt; bes, &lt;f' bes d&gt; &lt;f bes d&gt; f, &lt;f' bes d&gt; &lt;f bes d&gt; bes, &lt;f' bes d&gt; &lt;f bes d&gt; f, &lt;f' bes d&gt; &lt;f bes d&gt; bes, &lt;f' a ees'&gt; &lt;f a ees'&gt; f, &lt;f' a ees'&gt; &lt;f a ees'&gt;\n \u00bb\n&lt;/score&gt;"}
{"id": "1855643", "revid": "767487", "url": "https://it.wikipedia.org/wiki?curid=1855643", "title": "Peter Punk vs. Moravagine", "text": "Peter Punk vs. Moravagine \u00e8 uno split album dei Peter Punk e dei Moravagine, pubblicato nel 2001, in cui i due gruppi interpretano sei canzoni a testa."}
{"id": "1855645", "revid": "599013", "url": "https://it.wikipedia.org/wiki?curid=1855645", "title": "Chris Horner", "text": "Carriera.\nNato nell'isola di Okinawa, in Giappone, Horner passa professionista nel 1996 con una squadra statunitense, la Nutra Fig-Colorado Cyclist: coglie ben 12 successi, ma tutti in corse statunitensi. I tre anni successivi alla Fran\u00e7aise des Jeux non sono soddisfacenti, cos\u00ec Horner torna negli Stati Uniti dove, cambiando tre team in quattro anni, ottiene altri 30 successi, tra cui quattro edizioni della Redlands Bicycle Classic.\nLa svolta per la sua carriera avviene sul finire del 2004, quando firma con la formazione spagnola Saunier Duval-Prodir: sin dalle prime corse Horner dimostra di poter competere anche con i ciclisti \"europei\", soprattutto in salita. Nelle stagioni successive, in cui veste anche le maglie di Davitamon/Predictor e Astana, offre le sue migliori prestazioni al Tour de Suisse e al Tour de Romandie, vincendo una tappa in entrambe le corse.\nDal 2010 al 2013 corre nel Team RadioShack (poi RadioShack-Leopard), sotto la direzione di Johan Bruyneel: nel 2010 vince la Vuelta al Pa\u00eds Vasco, due anni dopo il Tour of California. Nel 2013, in modo completamente inaspettato, vince quindi due tappe e la classifica finale della prestigiosa Vuelta a Espa\u00f1a, diventando, all'et\u00e0 di quasi quarantadue anni, il pi\u00f9 vecchio corridore capace di aggiudicarsi un grande Giro. Nel 2014 \u00e8 sotto contratto con il team Lampre-Merida, nelle due stagioni successive con formazioni Continental statunitensi."}
{"id": "1855646", "revid": "1888309", "url": "https://it.wikipedia.org/wiki?curid=1855646", "title": "Stazione di Como Camerlata", "text": "La stazione di Como Camerlata \u00e8 una stazione ferroviaria di interscambio tra la linea Saronno-Como (gestita da Ferrovienord) e le linee Chiasso-Milano e Como-Lecco (gestite da Rete Ferroviaria Italiana).\nServe i quartieri Camerlata e Rebbio della citt\u00e0 di Como.\nStoria.\nLa stazione fu aperta nel 24 settembre 1885 come parte della linea Como-Varese-Laveno. Nello stesso anno avvenne il passaggio delle concessioni della strada ferrata dalla Ferrovie Provinciali Comasche alla Societ\u00e0 per le Ferrovie del Ticino (SFT) che ne complet\u00f2 la costruzione.\nNel 1888, la stazione, assieme alla linea, pass\u00f2 sotto la gestione delle Ferrovie Nord Milano.\nDal 1898 fu servita anche dalla Saronno-Como.\nTra il 1927 e il 1930, la stazione divenne l'impianto presso il quale avviene il passaggio fra l'esercizio in doppio binario e quello in binario singolo della Saronno-Como (Saronno-Camerlata a doppio binario e Camerlata-Lago a binario singolo).\nNel 1966 fu soppresso il traffico sulla Como-Varese. Con il disarmo del tronco fino a Malnate, la stazione di Como Nord Camerlata rimase quindi attiva solo per la Saronno-Como.\nFino al 1965 era presente un raccordo che collegava l'impianto alla stazione FS di Albate-Camerlata, posta sulla linea Milano-Chiasso.\nDal 13 giugno 2021 la stazione si \u00e8 ampliata, comprendendo l'adiacente ferrovia Chiasso-Milano, gestita da Rete Ferroviaria Italiana. In questo modo, la stazione \u00e8 diventata un nodo di interscambio per le relazioni ferroviarie Saronno-Como, Chiasso-Milano e Como-Lecco, e sar\u00e0 servita da un ampio parcheggio la cui inaugurazione \u00e8 prevista nel corso del 2022. Contestualmente, la vicina stazione RFI di Albate-Camerlata \u00e8 stata convertita a posto di movimento.\nStrutture e impianti.\nLa parte settentrionale dell'impianto, costituita da 3 binari passanti, \u00e8 gestita da Ferrovienord che la qualifica come stazione secondaria.\nProvenendo da Saronno la linea \u00e8 a doppio binario; superata la stazione di Camerlata la ferrovia rimane a binario unico fino al capolinea sul Lago di Como.\nLa localit\u00e0 risulta impresenziata, telecomandata dal DCO di Como Lago.\nLa parte meridionale dell'impianto, attivata nel 2021, \u00e8 gestita da Rete Ferroviaria Italiana e costituita dai soli 2 binari di corsa.\nMovimento.\nLa stazione \u00e8 servita da treni suburbani, regionali e RegioExpress cadenzati svolti da Trenord nell'ambito del contratto di servizio stipulato con la Regione Lombardia."}
{"id": "1855648", "revid": "1418004", "url": "https://it.wikipedia.org/wiki?curid=1855648", "title": "Maurice o La capanna del pescatore", "text": "Maurice o La capanna del pescatore \u00e8 una storia per bambini di Mary Shelley. Fu scritta nel 1820 per Lauretta Tighe, figlia di un'amica dei coniugi Shelley, la signora Mason (conosciuta anche come Lady Mountcashell).\nIl manoscritto fu ritrovato soltanto nel 1997 da Cristina Dazzi nella Villa della famiglia Cini a San Marcello Pistoiese.\nLa storia parla di un bambino, Maurice, in cerca di una casa. I toni sono molto melanconici e focalizzati sul tema della perdita, soprattutto nel rapporto fra genitori e figli. Questi temi sono molto autobiografici.\nGenesi e pubblicazione.\nMary Shelley scrisse \"Maurice\" per Lauretta Tighe il 10 agosto 1820, probabilmente come tardivo regalo di compleanno. Nel suo diario \u00e8 infatti riportata la nota: \"Thursday 10\u2014Write a story for Laurette\u2014Walk on the mountain\u2014Le Buche delle Fate\u2014The weather is warm &amp; delightful\".\nClaire Clairmont, la sorellastra di Mary, e Lauretta avevano trascorso il compleanno insieme a Pisa e il giorno seguente sulla costa assieme a Mary; probabilmente fu quella escursione a ispirare la storia.\nShelley prov\u00f2 anche a spedire il manoscritto al padre, il filosofo William Godwin, per farglielo pubblicare nella casa editrice che lui dirigeva, la \"Juvenile Library\". Il racconto per\u00f2 non fu mai pubblicato. Infatti il padre rispose che non avrebbe potuto pubblicarlo perch\u00e9 troppo corto e perch\u00e9 rassomigliava troppo ad una storia di Caroline Barnard intitolata \"The Fisher-boy of Weymouth\" che aveva pubblicato nel 1819.\nSu un suo articolo su \"Maurice\", L. Adam Mekler suggerisce che probabilmente Godwin rifiut\u00f2 la storia a causa dei \"strong biographical parallels\" (forti paralleli biografici) tra le storie degli Shelley e dei Godwin.\nNell'estate del 1997, 177 anni dopo la nascita di \"Maurice\", il manoscritto viene ritrovato da Cristina Dazzi nella casa della famiglia Dazzi, Casa Cini, a San Marcello Pistoiese.\nLa Dazzi stava cercando in uno scatolone di vecchie carte \"qualcosa di interessante\" da esporre a una mostra sull'inverno 1827-28, quando il poeta Leopardi era stato in quella citt\u00e0 e aveva conosciuto la signora Mason e la sua famiglia.\nGrazie alla Keats-Shelley memorial house a Roma si \u00e8 potuta mettere in contatto con Claire Tomalin, biografa di Mary e Percy Shelley, la quale dopo averne accertato l'autenticit\u00e0 lo ha pubblicato in un'edizione definitiva."}
{"id": "1855652", "revid": "122760326", "url": "https://it.wikipedia.org/wiki?curid=1855652", "title": "Murge tarantine", "text": "Le Murge tarantine sono un complesso collinare della provincia di Taranto in Puglia. \nRappresentano il prosieguo dell'altipiano murgiano. I confini delle Murge tarantine non sono ben definiti, ma approssimativamente comprendono l'area delle gravine a nord-ovest del capoluogo provinciale (Laterza, Ginosa, Castellaneta etc.) che digradano fino all'arco ionico tarantino, l'area della valle d'Itria e della soglia messapica (Martina Franca, Crispiano, Montemesola, Grottaglie etc.) e, a oriente del capoluogo, l'area delle serre (Roccaforzata, Faggiano, San Giorgio Ionico, Carosino, Lizzano, Fragagnano, Avetrana etc.) al confine con la provincia di Lecce.\nOrografia.\nNell'ambito delle Murge tarantine \u00e8 possibile distinguere due macro-aree: la porzione centro-occidentale della provincia (Gravine e Valle d'Itria) si caratterizza per rilievi relativamente elevati e a volte ripidi; la zona centrale e orientale (Soglia messapica e le \"serre\") presenta invece rilievi assai modesti, che difficilmente superano i 150 m s.l.m.\nI rilievi pi\u00f9 alti si trovano principalmente nel territorio comunale di Martina Franca: il monte Sorresso raggiunge i 524 m s.l.m., ma superano i 400 m s.l.m. anche il monte Trazzonara, il Monte Fellone, su cui sorgono la frazione omonima e quella di Specchia Tarantina. \nNella seconda macro-area, si ergono in maniera a volte improvvisa, seppur con altitudine molto modesta, le cosiddette serre: la Serra di Sant'Elia (145 m s.l.m.), nel comune di Roccaforzata, il Monte Bagnolo (alto 126 m s.l.m.) tra Manduria e Sava, il monte Santa Petronilla tra Lizzano e Sava, il Monte Santa Sofia (alto 123 m) sul quale sorge Fragagnano, il Monte dei Diavoli (117 m) e il Monte della Marina (100 m) tra Manduria ed Avetrana, il Monte Furlano (90 m) e il Monte Specchiuddo (72 m) nel territorio di Maruggio."}
{"id": "1855656", "revid": "486946", "url": "https://it.wikipedia.org/wiki?curid=1855656", "title": "Arnoldo di Toroga", "text": ""}
{"id": "1855670", "revid": "767487", "url": "https://it.wikipedia.org/wiki?curid=1855670", "title": "Big L", "text": "Nonostante la breve carriera, \u00e8 stato sufficiente l'album d'esordio per mostrare il talento del rapper e per farlo poi diventare una leggenda dell'Hip hop statunitense.\nBiografia.\nPrimi anni.\nLamont Coleman nasce da Gilda Terry il 30 maggio del 1974, ad Harlem, New York. Da adolescente ha modo di apprezzare il talento di gruppi come i Run-D.M.C., i Cold Crush Brothers e di artisti come Big Daddy Kane. Impara a comporre rime nel parco vicino a casa, tra la 104th West e la 139th Street. \u00c8 nel periodo dei suoi studi presso la Julia Richmond High School che gli amici cominciano a chiamarlo Big L, ovvero Big Lamont, per sostituire il suo soprannome da ragazzo, Little Lamont. L disse dei suoi primi passi nella scena hip-hop: \nBig L continu\u00f2 a perfezionarsi in quello che da passatempo stava divenendo un'occupazione a tempo pieno.\nIl periodo D.I.T.C..\nBig L era ancora alle superiori quando attir\u00f2 l'attenzione di Bloods nel retro di un negozio di dischi di New York. Lord Finesse era, con Joe \"Diamond D\" Kirkland e Rodney \"Showbiz\" Lemay, il fondatore della crew D.I.T.C.. La prima apparizione di Big L fu sulla b-side di \"Party Over Here\" di Lord Finesse nel 1992. La canzone era \"Yes, You May\" remix. Presto L divenne un membro ufficiale della D.I.T.C., che includeva molti dei migliore produttori, deejay ed mc di New York, provenienti da diversi quartieri. La D.I.T.C. includeva: O.C., Lord Finesse, Diamond D, Showbiz, A.G., Fat Joe, Buckwild e Big L. I suoi primi successi con la D.I.T.C. portarono alla firma per la Columbia nel 1992. Stranamente grazie solo ad un demo tape di quattro tracce, tra cui la traccia horror-core \"Devil's Son\" ed ovviamente \"Yes, You May\" remix. Apparve regolarmente sugli album successivi dei membri della D.I.T.C. e contribu\u00ec anche ai lavori dei Success - N - Effect. Tra le sue apparizioni con il gruppo, da notare sono quelle sul singolo \"Dignified Soldiers\" e sul loro LP senza titolo, che alcuni ricordano come \"Worldwide\".\nLa carriera successiva.\nNel 1995 pubblica il suo album di debutto, \"Lifestylez Ov Da Poor &amp; Dangerous\". L'album contiene apparizioni di un certo numero di artisti, in particolare Kid Capri, Lord Finesse, Cam'ron e Jay-Z. Due singoli, \"MVP\" e \"Put It On\", sono stati estratti dall'album, entrambi raggiungono la posizione 25 di Billboard's Hot Rap Tracks.\nDal 1997 al 1999, Big L lavor\u00f2 al secondo album, \"The Big Picture\". Fu pubblicato nell'estate del 2000 ed ebbe ottime recensioni da parte della critica. I due singoli, \"Ebonics\" e \"Flamboyant\", raggiunsero entrambi il primo posto nelle classifiche. L'album si avvaleva di numerose collaborazioni, tra cui le guest star Fat Joe, Tupac Shakur, e Big Daddy Kane. \"The Big Picture\" raggiunse nel 2000 il traguardo del disco d'oro. Jay-Z dichiar\u00f2 che Big L era sul punto di firmare per la Roc-A-Fella Records, quando mor\u00ec. I due erano legati da stima reciproca, dai tempi di una gara di freestyle alla radio e dell'apparizione di Jay-Z sul primo album di Big L.\nLa morte.\nLa sera del 15 febbraio 1999 numerosi proiettili colpirono Big L, che si trovava tra 45 West e 139th Street. Le indagini portarono in seguito molti a pensare che Coleman venne ucciso a causa di un debito contratto dal fratello maggiore, Leroy Phinazee, che al tempo della sparatoria si trovava in prigione ed era quindi inarrivabile per il killer. In seguito alla scarcerazione, avvenuta nel 2002, Leroy Phinazee fu ucciso nella medesima strada dove il fratello aveva trovato la morte, in risposta alle sue ricerche sull'assassinio."}
{"id": "1855671", "revid": "212348", "url": "https://it.wikipedia.org/wiki?curid=1855671", "title": "Garrufo", "text": "Garrufo \u00e8 una frazione del Comune di Sant'Omero, in provincia di Teramo.\nSituato nella Val Vibrata, il centro abitato, il cui sviluppo urbano \u00e8 molto recente, \u00e8 posto ad ovest del capoluogo comunale, lungo la S.S. 259 \"Vibrata\", circa 3\u00a0km pi\u00f9 a valle di Paolantonio, frazione del comune di Sant'Egidio alla Vibrata.\nIl toponimo deriva dall'altomedievale \"Castrum Rufi\", cio\u00e8 \"sito fortificato di Rufo\", dal nome del nobile romano Lucio Tario Rufo, che si stabil\u00ec per primo sul territorio Garrufese ed al quale sono intitolate la vecchia piazza ed una via del paese.\nNel 798 \"Carrufa\" fa parte del Contado Ascolano. Nel 1067 il feudatario Guglielmo figlio di Odemondo\nconcede la \"Rocca di Carrufa\" al Vescovo di Ascoli Bernardo II. "}
{"id": "1855677", "revid": "182193", "url": "https://it.wikipedia.org/wiki?curid=1855677", "title": "Marina Jarre", "text": "Biografia.\nMarina nacque in Lettonia, da padre ebreo lettone, Samuel Gersoni, e madre valdese italiana, Clara Co\u00efsson (traduttrice per Frassinelli ed Einaudi di molti classici tedeschi e soprattutto russi, da Cechov a Tolstoi, da Dostoevskij a Pasternak, da Turgenev a Bulgakov), trascorse l'infanzia nella capitale del Paese fino al 1935, quando, dopo la separazione dei genitori, si trasfer\u00ec con la sorella Annalisa a Torre Pellice, paese piemontese dove viveva la nonna materna: essendo di lingua madre tedesca, da quel momento apprender\u00e0 la lingua italiana.\nNel 1941 il padre venne ucciso dai nazisti insieme agli altri ebrei che appartenevano al ghetto della citt\u00e0 di Riga.\nA diciotto anni approd\u00f2 a Torino per frequentarne l'Universit\u00e0 e, dopo la laurea in lettere con tesi in letteratura cristiana antica ottenuta nel 1948, per oltre venticinque anni si dedic\u00f2 all'insegnamento del francese nelle scuole pubbliche del capoluogo.\nNel 1949 spos\u00f2 l'ingegnere Giovanni Jarre, dal quale ebbe quattro figli.\nNel 2004 vinse il Premio Grinzane Cavour con il romanzo \"Ritorno in Lettonia\", edito da Einaudi.\nMor\u00ec a Torino il 3 luglio 2016."}
{"id": "1855684", "revid": "62339", "url": "https://it.wikipedia.org/wiki?curid=1855684", "title": "Ipotesi di bernoulli", "text": ""}
{"id": "1855686", "revid": "1123126", "url": "https://it.wikipedia.org/wiki?curid=1855686", "title": "Cardinale Vicario", "text": ""}
{"id": "1855689", "revid": "110157", "url": "https://it.wikipedia.org/wiki?curid=1855689", "title": "American Orchid Society Visitors Center and Botanical Garden", "text": "L'American Orchid Society Visitors Center and Botanical Garden \u00e8 stato un orto botanico statunitense, specializzato in orchidee che si trovava a Delray Beach, in Florida, su un'area di 1,4 ha nei pressi del giardino giapponese del Morikami Museum. \u00c8 stata la terza sede dell'American Orchid Society, dopo l'Harvard University\u2019s Peabody Botanical Museum (1921-1981) e la residenza di Lewis Vaughn a West Palm Beach (1981-2001).\nAll'interno si trovavano due serre da 370 metri quadri ciascuna: una aperta al pubblico, caratterizzata da una cascata di 4 metri al proprio interno, ed una riservata alla coltivazione di orchidee da parte della American Orchid Society.\nLe orchidee mostrate eraoo centinaia, ma accanto ad esse si trovavano anche \"Amorphophallus\" spp., balsa, bamboo, baobab, bromeliaceae, cicadi, \"Dillenia indica\", palme delle Everglades, \"Heliconia\" spp., \"Guaiacum officinale\", \"Platycerium\" spp., \"Ficus triangularis\" e ninfee.\nNel 2011 il centro visitatori \u00e8 stato venduto e l'anno successivo l'orto botanico e la sede dell'American Orchid Society sono stati trasferiti al Fairchild Tropical Botanic Garden."}
{"id": "1855690", "revid": "287204", "url": "https://it.wikipedia.org/wiki?curid=1855690", "title": "Partecipanti al Giro d'Italia 2008", "text": "Elenco dei partecipanti al Giro d'Italia 2008.\nIl Giro d'Italia 2008 fu la novantunesima edizione della corsa. Alla competizione presero parte 22 squadre, 16 iscritte all'UCI ProTour (tutte tranne Bouygues T\u00e9l\u00e9com e Cr\u00e9dit Agricole) pi\u00f9 sei squadre invitate (la LPR Brakes-Ballan, la Barloworld, la CSF Group-Navigare, la Diquigiovanni-Androni, la Slipstream-Chipotle e la Tinkoff), ciascuna delle quali composta da nove corridori, per un totale di 197 ciclisti (l'argentino Maximiliano Richeze della Rabobank venne squalificato e non prese il via). La corsa part\u00ec il 10 maggio da Palermo e termin\u00f2 il 1\u00ba giugno a Milano; in quest'ultima localit\u00e0 portarono a termine la competizione 141 corridori. \nCorridori per squadra.\n\"Nota: R ritirato, NP non partito, FT fuori tempo.\"\nCiclisti per nazione.\nLe nazionalit\u00e0 rappresentate nella manifestazione sono 34; in tabella il numero dei ciclisti suddivisi per la propria nazione di appartenenza:"}
{"id": "1855697", "revid": "339392", "url": "https://it.wikipedia.org/wiki?curid=1855697", "title": "Missoltino", "text": ""}
{"id": "1855702", "revid": "110157", "url": "https://it.wikipedia.org/wiki?curid=1855702", "title": "Problema di Dirichlet", "text": "In matematica, un problema di Dirichlet richiede di trovare una funzione che soddisfa una determinata equazione differenziale alle derivate parziali (PDE) all'interno di una regione sulla cui frontiera la funzione assume determinati valori al contorno. In origine il problema fu introdotto specificatamente per l'equazione di Laplace, ma pu\u00f2 essere posto per molte PDE.\nRelativamente all'equazione di Laplace, data una funzione formula_1 che assume valori ovunque sul bordo di una regione in formula_2, il problema riguarda l'esistenza di un'unica funzione continua formula_3 differenziabile due volte con continuit\u00e0 all'interno della regione, e continua sul bordo, tale che sia una funzione armonica all'interno e coincida con formula_1 sul bordo. Tale richiesta \u00e8 detta condizione al contorno di Dirichlet.\nSoluzione.\nPer un dominio formula_5 con frontiera sufficientemente liscia formula_6, la soluzione generale del problema di Dirichlet \u00e8 data da:\ndove formula_8 \u00e8 la funzione di Green per la PDE e:\n\u00e8 la derivata della funzione di Green lungo il versore normale formula_10 orientato verso l'interno della regione. L'integrazione \u00e8 effettuata sul bordo rispetto alla misura formula_11. La funzione formula_12 \u00e8 data dall'unica soluzione all'equazione integrale di Fredholm del secondo tipo:\nLa funzione di Green da utilizzare nell'integrale precedente si annulla sulla frontiera:\nper formula_15 e formula_16. \nIl problema di Dirichlet per funzioni armoniche ammette sempre una soluzione, che \u00e8 unica, quando la frontiera \u00e8 sufficientemente liscia e formula_17 \u00e8 continua. Pi\u00f9 precisamente, ha una soluzione quando formula_18 per qualche formula_19, dove formula_20 \u00e8 la condizione di H\u00f6lder."}
{"id": "1855704", "revid": "125983649", "url": "https://it.wikipedia.org/wiki?curid=1855704", "title": "Giovanni Gonzaga", "text": "Biografia.\nSuo fratello maggiore Francesco II Gonzaga eredit\u00f2 il titolo di marchese di Mantova alla morte del padre. All'et\u00e0 di cinque anni ricevette dalla madre una vasta propriet\u00e0, corte del Poggio, nei pressi di Poggio Rusco.\nDurante la sua carriera militare fu, tra gli altri, al servizio di Ferdinando II di Aragona, dell'imperatore Massimiliano I, che lo nomin\u00f2 capitano generale, e del re Luigi XII di Francia, del quale divent\u00f2 consigliere e ciambellano.\nIl 20 giugno 1491 si spos\u00f2 a Bologna con Laura Bentivoglio, figlia di Giovanni II Bentivoglio, signore di fatto della citt\u00e0. Si stabilirono a Mantova nel 1494 nel palazzo di Giovanni, ora perduto.\nGiovanni e Laura, signori di Vescovato, diedero vita al relativo ramo cadetto dei Gonzaga di Vescovato, acquistando il feudo da Guido II, signore di Bagnolo.\nRicopr\u00ec importanti incarichi diplomatici per la corte gonzaghesca e per loro fu anche consulente d'arte. Fu lui stesso collezionista d'arte e letterato.\nNel 1512 Massimiliano Sforza, in segno di ringraziamento per le sue attivit\u00e0 militari, lo invest\u00ec di numerosi feudi, ai quali dovette in seguito rinunciare.\nMor\u00ec a Mantova nel 1525 e fu sepolto nella chiesa di San Francesco.\nDiscendenza.\nGiovanni e Laura (morta nel 1523) ebbero otto figli:"}
{"id": "1855705", "revid": "235890", "url": "https://it.wikipedia.org/wiki?curid=1855705", "title": "Problema di Neumann", "text": ""}
{"id": "1855712", "revid": "610351", "url": "https://it.wikipedia.org/wiki?curid=1855712", "title": "Janice Knowlton", "text": "Biografia.\nGiovent\u00f9 e carriera.\nKnowlton nacque l'8 gennaio 1937 a Beverly in Massachusetts, figlia di George e Marjorie Knowlton, ma \u00e8 cresciuta nella Nuova Inghilterra e in California.\nLaureatasi alla Beverly High School nel 1954. Sul finire degli Anni Sessanta, si trasfer\u00ec nella Contea di Orange, in California dove lavor\u00f2 come impiegata a Disneyland fino al 1973. Continu\u00f2 la sua carriera di cantante finch\u00e9 non apr\u00ec un'agenzia di pubbliche relazioni.\nLe accuse di Janice.\nNei primi anni novanta, Janice dichiar\u00f2 di aver visto suo padre George, morto in un incidente automobilistico nel 1962, uccidere Elizabeth Short. Le sue dichiarazioni si baserebbero su ricordi riaffiorati in seguito ad una terapia, e non vennero giudicate attendibili dalla polizia.\nNel 1995, insieme a Michael Newton scrisse il libro \"Mio padre \u00e8 l'assassino della Dalia Nera\", in cui continua ad affermare che \u00e8 stato suo padre ad uccidere la giovane Elizabeth Short. Nel suo libro, la Knowlton sostiene che il padre e la Short avrebbero avuto una relazione, che la stessa Short sarebbe stata ospite a casa sua e che lei stessa sarebbe stata costretta a seguire il padre durante le operazioni di occultamento del cadavere.\nIn seguito, Janice diventer\u00e0 molto conosciuta nei vari newsgroups di Internet che parlano del delitto della \"Dalia Nera\" a causa delle sue continue accuse riguardanti molti dei personaggi che ruotano intorno alla vicenda.\nNel 1998, invia un messaggio in un gruppo Usenet dove nomina il dottor George Hodel additandolo come uno dei sospetti. Poco tempo dopo, nascer\u00e0 una lunga corrispondenza via e-mail fra Janice Knowlton e Tamara Hodel, figlia del dottor Hodel.\nNel 1999, dichiara su vari forum tematici che anche l'editore del Los Angeles Times Norman Chandler ha partecipato alle operazioni di \"insabbiamento\".\nIn seguito inizi\u00f2 a dichiarare sugli stessi forum che nella notte di Halloween del 1946 sarebbe stata \"venduta\" per la prima volta, alla tenera et\u00e0 di 9 anni, come baby-prostituta ad una setta satanica di Pasadena. Afferm\u00f2 inoltre che successivamente, sarebbe stata \"venduta\" a star dello spettacolo e personaggi importanti dell'epoca (al momento delle accuse, tutti morti), come appunto Norman Chandler, Gene Autry (dalla lei sempre chiamata erroneamente Autrey), Arthur Freed e Walt Disney.\nPoco tempo dopo venne bannata dai forum che frequentava a causa del suo comportamento, giudicato ossessivo e \"spammatorio\".\nMorte.\nJanice Knowlton mor\u00ec suicida il 5 marzo 2004, all'et\u00e0 di 67 anni, nella sua casa ad Anaheim per un'overdose di farmaci, regolarmente prescritti.\n\u00c8 stata sepolta al Westminster Memorial Park a Westminster (California)."}
{"id": "1855719", "revid": "1702319", "url": "https://it.wikipedia.org/wiki?curid=1855719", "title": "Chiesa dei Santi Gervasio e Protasio (Venezia, Carpenedo)", "text": "La chiesa dei Santi Gervasio e Protasio \u00e8 un luogo di culto cattolico di Carpenedo, frazione di Venezia, in citt\u00e0 metropolitana e patriarcato di Venezia; fa parte del vicariato di Mestre. \nSi tratta di una delle chiese pi\u00f9 antiche della zona, bench\u00e9 l'edificio attuale risalga alla met\u00e0 del XIX secolo.\nStoria.\nInnalzata probabilmente poco dopo la nascita di Carpenedo, che risale probabilmente all'epoca delle invasioni barbariche. Bisogner\u00e0 per\u00f2 aspettare alcune bolle papali pi\u00f9 tarde (1152, 1153 e 1184) per avere una prima citazione della pieve, gi\u00e0 allora dedicata ai santi Gervasio e Protasio.\nL'intitolazione ai due martiri potrebbe provare l'antica origine della chiesa, essendo questi venerati in particolare dai Longobardi.\nDa un rilievo topografico del 1692, l'antica chiesa, che occupava la stessa posizione dell'attuale, era molto semplice, con tetto a capanna e un solo ordine di finestre, un carattere quindi consono alle esigenze della popolazione locale dedita alle attivit\u00e0 rurali.\nProprio il mutamento del paese da zona prevalentemente agricola a centro di residenza e villeggiatura dei patrizi veneziani fece sentire la necessit\u00e0 di ingrandire e abbellire la parrocchia: nel 1730 essa sub\u00ec un profondo rimaneggiamento che vide il rifacimento della facciata, la sostituzione degli altari lignei con altri in pietra e marmo e una nuova pavimentazione con riquadri in marmo bianco e rosso al posto del modesto cotto.\nNel corso dell'Ottocento, l'aumento della popolazione rende necessario costruire un nuovo e pi\u00f9 ampio edificio. La chiesa attuale fu progettata in stile neogotico dall'architetto-ingegnere Giovan Battista Meduna tra il 1852 e il 1853, completata nel 1857 e consacrata il 4 ottobre 1858 (ma fu effettivamente ultimata solo nel 1912). Il vecchio edificio, inglobato provvisoriamente nella nuova costruzione, venne demolito quando quest'ultima fu ultimata, cosa che consent\u00ec di mantenere integri gli arredi originali.\nDescrizione.\nIl Meduna concep\u00ec l'edificio come un tutto organico, esterno e interno, arredo e suppellettili, ispirato al gotico delle chiese degli ordini mendicanti e al neogotico europeo. Ne risulta un tempio di singolare forza espressiva e unit\u00e0 architettonica.\nEsterno.\nL'esterno \u00e8 caratterizzato dal rivestimento in mattoni a vista. La facciata \u00e8 tripartita da quattro pilastri che sottolineano l'altezza dell'edificio: i due che delimitano la facciata sono conclusi da pinnacoli in pietra bianca, i due centrali da edicole che accolgono le statue dei santi Gervasio e Protasio.\nIl portale \u00e8 ad arco a sesto acuto in pietra bianca sormontato dalla statua della Madonna con il Bambino, al quale si accede dalla gradinata semicircolare. L'elegante rosone decora la parte superiore della ripartizione centrale, un pinnacolo concluso in una croce in pietra bianca termina la facciata ed \u00e8 il leitmotiv decorativo dell'interno della chiesa.\nNelle ripartizioni laterali determinate dai pilastri, si apre una grande bifora nella parte inferiore, nella parte superiore un rosone pi\u00f9 piccolo rispetto a quello centrale. Piccoli archi rampanti sostengono il fastigio e si ripetono assieme ai pilastri conclusi da pinnacoli della facciata lungo il lato nord dell'edificio.\nL'alto campanile, iniziato nel 1690 e realizzato nel volgere di alcuni decenni, ha basamento in pietra e canna in mattoni e pietra. Verso la met\u00e0 del secolo scorso si provvide alla sistemazione della cella campanaria e al rifacimento della cuspide.\nInterno.\nL'interno a navata unica con quattro cappelle laterali poco profonde dove sono collocati gli altari, tutti uguali, opera di Giacomo Spiera su disegno del Meduna. La copertura \u00e8 a volte costolonate cariche di tensione, affrescate di colore blu con stelle dorate, che poggiano sul cornicione che percorre tutto il perimetro del tempio.\nIl pulpito, il coro e i confessionali sono lignei, dove viene ripreso il leitmotiv decorativo del pinnacolo esterno. A fianco della bussola d'ingresso si aprono due cappelle: a destra vi \u00e8 un confessionale, a sinistra il fonte battesimale. A sinistra del presbiterio si apre la cappella dedicata alla Madonna di Lourdes, a destra la sacrestia.\nNonostante il restauro avvenuto negli anni novanta, il tempo, l'inquinamento ed il traffico nelle strade circostanti hanno arrecato seri danni alla volta della chiesa costringendo la parrocchia ad avviare una impegnativa operazione di restauro per la quale \u00e8 stato chiesto l'aiuto di tutti..\nOpere conservate.\nLa chiesa accoglie numerose opere d'arte. Alcune di esse appartenevano sicuramente alla vecchia chiesa, a cominciare dalle tre statue settecentesche in pietra tenera presenti in facciata e rappresentanti la Madonna col Bambino (sopra il portale) e san Gervasio e san Protasio, posti nelle due edicole in alto ai lati della facciata, non ben visibili; all'interno, sopra le porte d'ingresso laterali si trovano due affreschi staccati del XVI secolo, rappresentanti a destra La nascita di Ges\u00f9 e a sinistra L'adorazione dei Magi; un'altra adorazione dei Magi dipinta ad olio su tela, sempre di epoca cinquecentesca, si trova sopra la porta della cappella della Madonna di Lourdes. tale dipinto nel dicembre 2008 \u00e8 stato restaurato a cura dell'Associazione Amici delle arti di Mestre; nel presbiterio si trovano le due grandi tele di Pietro Muttoni detto Pietro della Vecchia raffiguranti il Martirio dei santi Gervasio e Protasio e il Ritrovamento delle loro spoglie, eseguite negli anni 1652-54.\nDi origine incerta \u00e8 il Crocifisso ligneo di scuola riminese del XIV secolo, sospeso all'ingresso del presbiterio, forse proveniente dalla chiesa di San Matteo di Rialto.\nLa maggior parte degli elementi decorativi \u00e8 tuttavia coeva alla costruzione della chiesa: gli affreschi di tutta la chiesa, terminati nel 1912, sono opera del pittore Ermenegildo Linzi di Treviso, coadiuvato dai suoi figli. Una delle opere pi\u00f9 belle \u00e8 sicuramente la decorazione della zona del presbitero, ove spicca l'altare maggiore in marmo bianco di Carrara con 12 nicchie che accolgono raffigurazioni degli apostoli dipinti su rame, sormontate da altre 6 nicchie contenenti L'Annunciazione e i quattro Evangelisti. La parete absidale reca invece un grande affresco tripartito, rappresentante al centro Il Sacro Cuore di Ges\u00f9, a sinistra Santa Margherita Alacoque e a destra San Giovanni Evangelista; ai lati due bifore chiuse da belle vetrate policrome con i santi titolari.\nBuona anche la presenza di opere d'arte contemporanea: una Sacra famiglia di Pietro Barbieri (1977), la Maddalena di Roberto Joos (1979) e il ritratto di Papa Luciani di Vittorio Felisati (1979), autore anche dei due dipinti collocati ai lati della bussola d'ingresso.\nOrgano a canne.\nSulla cantoria in controfacciata si trova l'organo a canne Fratelli Bazzani \"opus 488\", costruito nel 1911.\nLo strumento \u00e8 racchiuso all'interno di una cassa lignea neogotica con mostra in quattro campi formata da canne di principale con bocche \"a mitria\". La trasmissione \u00e8 pneumatico-tubolare e la consolle ha due tastiere di 56 note ciascuna e pedaliera concava di 32 note."}
{"id": "1855725", "revid": "287204", "url": "https://it.wikipedia.org/wiki?curid=1855725", "title": "Pallone di Santa Celestina", "text": "Il Pallone di Santa Celestina \u00e8 una mongolfiera realizzata in carta e alimentata solamente da aria calda che viene lanciata ogni anno l'8 settembre a San Marcello Pistoiese in occasione della ricorrenza di Santa Celestina, patrona della Montagna pistoiese.\nStoria.\nNel 1832 i fratelli Tommaso e Bartolomeo Cini, durante un viaggio in Francia e Svizzera, hanno l'occasione di conoscere ad Annonay il figlio di Joseph Montgolfier, Elia. Contraccambiando la visita nel 1835 Elia Montgolfier dona ai Cini, proprietari della cartiera de La Lima, una formula per la produzione di carta per palloni ad aria calda e, molto probabilmente, anche alcuni disegni per la loro costruzione.\nLa data del lancio del primo aerostato \u00e8 incerta. Con buona probabilit\u00e0 risale al 1838 in occasione della festa in onore della famiglia Cini premiata con la medaglia d'oro alla prima esposizione dei prodotti delle manifatture toscane, organizzata dall'Accademia dei Georgofili. Per l'occasione fu anche ripristinata la solenne processione religiosa in onore di Santa Celestina accompagnata dalla banda musicale diretta dal maestro Giovanni Rettori. I colori scelti per il Pallone furono quelli della bandiera della Guardia Civica di cui Bartolomeo Cini era comandante: bianco e turchino, mutato poi in bianco, rosso e verde disposti in orizzontale. Nella parte centrale lungo tutta la sua circonferenza il Pallone era guarnito da stelle a otto punte, simbolo della famiglia.\nLa costruzione avviene, sino al 1953, ad opera degli operai della cartiera Cini; la mongolfiera, tenuta sospesa da una fune, veniva poi gonfiata dietro il palazzo Cini-Cartoli, demolito nel 1960, mediante stracci imbevuti di alcol e petrolio e lanciata.\nNel 1911, a causa di una epidemia di tifo e del conseguente divieto di assembramenti, viene lanciato il cosiddetto \"Pallone Crumiro\", di dimensioni ridotte. La prima guerra mondiale ne interrompe i lanci; gli anni del Fascismo sono caratterizzati dalla presenza del fascio littorio. L'ultimo lancio anteguerra nel 1939, avviene in una giornata molto ventosa tanto da farlo incendiare, simbolo di pessimo presagio. La costruzione riprender\u00e0 nel 1953, non pi\u00f9 ad opera della Cartiera Cini, con la tradizionale foggia tricolore ancora utilizzata. La tradizione dice che se il Pallone supera il campanile sar\u00e0 un anno fortunato per tutta la Montagna, altrimenti no. Durante il periodo di alimentazione continuata col fuoco vivo durante il volo, l'aerostato percorreva notevoli distanze difatti vi sono testimonianze di suoi ritrovamenti in Lazio, Veneto e Croazia. Viste queste situazioni veniva allegata al pallone una lettera-cartolina. Una volta trovata e presentata all'azienda pubblica di soggiorno a San Marcello Pistoiese dai fortunati possessori, l'epistola era convertita loro in una vacanza di due giorni nel territorio comunale, completa di vitto e alloggio. Oggi invece il tragitto \u00e8 assai pi\u00f9 breve, quindi nel momento della posa a terra i ragazzi presenti nella piazza principale del borgo si dirigono verso il luogo di caduta del pallone, per entrare in possesso di una porzione dello stesso (a patto che si trovi in un sito accessibile). In alternativa a ci\u00f2 l'aerostato viene recuperato dai Vigili del Fuoco per poi essere smaltito.\nCaratteristiche tecniche.\nIl Pallone \u00e8 costituito da 24 spicchi di carta incollati nei colori bianco, rosso e verde con gale tricolori e azzurre, cinto di bianco guarnito di stelle blu a cinque punte (di anno in anno piene o centrate di bianco). \u00c8 alto 15 metri con una circonferenza di 30 metri con un volume totale di 450\u00a0m\u00b3 e un peso di circa 100\u00a0kg.\nAttualmente \u00e8 alimentato soltanto da aria calda che viene soffiata nel Pallone prima del lancio. Nel corso della sua storia \u00e8 stato alimentato prima da stoppacci imbevuti di petrolio e poi da combustibile solido (\"meta\")."}
{"id": "1855727", "revid": "118031", "url": "https://it.wikipedia.org/wiki?curid=1855727", "title": "Reazione di Schick", "text": ""}
{"id": "1855730", "revid": "1776051", "url": "https://it.wikipedia.org/wiki?curid=1855730", "title": "Regno di Ailech", "text": "Ailech (anche Aileach) era un regno medievale irlandese situato nelle odierne contee di Tyrone e penisola di Inishowen nell'Ulster. I sovrani di Ailech provenivano dagli U\u00ed N\u00e9ill del nord e prendevano il loro nome dalla fortezza collinare di Grianan di Aileach, che si trovava sull'altura di Greenan, nell'odierna contea di Donegal. I re di Ailech sono spesso annoverati tra i sovrani supremi irlandesi."}
{"id": "1855733", "revid": "156341", "url": "https://it.wikipedia.org/wiki?curid=1855733", "title": "Valenciennes Olympic", "text": ""}
{"id": "1855734", "revid": "31092", "url": "https://it.wikipedia.org/wiki?curid=1855734", "title": "Khanato di Kazim", "text": ""}
{"id": "1855738", "revid": "983767", "url": "https://it.wikipedia.org/wiki?curid=1855738", "title": "Silvia Di Natale", "text": "Biografia.\nA causa dei continui trasferimenti del padre, vive in diverse citt\u00e0 italiane, fino a stabilirsi a Milano, dove frequenta il liceo classico \"G. Berchet\" e poi l'Universit\u00e0 Statale degli Studi. Nel 1974 si laurea in Lettere Moderne a Milano.\nDal 1973 al 1984 abita a Monaco di Baviera, dove insegna nei corsi di terza media per i lavoratori italiani.\nDopo un anno di viaggio in Asia, si iscrive alla \"Ludwig-Maximilians-Universit\u00e4t\" di Monaco alla facolt\u00e0 di scienze sociali. Nel 1983 si laurea con una tesi sui pastori della Sardegna.\nNel 1982 trascorre un altro anno in viaggio in India, insieme a Gerhard, medico psichiatra, suo marito.\nDal 1984 abita a Ratisbona, dove prende parte alla ricerca sulle \u201cOrganizzazioni cooperative regionali e locali per mitigare la disoccupazione rurale in Andalusia\u201d, presso l'Universit\u00e0 di Ratisbona. Nel frattempo lavora alla tesi sui lavoratori del campo andalusi, con cui nel 1993 consegue il dottorato di ricerca.\nNel 1993 si dedica all'aggressivit\u00e0 infantile, svolgendo la ricerca: \"Come i bambini giudicano l'aggressivit\u00e0\" presso l'Istituto di Psicologia dell'Universit\u00e0 di Ratisbona. A questo progetto segue nel 2000 quello per l'Universit\u00e0 di Hildesheim, in Sassonia: \"Giudizio normativo e comportamento aggressivo. Una ricerca empirica tra bambini aggressivi e non aggressivi della scuola elementare\u201d.\nNel 1997 comincia le ricerche per il suo primo romanzo: \u201cKuraj\u201d, che viene pubblicato nel 2000 dalla casa editrice Feltrinelli di Milano, vince tra gli altri il premio Bagutta ed viene tradotto in inglese, francese, olandese, spagnolo e tedesco.\nDa allora Silvia Di Natale si dedica principalmente alla scrittura e pubblica per la Feltrinelli altri tre romanzi: \u201cIl giardino del luppolo\u201d (2004), \u201cL'ombra del cerro\u201d (2006), che vince il premio Grinzane Cavour, e \u201cVicolo verde\u201d (2008). Nel 2009 esce presso la casa editrice Piemme \u201cLa ragazza di Ratisbona\u201d. Il libro per ragazzi: \u201cLa citt\u00e0 nel deserto nero\u201d, viene pubblicato nel 2006 dalla casa editrice De Agostini.\nAccanto alla scrittura Silvia Di Natale svolge anche un'attivit\u00e0 di scultrice, lavorando marmo, bronzo e legno. La mostra \u201cParole nel legno\u201d, 12 statue a ricordo della guerra nel Cossovo, viene esposta a Ratisbona, Wolfsburg, Hildesheim, Cuxhaven e Osnabr\u00fcck.\nDa menzionare \u00e8 anche la sua attivit\u00e0 come presidente del \u201cConsiglio degli stranieri\u201d del comune di Ratisbona, svolta dal 1998 al 2001.\nDal 2013 Silvia Di Natale \u00e8 docente di scrittura creativa italiana presso la Ludwig-Maximilians-Universit\u00e4t di Monaco."}
{"id": "1855741", "revid": "1543377", "url": "https://it.wikipedia.org/wiki?curid=1855741", "title": "Westminster (California)", "text": "Westminster \u00e8 una citt\u00e0 nella Contea di Orange, California, Stati Uniti. Fu fondata nel 1870 dal Reverendo Lemuel Webber."}
{"id": "1855761", "revid": "1543377", "url": "https://it.wikipedia.org/wiki?curid=1855761", "title": "Caletore", "text": "Caletore () \u00e8 un personaggio della mitologia greca. Fu un guerriero troiano.\nGenealogia.\nFiglio di Clizio.\nNon ci sono notizie di spose o progenie.\nMitologia.\nIn seguito allo scoppio della guerra, che vide il fronteggiarsi di due temibili eserciti rivali, Caletore accompagn\u00f2 i suoi compatrioti nelle mischie pi\u00f9 cruente, senza tuttavia mai allontanarsi dal cugino Ettore, il quale si rivelava la vera salvezza per le file troiane.\nDurante l'avanzata dei Troiani verso l'accampamento e le navi achee, Caletore fu uno dei primi ad abbattersi sui nemici per appiccare fuoco ai loro navigli. Fu il primo tra tutti i Troiani a gettare la sua fiaccola su una delle navi achee, ma il grande Aiace Telamonio, postosi in difesa di queste ultime insieme al fratello arciere Teucro, trafisse il nemico al petto con la sua lancia. Il giovane Caletore, colpito mortalmente, non pot\u00e9 pi\u00f9 avanzare, ma croll\u00f2 all'indietro lasciando andare la fiaccola, la quale rotol\u00f2 per terra tra i suoi compagni.\nDi fronte alla perdita di un cos\u00ec caro parente, Ettore s'infiamm\u00f2 di dolore e parl\u00f2 ad alta voce tra le sue schiere e gli alleati dei Troiani:\nPoi, furibondo per la perdita di Caletore, scagli\u00f2 la sua lancia contro il suo assassino, Aiace, ma l'eroe acheo riusc\u00ec ad evitarla, cosicch\u00e9 questa si piant\u00f2 nella testa di Licofrone, suo scudiero, il quale cadde a terra morto, dalla poppa della nave."}
{"id": "1855778", "revid": "1414688", "url": "https://it.wikipedia.org/wiki?curid=1855778", "title": "Olimpiadi degli scacchi del 1950", "text": "Le Olimpiadi degli scacchi del 1950 furono la nona edizione ufficiale della manifestazione, la prima dopo la seconda guerra mondiale. Si svolsero tra il 20 agosto e l'11 settembre a Ragusa di Dalmazia, in Jugoslavia (oggi Croazia).\nTorneo.\nAl torneo parteciparono 84 giocatori divisi in 16 squadre nazionali, che si affrontarono in un girone unico. A causa dei dissidi politici tra i comunisti dell'Unione Sovietica e quelli jugoslavi, la squadra sovietica boicott\u00f2 le Olimpiadi, seguita dalle rappresentative di tutti i paesi dell'Est. Anche l'Inghilterra non si present\u00f2, avendo organizzato i propri campionati nazionali nello stesso periodo delle Olimpiadi.\nFu la prima partecipazione di una donna (Chaud\u00e9 de Silans, per la Francia) e anche la prima Olimpiade dall'introduzione dei titoli di Grande maestro e di Maestro Internazionale: erano presenti quattro dei primi e 23 dei secondi. L'Argentina schierava nella sua squadra Najdorf e Herman Pilnik, nati rispettivamente in Polonia e in Germania, trasferitisi in Sudamerica dopo le Olimpiadi del 1939. Per la prima volta vi fu la possibilit\u00e0 di portare una seconda riserva.\nNei primi turni la Jugoslavia si port\u00f2 subito in testa alla classifica; dopo il settimo turno avevano tre punti e mezzo sull'Argentina, la quale aveva due punti sugli Stati Uniti e la Germania Ovest. Nei turni successivi i padroni di casa tuttavia si rilassarono, pareggiando con l'Austria e gli Stati Uniti. Nello scontro diretto, al dodicesimo turno, l'Argentina vinse 2,5-1,5, ma rimase comunque un punto dietro agli iugoslavi; nei turni successivi, riuscirono ad aumentare il vantaggio, vincendo l'oro mentre l'Argentina arrivava seconda. La Germania arriv\u00f2 terza, mezzo punto sopra gli Stati Uniti.\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita. Solamente due giocatori della sesta scacchiera giocarono pi\u00f9 di met\u00e0 delle partite, il minimo per poter essere inclusi in classifica."}
{"id": "1855797", "revid": "14691", "url": "https://it.wikipedia.org/wiki?curid=1855797", "title": "Lingua creola capoverdiana", "text": ""}
{"id": "1855799", "revid": "767487", "url": "https://it.wikipedia.org/wiki?curid=1855799", "title": "Mubarak Kwaja", "text": "Fu capostipite di una linea di regnanti dell'Orda Bianca, dell'Orda Blu, e dell'Orda d'Oro.\nVita.\nDi lui pochissimo \u00e8 noto; fu Khan dell'Orda Bianca fino alla data della sua morte.\nGenealogia.\nMubarak Kwaja era figlio di Ilbasan della stirpe di Orda Khan, per cui diretto discendente di Gengis Khan; il suo figlio primogenito Chimtay gli succedette al comando."}
{"id": "1855800", "revid": "14691", "url": "https://it.wikipedia.org/wiki?curid=1855800", "title": "Capoverdiano", "text": ""}
{"id": "1855802", "revid": "123679318", "url": "https://it.wikipedia.org/wiki?curid=1855802", "title": "Miracolo mariano di San Ciriaco", "text": "Con il nome di miracolo mariano di San Ciriaco si intende un evento riportato nel \"Regesto dei Miracoli di San Ciriaco\", un registro tenuto dai parroci del Duomo di San Ciriaco di Ancona dal 1706, secondo il quale il 25 giugno 1796, presso il Duomo stesso, gli occhi di un quadro della Madonna avrebbero iniziato a muoversi.\nL'evento.\nIl dipinto, venerato dai marinai e chiamato \"Regina di tutti i Santi\" o \"di San Ciriaco\", fu donato nel 1615 al Duomo da un marinaio veneziano, tal Bortolo, per ringraziare la Madonna, dopo che il figlio era scampato a una tempesta.\nNel 1796 le armate francesi di Napoleone Bonaparte, dopo aver invaso gli Stati del nord Italia, continuarono la loro discesa a sud verso lo Stato pontificio con l'intenzione di occupare tutti i territori conquistati, saccheggiando le chiese e depredandone i beni.\nIl generale aveva inoltre firmato l'armistizio che prevedeva la resa e la cessione delle citt\u00e0 di Bologna, Ferrara e Ancona, con la possibilit\u00e0 di confiscare tutti i beni della Chiesa.\nIl \"Regesto\", nella sua sintesi dei fatti notevoli, narra che gli anconetani, impauriti dalla notizia delle scorribande francesi, si fossero rifugiati nel Duomo a pregare affinch\u00e9 alla loro citt\u00e0, in quell'epoca sede del principale porto pontificio, fosse risparmiata l'invasione francese.\nProprio il giorno in cui le truppe napoleoniche si apprestavano a entrare in citt\u00e0, tra la folla intenta a pregare per scongiurare la temuta occupazione francese, una donna, tale Francesca Marotti, avrebbe visto muoversi gli occhi della Madonna raffigurata nel dipinto di San Ciriaco.\nLa notizia si diffuse rapidamente e furono presto segnalati nuovi casi simili: il fenomeno sarebbe continuato per circa sei mesi.\nIncaricato di accertare prudentemente i fatti, il vescovo, Vincenzo Ranuzzi, riconobbe alla fine la manifestazione come autentica e il 6 luglio inizi\u00f2 il processo di riconoscimento canonico del miracolo, conclusosi il 25 novembre del 1796. Fra i testimoni il grande architetto filonapoleonico Giuseppe Valadier. La Madonna del Duomo, \"Regina di Tutti i Santi\", venne acclamata Patrona di Ancona. A Roma, la Congregazione dei Riti concesse l'Ufficio liturgico e la Messa propri.\nIl 10 febbraio 1797 Napoleone raggiunse Ancona e proclam\u00f2 la Repubblica Anconitana, che nel 1798 venne annessa alla Prima Repubblica Romana. Fu suggerito agli occupanti francesi di bruciare l'immagine e di punire come impostori coloro che avevano diffuso la voce del miracolo, in particolare i Canonici del Duomo.\nI giacobini anconetani, temendo per\u00f2 le reazioni del popolo, devotissimo all'immagine, consegnarono di nascosto il quadro a Napoleone: questi, preso in mano il quadro, sarebbe impallidito, ordinando di tenerlo coperto e restituendo alla Vergine tutti gli ori che le aveva tolto, meno la collana di perle. Il quadro fu quindi riportato nella Cattedrale e tenuto coperto solo alcuni giorni alla settimana.\nStendhal, funzionario di Napoleone, nel suo taccuino di viaggio , al paragrafo \"Ancona, 19 ottobre 1811\", lascia questa nota: \u00abIeri 18, sono andato a San Ciriaco, ma non credevo di trovarci la famosa vergine che apr\u00ec gli occhi all\u2019arrivo dei Francesi, il che vuol dire che avrebbe voluto vederli cacciati\u00bb \nL'immagine della Regina di tutti i Santi \u00e8 uno dei simboli della fede degli anconetani. Nella notte tra il 16 e il 17 dicembre 1936 il quadro fu rubato; venne ritrovato avvolto in un giornale anticlericale il 24 gennaio 1937 ad Albano Laziale e riportato trionfalmente ad Ancona il 31 gennaio 1937.\nAltri prodigi avvenuti, secondo la tradizione, nelle Marche.\nAnche in altre localit\u00e0 marchigiane \u00e8 stato tramandato il racconto di fatti analoghi, alcuni dei quali furono sottoposti a indagine ecclesiastica. Tra questi: Sant'Angelo in Vado, Urbania, Mercatello, Sant'Agata Feltria, San Liberato di San Ginesio, Gubbio (che faceva parte della Marca), Montalboddo, Apiro, Pergola e alcuni paesi dell'Umbria. A Cingoli, secondo le cronache, per difendere un'immagine mariana conservata nella Chiesa degli Agostiniani di Santa Lucia, chiusa dai francesi, alcuni popolani non esitarono a farsi bastonare e imprigionare. Altro miracolo avvenuto \u00e8 quello della Madonna delle Grazie, a Fabriano, avvenuto il 13 luglio 1796 e ripetutosi pi\u00f9 volte nell'arco della giornata. \nControversie.\nBasandosi su fonti coeve, e pi\u00f9 recenti, Rino Cammilleri, nel libro \"Gli occhi di Maria, ha descritto il presunto miracolo, e gli altri avvenuti nello stesso anno nello Stato Pontificio, citando date, luoghi e testimonianze.\nNello stesso testo Vittorio Messori ha fornito una possibile interpretazione di questa serie di prodigi, estendendo il discorso ad altre manifestazioni mariane e ai possibili collegamenti con altri eventi storici: ne emerge una \"teologia della storia\", ricca di rilievi e coincidenze sorprendenti.\nIn merito agli eventi, lo storico Massimo Cattaneo ha notato \u00abuna significativa contiguit\u00e0 temporale tra l'arrivo delle notizie sui \"miracoli\" in un determinato luogo e il loro inizio nello stesso immediatamente dopo\u00bb cos\u00ec da dar vita a \u00abun movimento di diffusione per suggestione-emulazione che raggiunse la maggior parte dei centri del territorio pontificio\u00bb, e in primis Roma, un fenomeno che \u00abper durata \u2013 si protrasse almeno fino al febbraio del 1797 \u2013, ampiezza dell'area geografica interessata, quantit\u00e0 e tipologia dei testimoni, appartenenti a tutti i ceti sociali ed i livelli culturali, emerge per dimensioni nella storia dell'Europa cristiana, pur cos\u00ec ricca di episodi di tale natura\u00bb.\nI fenomeni furono interpretati come un segno divino contro la dominazione francese, reputata irreligiosa. Viceversa, i filofrancesi ritenevano l'accaduto privo di ogni fondamento: in un opuscolo, un rappresentante \"giacobino\" della municipalit\u00e0 di Como attaccava \u00abl'arte dei Preti pi\u00f9 amici dell'interesse, che della Religione\u00bb aggiungendo che era per\u00f2 \u00abben difficile d'ingannare i Filosofi, e gli Uomini niente superstiziosi\u00bb.\nAnche tra i cattolici ci fu chi espresse dei dubbi. Monaldo Leopardi, padre del poeta Giacomo, riteneva che il fenomeno di Ancona fosse un'illusione ottica e che vi giocassero un ruolo la paura per l'arrivo dei francesi e la superstizione.\nAnche a Como, nella chiesa di San Donnino, sarebbe avvenuto un caso analogo nel luglio del 1796. Il canonico comasco Giulio Cesare Gattoni giudicava che i prodigi osservati ad Ancona, a Roma e nella sua citt\u00e0 mancassero \u00abdi tutti que' caratteri che sogliono avere quando la Maest\u00e0 divina vuol comunicarsi agli uomini per annonziare la verit\u00e0, o confermarla\u00bb. Gattoni, versato anche nelle scienze naturali, and\u00f2 a fare un sopralluogo nella chiesa comasca, dove sembrava si fossero mossi gli occhi di una statua e ritenne di aver trovato un punto dal quale si poteva, \u00abgi\u00e0 ben riscaldata l'immaginazione\u00bb, provare un'illusione ottica."}
{"id": "1855806", "revid": "436907", "url": "https://it.wikipedia.org/wiki?curid=1855806", "title": "God Is a DJ", "text": ""}
{"id": "1855807", "revid": "709829", "url": "https://it.wikipedia.org/wiki?curid=1855807", "title": "Mephistos H\u00f6llenrufe", "text": "Mephistos H\u00f6llenrufe (Chiamata di Mefistole dall'inferno) op. 101, \u00e8 un valzer di Johann Strauss (figlio).\nIl valzer \"Mephistos H\u00f6llenrufe\" venne composto da Johann Strauss nell'autunno del 1851, in occasione di un festival musicale (con tanto di fuochi artificiali) che si svolse nel \"Volksgarten\" di Vienna, dal titolo \"Viaggio dentro il lago di fuoco\" che faceva riferimento ad un passo della Bibbia \"E il diavolo (Mefistofele, nella cultura medioevale) fu imprigionato nel lago di fuoco e zolfo, dove i bestemmiatori e i falsi profeti sono, e saranno tormentati giorno e notte per sempre e sempre\".\nIl valzer \"Mephistos Hollenrufe\" combinava elementi tipici delle antiche danze viennesi con il nuovo stile compositivo che il giovane Strauss aveva lanciato con i suoi valzer.\nCos\u00ec il lavoro venne commentato dai giornali:"}
{"id": "1855812", "revid": "6923", "url": "https://it.wikipedia.org/wiki?curid=1855812", "title": "Arnaldo Colasanti", "text": "Biografia.\nRedattore della rivista \"Poesia\", \u00e8 diventato condirettore di \"Nuovi Argomenti\", interessandosi in modo preponderante di letteratura italiana e francese. \u00c8 stato professore a contratto alla Facolt\u00e0 di Lettere e Filosofia dell'Universit\u00e0 degli Studi di Roma Tor Vergata. Dal 2017 \u00e8 professore straordinario all'Universit\u00e0 Telematica Guglielmo Marconi.\nDa giugno a settembre 2009 ha condotto il programma di Raiuno \"Unomattina Estate\", con Miriam Leone, Miss Italia 2008.\n\u00c8 direttore artistico di \"Les Mots - Festival della parola in Valle d'Aosta\" nelle dieci edizioni (2010-2019).\n\u00c8 componente di vari Consigli di amministrazione e Comitati scientifici di Musei e Istituzioni (Musei Reali, Museo Galileo Galilei, Museo Nazionale Etrusco di Villa Giulia, Cepell Centro per la lettura).\n\u00c8 presidente della Fondazione Toti Scialoja.\nControversie.\nIl 26 aprile 2017 Striscia la Notizia mand\u00f2 in onda spezzoni audio nei quali Colasanti faceva dichiarazioni su presunti retroscena riguardanti la vittoria di Edoardo Albinati al Premio Strega nel 2016 e la nomina di Nicola Lagioia come direttore del Salone internazionale del libro di Torino."}
{"id": "1855822", "revid": "289247", "url": "https://it.wikipedia.org/wiki?curid=1855822", "title": "Atletica leggera alle Olimpiadi 2004", "text": ""}
{"id": "1855823", "revid": "119813190", "url": "https://it.wikipedia.org/wiki?curid=1855823", "title": "Motore boxer Alfa Romeo", "text": "Il motore Boxer Alfa Romeo \u00e8 stato un propulsore a benzina con 4 cilindri, prodotto dalla casa automobilistica di Arese dal 1971 al 1997.\nDescrizione e caratteristiche.\nIl monoblocco era in ghisa e le due teste in lega d'alluminio, con un albero motore a 3 supporti di banco. Raffreddato ad acqua, era alimentato da uno o due carburatori (doppio corpo) oppure, per i motori ad iniezione, da vari tipi di impianti prodotti dalla Bosch nonch\u00e9 dalla IAW della Magneti Marelli. Di questa tipologia di motore boxer sono state commercializzate sette versioni, tutte montate longitudinalmente.\nVa inoltre ricordato, che l'Alfa Romeo \u00e8 stata la prima casa automobilistica al Mondo, a realizzare un motore boxer a 12 cilindri, il quale aveva una cilindrata di 1.500 cm\u00b3 ed era sovralimentato, del prototipo Alfa Romeo tipo 512 Gran Premio del 1940.\nHa poi sviluppato questa tecnologia nelle competizioni, applicandolo prima alla 33 da corsa, e successivamente in Formula 1.\nNel 1977 conquist\u00f2 il Mondiale Marche con il prototipo 33 SC 12 (con telaio in lega d'alluminio), spinto dal 12 cilindri boxer di tre litri gi\u00e0 montato sulla 33 TT 12, ma con potenza portata ad oltre 520 CV, per una velocit\u00e0 che oltrepassava i 350\u00a0km/h. Nell'ultima gara del campionato 1977, sul circuito di Salisburgo, l'Alfa port\u00f2 al debutto un'interessante versione turbo del boxer 12 cilindri, con cilindrata ridotta a 2.134\u00a0cm\u00b3 e l'elevata potenza di 640\u00a0CV.\nMotorizzazioni.\n1200.\nIl primo modello di cilindrata 1.186\u00a0cm\u00b3 fu installato sull'Alfasud nel 1971. I cilindri avevano un alesaggio di 80\u00a0mm ed una corsa di 59\u00a0mm. Produceva una potenza compresa tra 63 CV (47 kW) e 69\u00a0CV (51\u00a0kW)\nApplicazioni:\n1300.\nPer il motore di 1,3 L di cilindrata la corsa fu allungata inizialmente a 64\u00a0mm per ottenere 1286 cm\u00b3. Successivamente con un albero motore con corsa di 67.2 mm per ottenere un 1351 cm\u00b3. Questa seconda versione fu la pi\u00f9 comune e la pi\u00f9 venduta in assoluto di questo motore. Su alcuni mercati a solo scopo commerciale venne indicata come 1400. La potenza erogata era inizialmente di 76-80\u00a0CV (56-59\u00a0kW). Su alcune Alfa Romeo 33 e sulle Alfa Romeo 145 e 146 la potenza fu portata a 90\u00a0CV (66\u00a0kW).\nApplicazioni:\n1500.\nLa versione da 1.490\u00a0cm\u00b3 fu prodotta dal 1978 al 1987. Per l'epoca fu il pi\u00f9 diffuso dei boxer prodotti dall'Alfa Romeo, tant'\u00e8 che, dopo l'Alfasud, molti altri modelli lo montarono negli anni successivi. I cilindri avevano un alesaggio di 84\u00a0mm ed una corsa di 67.2\u00a0mm. Aveva una potenza compresa tra 85 e 105\u00a0CV (63 e 78\u00a0kW). \u00c8 stata la versione di pi\u00f9 alta cilindrata montato sull'Alfasud.\nApplicazioni:\n1600.\nLa versione da 1.596\u00a0cm\u00b3 8v fu prodotta dal 1994 al 1997. I cilindri avevano un alesaggio di 84\u00a0mm ed una corsa di 72.2\u00a0mm. Erogava una potenza di 103\u00a0CV (76\u00a0kW).\nApplicazione:\n1700.\nIl modello da 1.712\u00a0cm\u00b3 fu costruito dal 1986 al 1995. I cilindri avevano un alesaggio di 87\u00a0mm ed una corsa di 72.2\u00a0mm. Erogava una potenza compresa tra 105\u00a0CV (77\u00a0kW) ed i 118\u00a0CV (87\u00a0kW).\nApplicazioni:\n1700 16V.\nDal 1989 fu commercializzata la versione con 4 valvole per cilindro. I cilindri avevano un alesaggio di 87\u00a0mm ed una corsa di 72.2\u00a0mm. \u00c8 stato il motore boxer pi\u00f9 potente, dato che erogava una potenza di 137\u00a0CV. L'alimentazione era a iniezione elettronica Bosch di tipo ML 4.1 (33) o M 2.10.3 (145/146) e in entrambe le configurazioni erano presenti quattro farfalle, una per ogni condotto di aspirazione.\nFu l'ultimo modello di motore boxer prodotto dall'Alfa Romeo.\nApplicazioni:"}
{"id": "1855826", "revid": "289247", "url": "https://it.wikipedia.org/wiki?curid=1855826", "title": "Ginnastica alle olimpiadi estive 2004", "text": ""}
{"id": "1855828", "revid": "289247", "url": "https://it.wikipedia.org/wiki?curid=1855828", "title": "Hockey su prato alle olimpiadi estive 2004", "text": ""}
{"id": "1855829", "revid": "78273", "url": "https://it.wikipedia.org/wiki?curid=1855829", "title": "Lotta alle olimpiadi estive 2004", "text": ""}
{"id": "1855830", "revid": "78273", "url": "https://it.wikipedia.org/wiki?curid=1855830", "title": "Nuoto sincronizzato alle olimpiadi estive 2004", "text": ""}
{"id": "1855832", "revid": "78273", "url": "https://it.wikipedia.org/wiki?curid=1855832", "title": "Pallamano alle olimpiadi estive 2004", "text": ""}
{"id": "1855833", "revid": "78273", "url": "https://it.wikipedia.org/wiki?curid=1855833", "title": "Pallanuoto alle olimpiadi estive 2004", "text": ""}
{"id": "1855835", "revid": "78273", "url": "https://it.wikipedia.org/wiki?curid=1855835", "title": "Pallavolo alle olimpiadi estive 2004", "text": ""}
{"id": "1855836", "revid": "78273", "url": "https://it.wikipedia.org/wiki?curid=1855836", "title": "Pentathlon moderno alle olimpiadi estive 2004", "text": ""}
{"id": "1855839", "revid": "78273", "url": "https://it.wikipedia.org/wiki?curid=1855839", "title": "Scherma alle olimpiadi estive 2004", "text": ""}
{"id": "1855841", "revid": "78273", "url": "https://it.wikipedia.org/wiki?curid=1855841", "title": "Softball alle olimpiadi estive 2004", "text": ""}
{"id": "1855842", "revid": "78273", "url": "https://it.wikipedia.org/wiki?curid=1855842", "title": "Sollevamento pesi alle olimpiadi estive 2004", "text": ""}
{"id": "1855844", "revid": "78273", "url": "https://it.wikipedia.org/wiki?curid=1855844", "title": "Tae-kwon-do alle olimpiadi estive 2004", "text": ""}
{"id": "1855845", "revid": "78273", "url": "https://it.wikipedia.org/wiki?curid=1855845", "title": "Tennis alle olimpiadi estive 2004", "text": ""}
{"id": "1855846", "revid": "647919", "url": "https://it.wikipedia.org/wiki?curid=1855846", "title": "Tennis tavolo alle olimpiadi estive 2004", "text": ""}
{"id": "1855847", "revid": "289247", "url": "https://it.wikipedia.org/wiki?curid=1855847", "title": "Tiro a segno alle olimpiadi estive 2004", "text": ""}
{"id": "1855848", "revid": "289247", "url": "https://it.wikipedia.org/wiki?curid=1855848", "title": "Triathlon alle olimpiadi estive 2004", "text": ""}
{"id": "1855849", "revid": "289247", "url": "https://it.wikipedia.org/wiki?curid=1855849", "title": "Vela alle olimpiadi estive 2004", "text": ""}
{"id": "1855850", "revid": "110157", "url": "https://it.wikipedia.org/wiki?curid=1855850", "title": "Palazzo Ziino", "text": "Palazzo Ziino \u00e8 un palazzo storico di Palermo adibito a museo e mediateca, sito in via Dante.\nStoria.\nIl palazzo venne costruito su volere dell'avvocato Ottavio Ziino grazie all'aiuto economico di Vincenzo Florio jr e venne progettato dal fratello dell'avvocato, l'architetto Nunzio Ziino. L'edificio venne inaugurato il 4 marzo 1895 e rimase di propriet\u00e0 della famiglia Ziino per molti anni fino al 1960 quando venne venduto ad un ente statale, infine nel 1985, per il centenario del palazzo, venne acquistato dal comune di Palermo. Al momento dell'acquisto da parte del Comune di Palermo l'immobile versa in condizioni pessime e necessita anche di interventi di tipo strutturale, durante i restauri viene modificato l'impianto interno rendendolo adatto alle esposizioni.\nArchitettura.\nLo stile dell'edificio \u00e8 chiaramente neoclassico tipico dell'architettura cittadina contemporanea (per esempio i contemporanei Teatro Massimo e Teatro Politeama). Al piano terra sono presenti un ampio androne carrabile e stanze di servizio, al piano nobile sono presenti i locali di rappresentanza, mentre ai piani superiori le camere da letto e le stanze per il personale. Sul prospetto, che si affaccia sulla via Dante, sono presenti quattro colonne in stile corinzio scanalate che collegano il piano terra al primo piano.\nDecorazioni.\nAll'interno del palazzo erano presenti opere pregevoli di decorazione, quasi tutte sono per\u00f2 andate perdute. Tra le altre ricordiamo: i tendaggi decorati da Ernesto Basile asportati dai vecchi proprietari, i sottoporta del pittore Rocco Lentini rubati in periodo imprecisato, le carte da parati decorate dal pittore Giuseppe Enea, sostituite, la volta di un salone decorata dal pittore Ernesto Padovano, i camini progettati dall'architetto Giuseppe Damiani Almeyda.\nLa gipsoteca.\nSi trova al piano nobile del palazzo e presenta una settantina di sculture in gesso provenienti dalla Civica Galleria d\u2019Arte moderna, per la maggior parte realizzate da scultori siciliani come Benedetto Civiletti, Domenico Costantino, Nino Geraci, Mario Rutelli, Antonio Ugo e Ettore Ximenes. La gipsoteca viene aperta in occasione di iniziative particolari, come le Vie dei Tesori per esempio."}
{"id": "1855851", "revid": "1573940", "url": "https://it.wikipedia.org/wiki?curid=1855851", "title": "Cteniza sauvagesi", "text": "Cteniza sauvagesi \u00e8 un ragno terricolo della famiglia degli Ctenizidi.\nDistribuzione.\nLa specie \u00e8 diffusa principalmente in Corsica e Sardegna, tuttavia la si pu\u00f2 trovare in tutti i paesi affacciati sul Mediterraneo occidentale.\nDescrizione.\nMisura circa 2\u00a0cm di lunghezza, il corpo \u00e8 massiccio e di colore scuro, mentre sulla testa presenta riflessi metallici.\nBiologia.\nLa specie ha abitudini solitarie e notturne. Il ragno scava una profonda \"tana-botola\" nei terreni prevalentemente argillosi. La galleria viene cosparsa di ragnatele per non farvi cadere particelle di terra, in modo simile ai ragni della famiglia dei Nemesiidi. Il buco della tana viene tenuto chiuso da un opercolo (appunto una botola) apribile a spinta dall'interno: tale opercolo \u00e8 generalmente costituito da sughero o da pezzetti di legno e corteccia, ed ha un diametro massimo di un centimetro.\nLa femmina praticamente passa la sua vita nella tana ed esce solo per ghermire le sue prede (che probabilmente individua grazie alle vibrazioni del terreno), stando ben attenta a tenere l'ultimo paio di zampe attorno all'entrata della propria tana, in modo da non restare chiusa fuori.\nI maschi, invece, girovagano continuamente alla ricerca di femmine con le quali accoppiarsi: per presentarsi alla femmina, il maschio tocca con le zampe il coperchio della sua tana, sicch\u00e9 essa possa riconoscerlo e non scambiarlo per una preda, lasciandolo cos\u00ec entrare. La femmina divora il maschio subito dopo l'accoppiamento all'interno della tana."}
{"id": "1855856", "revid": "1428919", "url": "https://it.wikipedia.org/wiki?curid=1855856", "title": "Jim Pepper", "text": "Biografia.\nDiscendente per parte paterna dal popolo Creek e per parte materna dalla trib\u00f9 dei Kaw, ad iniziare dalla fine dagli anni sessanta divenne un pioniere del fusion jazz. Il suo gruppo \"The Free Spirits\" (attivo dal 1965 al 1968, con il chitarrista Larry Coryell) fu il primo a fondere elementi del jazz con elementi del rock. Il suo strumento principale fu il sassofono tenore (Pepper suonava anche il flauto e il sassofono soprano). Il suo timbro sonoro incisivo e penetrante era unico per quei tempi. Un timbro simile caratterizz\u00f2 successivamente altri musicisti come Jan Garbarek, Michael Brecker e David Sanborn.\nPepper acquis\u00ec notoriet\u00e0 per le sue composizioni che combinavano jazz con la musica dei Nativi americani. Don Cherry e Ornette Coleman lo incoraggiarono ad approfondire le sue radici culturali musicali e a fonderle nel jazz. La sua composizione \"Witchi Tai To\" (che deriva da un canto di guarigione peyote utilizzato dalla Chiesa dei Nativi Americani) imparata dal nonno, costitu\u00ec un famoso esempio del suo stile ibrido. Questo pezzo divenne famoso perch\u00e9 fu eseguito da numerosi musicisti, come Harper's Bizarre, Ralph Towner (da solo e con gli Oregon), Jan Garbarek e Brewer &amp; Shipley. Pepper sostenne l'American Indian Movement.\nCollabor\u00f2 a progetti musicali con Don Cherry, Nan\u00e1 Vasconcelos, Collin Walcott, Kenny Werner, John Scofield, Ed Schuller, Hamid Drake e altri. Il suo album \"Comin' and Goin\"' del 1983 fu la dimostrazione definitiva del jazz dello stile unico di Pepper. Il disco contiene nove pezzi suonati da nove formazioni diverse. Collabor\u00f2 anche con la Liberation Music Orchestra di Charlie Haden, con il quintetto di Paul Motian, con Bob Moses, con Marty Cook, con Mal Waldron, con David Friesen e con Amina Claudine Myers. Si esib\u00ec molto spesso in Europa.\nPepper mor\u00ec nel 1992 di linfoma\nNell 1998, il compositore Gunther Schuller arrangi\u00f2, diresse e registr\u00f2 \"The Music of Jim Pepper\" per orchestra sinfonica e gruppo jazz.\nNell'aprile 2007, il National Museum of the American Indian di Washington accett\u00f2 il sassofono e il cappello di Jim Pepper nel corso di una cerimonia per onorare la sua eredit\u00e0 musicale."}
{"id": "1855859", "revid": "640277", "url": "https://it.wikipedia.org/wiki?curid=1855859", "title": "Pioneer 5", "text": "Pioneer 5 (P-2) \u00e8 una sonda statunitense lanciata in orbita eliocentrica con lo scopo di effettuare ricerche sul campo magnetico interplanetario.\nIl lancio fu effettuato da Cape Canaveral l'11 marzo 1960 con un razzo vettore Thor-Able.\nLa durata della missione era programmata per 30 giorni; la sonda super\u00f2 questo limite, funzionando per 106 giorni e trasmettendo dati da una distanza massima di 36,2 milioni di km.\nLa sonda.\nLa Pioneer 5 era una sfera del diametro di con quattro pannelli solari che si estendevano per 1,4 metri. Era equipaggiata con quattro strumenti scientifici:\nLa missione.\nLa sonda invi\u00f2 i dati raccolti sul campo magnetico, sulle particelle dei brillamenti solari e sulla radiazione cosmica nella regione interplanetaria. Il rilevatore di micrometeoriti smise di funzionare correttamente quando il sistema dei dati si satur\u00f2.\nI dati digitali registrati vennero trasmessi a 1, 8 e a seconda della distanza della sonda dalla Terra. Quattro operazioni della durata di 25 minuti vennero programmate ogni giorno con occasionali incrementi durante momenti di particolare interesse. Un totale di 138,9 ore di operazioni vennero completate e vennero ricevuti oltre di dati. La maggior parte dei dati vennero ricevuti dal radiotelescopio Lovell del Jodrell Bank Observatory e dalla Hawaii Tracking Station. I dati vennero ricevuti fino al 30 aprile 1960, dopodich\u00e9 il segnale divenne troppo debole. Un segnale dalla sonda venne ricevuto da Jodrell Bank dalla distanza record di 36,2 milioni di chilometri il 26 giugno 1960 anche se era troppo debole per riuscire ad acquisire dei dati."}
{"id": "1855860", "revid": "72396", "url": "https://it.wikipedia.org/wiki?curid=1855860", "title": "Jim pepper", "text": ""}
{"id": "1855865", "revid": "648716", "url": "https://it.wikipedia.org/wiki?curid=1855865", "title": "Tunica albuginea", "text": "La tonaca albuginea \u00e8 una tonaca connettivale (costituita da tessuto connettivo denso con fibrocellule muscolari lisce e fibre elastiche, ricoperta in superficie dalle lamine viscerali della tonaca vaginale propria) che avvolge tutto il testicolo. Data la sua natura, conferisce allo scroto (la sacca che racchiude i testicoli) un colore biancastro. "}
{"id": "1855871", "revid": "118834", "url": "https://it.wikipedia.org/wiki?curid=1855871", "title": "Variabile dipendente", "text": ""}
{"id": "1855873", "revid": "640277", "url": "https://it.wikipedia.org/wiki?curid=1855873", "title": "Pioneer 6, 7, 8 e 9", "text": "Le Pioneer 6, 7, 8 e 9 erano delle sonde spaziali appartenenti al Programma Pioneer. Insieme formavano una serie di satelliti orbitanti attorno al Sole, alimentati da batterie e celle solari, disegnata per ottenere continue misurazioni alla base dei fenomeni interplanetari da punti largamente distanti nello spazio. Erano anche conosciute come Pioneer A, B, C e D. La quinta (Pioneer E) \u00e8 stata persa in un incidente durante il lancio.\nLe Pioneer 6-9 sono alcune delle meno costose di tutte le sonde della NASA, in termini di risultati scientifici per ogni dollaro speso. Al 1996 la Pioneer 6 era il pi\u00f9 vecchio satellite operativo della NASA, dopo essere stato in orbita per pi\u00f9 di 30 anni.\nScopo.\nLe Pioneer 6, 7, 8 e 9 sono state create per ottenere le prime dettagliate misurazioni globali del vento solare, del campo magnetico solare e dei raggi cosmici. Sono state disegnate per misurare su larga scala i fenomeni magnetici e le particelle e i campi nello spazio interplanetario. I dati ottenuti sono stati poi utilizzati per comprendere meglio i processi stellari e la struttura e il flusso del vento solare. I veicoli hanno operato anche come la prima rete meteorologica solare basata nello spazio al mondo, ottenendo dati pratici sulle tempeste solari che incidono sulle comunicazioni e sulle energie terrestri.\nGli esperimenti hanno studiato gli ioni positivi (cationi) e gli elettroni del vento solare, la densit\u00e0 elettronica interplanetaria (esperimento di propagazione radio), i raggi cosmici solari e galattici e il campo magnetico interplanetario.\nDescrizione dei veicoli.\nOgni sonda era identica alle altre, con una massa in orbita di 146 kg (a secco). Erano dei cilindri con diametro di 0,94 m e alti 0,81 m, con un magnetometro montato su un braccio lungo 1.8 m e pannelli solari montati attorno al corpo.\nL'antenna principale era un'antenna direzionale ad alto guadagno. La sonda era stabilizzata ad una rotazione di 1 Hz ca., e l'asse era perpendicolare al piano dell'eclittica e puntata verso il polo eclittico sud.\nStrumenti trasportati:\nComunicazioni.\nDal controllo a terra, potevano essere selezionate una delle cinque velocit\u00e0 di trasmissione, uno dei quattro formati di dati e una delle quattro modalit\u00e0 operative. Le cinque velocit\u00e0 di trasmissione erano 512, 256, 64, 16 e 8 bit/s. Tre dei quattro formati di dati contenevano principalmente dati scientifici e consistevano in 32 parole a 7 bit per file. Il primo era da usare con le due velocit\u00e0 di trasmissione pi\u00f9 elevate, mentre il secondo con le tre velocit\u00e0 di trasmissione pi\u00f9 basse. Il terzo conteneva dati ottenuti solo dall'esperimento di propagazione radio e il quarto formato principalmente dati d'ingegneria.\nLe quattro modalit\u00e0 operative erano: in tempo reale, deposito telemetria, deposito cicli forzati e in lettura della memoria. Nella modalit\u00e0 in tempo reale, i dati venivano campionati e trasmessi direttamente (senza archiviazione) come specificato dal formato file e dalla velocit\u00e0 di trasmissione selezionata. Nella modalit\u00e0 di deposito telemetria i dati venivano archiviati e trasmessi simultaneamente nel formato e nella velocit\u00e0 di trasmissione selezionate. Nella modalit\u00e0 deposito cicli forzati una singola struttura di dati scientifici veniva raccolta ed archiviata ad una velocit\u00e0 di 512 bit/s. L'intervallo di tempo che intercorreva tra il raccoglimento e l'archiviazione delle successive strutture poteva essere variato dal controllo a Terra da 2 a 17 minuti per provvedere ad una parziale copertura dati in periodi fino a 19 ore, limitati dalla capacit\u00e0 di archiviazione. Nella modalit\u00e0 di lettura della memoria i dati venivano letti ad una qualsiasi velocit\u00e0 di trasmissione, a seconda della distanza del satellite dalla Terra."}
{"id": "1855874", "revid": "182193", "url": "https://it.wikipedia.org/wiki?curid=1855874", "title": "Locomotiva FNM E.600", "text": "Le locomotive E.600 sono state un gruppo di locomotive elettriche a corrente continua a 3000 volt del Gruppo FNM.\nStoria.\nCon l'elettrificazione delle prime tratte ferroviarie di competenza (Milano-Seveso e Milano-Saronno) nel 1928, le Ferrovie Nord Milano ordinarono la costruzione di 6 locomotive elettriche all'OM di Milano, che assegn\u00f2 il compito di realizzare la parte elettrica alla CGE.\nDenominate E.600, le prime quattro unit\u00e0 entrarono in servizio nel 1928 e le restanti due nel 1929, costituendo di fatto il primo parco locomotive elettrico della rete FNM.\nIn principio le locomotive adottarono la livrea nera e negli anni successivi alla seconda guerra mondiale furono ridipinte in bruno-isabella, colorazione che li caratterizz\u00f2 fino agli anni ottanta.\nNel 1977 la Regione Lombardia acquist\u00f2 la maggioranza assoluta del pacchetto azionario delle Ferrovie Nord Milano (all'epoca sull'orlo del tracollo) decretando cos\u00ec una nuova colorazione dei rotabili, in arancione e bianco. La prima E.600 a rivestirla fu l'unit\u00e0 numero 4, ridipinta nel 1981. Tale livrea venne mantenuta sino al 1996, quando fu sostituita per la maggior parte dei mezzi da nuova colorazione, in cui i colori dominanti sono il bianco, il verde e il blu.\nDurante il loro esercizio, protrattosi per quasi 80 anni, i locomotori E.600 hanno subito vicende molto diverse:\nNel 2004 effettuavano ancora il traino di una coppia di treni."}
{"id": "1855883", "revid": "1745361", "url": "https://it.wikipedia.org/wiki?curid=1855883", "title": "Variabili dipendenti e indipendenti", "text": "In matematica e in statistica, una variabile pu\u00f2 essere definita dipendente o indipendente, a seconda della relazione esistente tra essa e altre variabili.\nMatematica.\nIn matematica una variabile \u00e8 dipendente da altre variabili se esiste una relazione tra di esse che la coinvolge, altrimenti \u00e8 indipendente da esse. Due o pi\u00f9 variabili indipendenti l'una dall'altra sono dette variabili indipendenti. In assenza di una relazione, le variabili sono solitamente supposte indipendenti.\nAd esempio, le coordinate formula_1 dei punti nel piano sono variabili indipendenti, mentre le coordinate dei punti su una circonferenza di raggio formula_2 sono variabili dipendenti: formula_3 (alcuni valori che possono essere scelti singolarmente per le due variabili non possono essere presi contemporaneamente).\nQuesta terminologia \u00e8 di frequente uso nell'ambito della teoria delle funzioni. Data una funzione formula_4 la variabile formula_5 argomento della funzione \u00e8 detta \"variabile indipendente\", mentre la variabile formula_6 che rappresenta il valore della funzione viene detta \"variabile dipendente\", poich\u00e9 dipende dalla variabile formula_5. Nel caso di funzioni in pi\u00f9 variabili la dicitura \u00e8 analoga. Data formula_8 le variabili formula_9 sono dette \"indipendenti\" mentre la variabile formula_6 \u00e8 detta \"dipendente\".\nIn teoria delle probabilit\u00e0 due variabili aleatorie formula_11 e formula_12 sono stocasticamente indipendenti quando la loro probabilit\u00e0 congiunta \u00e8 uguale al prodotto delle probabilit\u00e0 marginali:\nStatistica.\nIn statistica la denominazione non \u00e8 cos\u00ec precisa. La scelta di quali variabili sono dipendenti o indipendenti in un modello statistico dipende da motivi non strettamente matematici, ma che si basano sul contesto dell'esperimento e sulla pi\u00f9 estesa realt\u00e0 del fenomeno oggetto di studio. Solitamente sono necessari dei criteri logico-causali per scegliere quale variabile sia dipendente e quale sia indipendente. In particolare, per due variabili dipendenti formula_11 e formula_12 (come ad esempio l'\"et\u00e0\" e il \"titolo di studio\") \u00e8 possibile scegliere quale considerare \"indipendente\" e quale \"dipendente\" a seconda dell'ambito di studio.\nIn base al contesto si usano come sinonimi"}
{"id": "1855887", "revid": "767487", "url": "https://it.wikipedia.org/wiki?curid=1855887", "title": "Tuli Kwadja", "text": "Biografia.\nDi lui pochissimo \u00e8 noto; \nGenealogia.\nTuli Kwadja era figlio di Chimtay e nipote del Khan Mubarak Kwadja della stirpe di Orda Khan, per cui diretto discendente di Gengis Khan; Suo figlio Toktamish fu il rifondatore dell'Orda d'Oro."}
{"id": "1855923", "revid": "921573", "url": "https://it.wikipedia.org/wiki?curid=1855923", "title": "Christian Oliver", "text": "Biografia.\nCresciuto a Francoforte sul Meno, si \u00e8 trasferito, una volta maggiorenne, negli Stati Uniti d'America per poter studiare recitazione. In questo momento della sua vita si mantiene e si afferma come modello maschile.\nI suoi studi lo inseriranno nel mondo del piccolo e del grande schermo prima come comparsa per poi approdare successivamente come protagonista nel celebre telefilm \"Squadra Speciale Cobra 11\", trasmesso anche in Italia dall'emittente Rai 2, e in \"Speed Racer\"."}
{"id": "1855925", "revid": "34060", "url": "https://it.wikipedia.org/wiki?curid=1855925", "title": "Estadio Gran Parque Central", "text": ""}
{"id": "1855927", "revid": "123567", "url": "https://it.wikipedia.org/wiki?curid=1855927", "title": "Nanbokucho", "text": ""}
{"id": "1855928", "revid": "2039709", "url": "https://it.wikipedia.org/wiki?curid=1855928", "title": "Associazione Nazionalista Italiana", "text": "L'Associazione Nazionalista Italiana (ANI) \u00e8 stata un partito politico che ha rappresentato un'espressione politico-organizzativa del nazionalismo italiano, sorta a Firenze nel dicembre 1910 a seguito del primo congresso dei nazionalisti italiani che gi\u00e0 da alcuni anni si identificavano nel fondatore dell'Associazione Enrico Corradini. Nel 1923 conflu\u00ec nel Partito Nazionale Fascista. All'associazione aderirono intellettuali come Gabriele D'Annunzio e Giovanni Verga e giuristi come Alfredo Rocco o come Costanzo Ciano.\nStoria.\nOrigini.\nNel 1896 le ambizioni coloniali italiane furono notevolmente ridimensionate con la battaglia di Adua, in cui il Negus neghesti Menelik, fondatore dell'Impero etiopico, e i ras etiopi sconfissero il generale italiano Oreste Baratieri. Fu in questo contesto storico che le idee dei nazionalisti iniziarono a diffondersi nella societ\u00e0 italiana di fine secolo. In quest'epoca i principali esponenti del movimento presero ad esempio i modelli politici di Inghilterra, Francia, Giappone e Stati Uniti che stavano ribaltando gli equilibri internazionali intervenendo in America Latina, Sudafrica, Magreb ed Asia. Alfredo Oriani fu uno dei precursori di questa tendenza politica: biasimando la tradizione mazziniana del nazionalismo storico italiano, egli auspicava per la nuova Italia un progetto di conquista coloniale che l'avrebbe resa la nazione pi\u00f9 importante del Mediterraneo, ritenendo necessario l'intervento militare nell'Adriatico e nell'Africa settentrionale. Crispi fu preso come modello politico di riferimento. \nLe riviste e Corradini.\nEsponenti di spicco del nazionalismo \"letterario\" degli anni 1896-1910 furono Corradini, Borrelli, Viana, Borgese, Prezzolini e Papini che con le loro riviste influenzarono il dibattito non solo politico ma anche \"etico\" sullo Stato immaginato dai nazionalisti; in particolare le riviste \"Il Tricolore\" (Viana) e \"Il Leonardo\" (Papini e Prezzolini) aprirono dibattuti su argomenti come \"l'entusiasta esaltazione della morale eroica\" (articolo scritto da Viana che contribuir\u00e0 non poco all'impianto teorico del militante nazionalista) o \"la codardia ignobile del socialismo\" (che fu il primo dei critici articoli di Corradini contro il socialismo ufficiale). Ma fu Enrico Corradini, fondando il novembre 1903 il giornale \"Il Regno\", a parlare di un vero e proprio movimento politico con il nome di nazionalismo. \nIntorno al 1908 il movimento nazionalista supera il suo periodo di incubazione; i singoli intellettuali ed i vari simpatizzanti hanno preso contatto tra loro e molti di essi hanno fondato circoli politici patriottici e giornali nelle maggiori citt\u00e0 italiane. Tutti gli organi di stampa nazionalisti di questo periodo trattano con molta attenzione le vicende legate alla crisi bosniaca del 1908, all'irredentismo (appoggiando non di rado le iniziative della Societ\u00e0 Trento e Trieste, quelle della Lega Navale Italiana e degli studenti universitari italofoni nelle Terre irredente) ed alla critica contro i socialisti e Giolitti. \nLe tesi nazionaliste sull'Italia imperiale in breve contagiano le giovani leve del corpo diplomatico e non pochi giovani ufficiali delle forze armate, da sempre critici nei confronti dell'Italia demoliberale, moderata e \"pantofolaia\" (come la definisce il nazionalista Maraviglia). \nA dare la svolta prettamente politica al movimento nazionalista unendolo intorno ad un unico polo \u00e8 sempre Enrico Corradini che emerge come leader naturale oltre che intellettuale di punta tra tutti quelli presenti sulla scena. Nel periodo 1908-1910 Corradini scrive articoli e pronuncia discorsi sulla necessit\u00e0 di trasformare le \"quistioni interne in quistioni esterne\" sottolineando come la Politica estera abbia costanti riflessi sulla politica interna. Sulla preponderanza della Politica estera, sulla questione dell'emigrazione italiana (che sar\u00e0 ripresa poi nell'elaborazione della teoria sulla \"nazione proletaria\") e sulla necessit\u00e0 di trovare un'alternativa a socialisti e liberali si baser\u00e0 l'impianto programmatica dei nazionalisti. \nQuello 1908-1910 \u00e8 il momento in cui non c'\u00e8 ancora un forte legame ideologico tra Nazionalismo e Sindacalismo rivoluzionario, tant'\u00e8 vero che lo stesso Corradini \u00e8 iscritto ad una associazione politica liberale, ed i nazionalisti si muovono nell'alveo liberal-conservatore pur rappresentando una teorica alternativa al partito liberale. La frattura definitiva tra nazionalisti e liberali si avr\u00e0 solo al momento della formulazione della teoria sulla \"nazione proletaria\" (in contemporanea con la guerra italo-turca) e la nascita di un \"polo nazionalista\" (seppur ancora non organizzato partiticamente) spinger\u00e0 molti studenti universitari ad appoggiare le tesi corradiniane costituendo la base militante del Nazionalismo, fino a quel momento movimento di nicchia formato da intellettuali dell'alta borghesia.\nSocialismo nazionale e \u00abnazione proletaria\u00bb.\nCorradini si ricollegava alle correnti pi\u00f9 accesamente patriottiche e irredentiste del Risorgimento. Ader\u00ec alle ideologie nazionaliste dopo la sconfitta di Adua, fondando poi la rivista \"Il Regno\", in cui sosteneva le sue tesi politiche contro il socialismo e la borghesia. Dopo una serie di studi sulle condizioni dei lavoratori italiani in Tunisia e America meridionale si impegn\u00f2 a diffondere una nuova idea di lavoro, che avrebbe dovuto arginare il fenomeno dell'emigrazione e il pessimo stato delle attivit\u00e0 italiane all'estero. Nel suo programma egli proponeva ancora una volta un intervento militare per colonizzare l'Africa e cos\u00ec lo \u00abspirito migratorio\u00bb dell'italiano si sarebbe mutato in \u00abspirito coloniale, imperialista\u00bb. Riprese poi il concetto marxista del proletariato e formul\u00f2 l'idea di \u00abnazione proletaria\u00bb, secondo cui l'Italia avrebbe dovuto fondare la propria ricchezza sul lavoro e non sul capitale, come succedeva in Francia e in Inghilterra. Se in Europa prevaleva il sistema plutocratico, l'Italia sarebbe stata la nazione proletaria per eccellenza, con un uso proprio delle ideologie socialiste in senso antirivoluzionario. Corradini pu\u00f2 essere definito come uno dei pionieri del socialismo nazionale italiano; il suo impianto teorico spostando lo scontro di classe dalla Politica interna a quella internazionale, fu uno dei primi esempi di socialismo non marxista nato in Italia.\nCorradini non si serv\u00ec solo di articoli e saggi storico-politici per propagandare le sue idee, ma fu anche scrittore di romanzi. Soprattutto uno di essi,\"La Patria lontana\", serv\u00ec da base programmatica. Il romanzo, ambientato in Argentina tra gli immigrati italiani, vede contrapporsi il nazionalista Buondelmonti, il sindacalista rivoluzionario Rummo e il liberale Axerio; quest'ultimo funge da nemico degli altri due e rappresentante dell'Italietta giolittiana mentre alla fine del romanzo Buondelmonti apprender\u00e0 da Rummo le tecniche insurrezionali e l'abilit\u00e0 di coinvolgere le masse proletarie per poi indicare al sindacalista rivoluzionario la via del nazionalismo. Ancora una volta, dunque, il Corradini romanziere non si distacca dal Corradini politico e sottolinea di nuovo la necessit\u00e0 di un'alleanza tra nazionalismo e sindacalismo rivoluzionario nel nome della \u00abnazione proletaria\u00bb. Le tesi corradiniane sulla \u00abnazione proletaria\u00bb verranno poi riprese dal movimento fascista delle origini per poi essere sostituite dal corporativismo.\nLa fondazione del partito.\nNel 1910 si riunirono a Roma i principali esponenti del nazionalismo e dell'interventismo italiano, tra cui Icilio Bacci, Enrico Corradini, Luigi Federzoni, Picardi e Castellini. Essi decisero di costituire l'Associazione Nazionalista Italiana, convocando per il 3 dicembre dello stesso anno il primo congresso a Palazzo Vecchio a Firenze, al quale partecip\u00f2 anche Fulcieri Paulucci de Calboli, che diverr\u00e0 noto, a partire dagli ultimi anni di guerra, come il \"Santo\" dei mutilati. \nAl congresso fiorentino prenderanno la parola anche esponenti repubblicani e radicali che poi abbandoneranno polemicamente l'aula in seguito alla virata anti-mazziniana dei nazionalisti. Al congresso nazionalista parteciparono anche i rappresentanti di importanti societ\u00e0 ed enti patriottici come la Societ\u00e0 Dante Alighieri, la Lega Navale Italiana e la Societ\u00e0 Trento e Trieste, che nel corso degli anni avevano finanziato le iniziative ed i giornali nazionalisti. \nIl 1\u00ba marzo 1911 inizi\u00f2 le pubblicazioni il giornale \"L'Idea Nazionale\", organo ufficiale del Direttivo dell'Associazione Nazionalista Italiana, che intraprese immediatamente una grande campagna di stampa a favore dell'intervento militare italiano in Libia. Al congresso di Roma del 1912 dichiarava l'incompatibilit\u00e0 tra nazionalismo e massoneria.\nDall'interventismo al primo dopoguerra.\nAlle elezioni del 1913 l'Associazione present\u00f2 proprie liste e ottenne 5 deputati, tra cui Luigi Federzoni e Piero Foscari, che fu sottosegretario alle Colonie dal 1916 al 1919. A seguito delle elezioni, l'ANI smette di essere un movimento prettamente intellettuale, accogliendo tra le sue fila anche esponenti dell'alta borghesia industriale e della media borghesia, ma facendo presa soprattutto negli ambienti universitari. Al Terzo Congresso Nazionale dell'ANI a Milano (16-18 maggio 1914) fece la sua comparsa la corrente dei \"Conservatori nazionali\" guidata da Ezio Maria Gray (proveniente dalle fila della democrazia radicale), grande innovatore del pensiero nazionalista e coniatore del motto \"L'Italia ha sempre ragione\". Gray era il rappresentante di quanti, tra i giovani militanti universitari dell'Associazione, facevano pressione sui dirigenti in favore di una sterzata imperialista e irredentista della linea politica. Assieme alla linea di Gray, emerse quella del giornalista e membro del Direttivo Francesco Coppola, dirigente capace di dirigere la campagna politico-giornalistica interventista nei mesi successivi. Proprio nel Congresso del 1914 si consum\u00f2 la separazione definitiva dei nazionalisti dai liberali. Tra i militanti pi\u00f9 giovani si fecero largo rispettivamente Gualtiero Castellini (espressione dell'irredentismo trentino) e Ruggero Fauro Timeus (irredentista triestino emigrato a Roma), entrambi teorici della svolta imperialista dell'irredentismo e quadri del gruppo de \"L'Idea Nazionale\". Nonostante nelle elezioni del 1913 i nazionalisti avessero fatto leva sui consensi degli elettori clericali e moderati, dall'anno successivo l'ANI - sotto la spinta di Coppola e Alfredo Rocco - costru\u00ec il proprio \"impianto ideologico\" lontano sia dal liberalismo classico che dal cattolicesimo di destra.\nSi pose fra le forze politiche pi\u00f9 radicalmente interventiste rispetto alla prima guerra mondiale gi\u00e0 il 6 agosto 1914, ritenendo che la posizione neutrale dell'Italia non poteva essere se non preparazione al necessario intervento.\n I nazionalisti provarono a egemonizzare il movimento interventista con lo scopo di isolare le correnti di sinistra. Coppola tent\u00f2 di dare all'intervento italiano un carattere \"imperiale\", legato ai programmi espansionistici dell'ANI, rigettando la versione meramente neo-risorgimentale e irredentista del conflitto. La saldatura fra i nazionalisti e le frange pi\u00f9 radicali dell'irredentismo permise all'ANI di presentarsi all'opinione pubblica come la vera ispiratrice dell'intervento e come l'animatrice del \"fronte interno\". Nel marzo del 1915 con l'articolo \"Le ragioni politiche della nostra guerra\" (apparso su \"L'Idea Nazionale\") Coppola espresse le motivazioni che avevano spinto i nazionalisti a sostenere ardentemente l'intervento precisando i loro obiettivi di politica estera con queste parole: \"unit\u00e0 nazionale, sicurezza dei confini, domini nell'Adriatico (con basi a Pola ed a Valona), nel Mediterraneo (eredit\u00e0 ottomana nel Mediterraneo orientale), espansione economica (sostituirci all'Austria nel Levante, rilevandone i traffici di Trieste e di Fiume; penetrare nei Balcani sostituendoci alla Germania in Asia Minore); emancipazione dell'industria e dell'economia italiana, in specie la siderurgica e la marittima, dal capitale tedesco; partecipazione dell'Italia alle vicende mondiali ed acquisizione di titoli per una pi\u00f9 ampia partecipazione avvenire\". Tra il marzo ed il maggio 1915, quando la campagna interventista raggiunse il culmine, che l'ala destra dell'ANI rafforz\u00f2 le sue concezioni antiparlamentariste espresse negli articoli \"Il Re\" e \"Il Parlamento contro l'Italia\", entrambi a firma di Coppola. Le confuse concezioni primigenie di Enrico Corradini venivano cos\u00ec \"riordinate\" dagli intellettuali di punta dell'Associazione Nazionalista dando vita a proposte politiche vere e proprie. Molti dirigenti nazionalisti si arruolarono come volontari di guerra e alcuni furono decorati di medaglia d'oro al valor militare come Decio Raggi, Spiro Xydias Tipaldo, Giacomo Venezian, Fulcieri Paulucci di Calboli.\nNel 1918, quando l'ANI firm\u00f2 il Patto di Roma accettando l'emancipazione delle nazionalit\u00e0 dell'Impero asburgico, Coppola, Rocco, Foscari e Tamaro abbandonarono \"L'Idea Nazionale\" per protesta. La spaccatura fu dovuta principalmente al fatto che parte dei nazionalisti non vedeva di buon occhio il crollo dell'impero austro-ungarico, considerato come un baluardo contro le rivendicazioni anti-italiane che sarebbero venute da est in caso di emancipazione degli slavi, cosa che puntualmente avvenne dopo la guerra con la creazione del Regno di Serbi, Croati e Sloveni.\nIl 10 aprile 1919 a Roma fu proclamato dai socialisti uno sciopero generale con rivendicazioni genericamente politiche per protestare contro la Conferenza di pace di Parigi. La contromanifestazione, indetta dall'Associazione Nazionalista, come attesta anche Gaetano Salvemini, ottenne l'approvazione degli impiegati ministeriali danneggiati dallo sciopero dei mezzi pubblici. Segu\u00ec un imponente corteo inneggiante al Re e all'Esercito che port\u00f2 in trionfo i reduci e i mutilati e fu ricevuto dal ministro della Guerra.\nNel 1919 suoi aderenti si candidarono nel Partito dei Combattenti, che ottenne 20 deputati. \nAlle Elezioni politiche italiane del 1921 insieme ai Fasci di combattimento e altre forze di destra formarono la lista Blocchi Nazionali, che ottenne 105 deputati. In ambito fascista fu Cesare Maria De Vecchi a fare pressioni su Mussolini per una pi\u00f9 forte collaborazione con l'ANI: De Vecchi, che era esponente della destra nazionalista e monarchica interna del PNF, il 9 novembre 1921 rilasci\u00f2 all\"'Idea Nazionale\" un'intervista nella quale si dichiar\u00f2 \"tributario\" del pensiero nazionalista.\nSuoi esponenti entrarono dopo la marcia su Roma del 28 ottobre 1922 nel governo Mussolini con il ministro Federzoni e i sottosegretari Alfredo Rocco, Alessandro Sardi e Luigi Siciliani.\nLa confluenza nel Partito Nazionale Fascista.\nIl 26 febbraio 1923 venne firmato il concordato per la fusione tra Partito Nazionale Fascista e l'Associazione Nazionalista Italiana (approvato dal comitato centrale dell'ANI il 4 marzo e dal Gran Consiglio del Fascismo il 12) con la confluenza nel PNF..\nTra i principali dirigenti dell'ANI, destinati a diventare ministri del fascismo, vi furono Luigi Federzoni, Costanzo Ciano e il giurista Alfredo Rocco, principale autore della versione originale del codice penale del 1931 detto, appunto, \"Codice Rocco\", cos\u00ec come l'ultimo segretario Umberto Guglielmotti. Corradini e pochi altri cosiddetti \"nazionalisti ortodossi\" aderiranno con meno convinzione al movimento mussoliniano, rimanendo ai margini della politica del regime. Nonostante la relativa estromissione molti ex nazionalisti riuscirono ad influire sulla Politica estera del Regime; un esempio su tutti, Coppola e Rocco fondarono la rivista \"Politica\", che si trasform\u00f2 nell'organo ufficioso del governo sulle questioni politico-diplomatiche. \nAlcuni esponenti dell'ANI, contrari alla confluenza dell'ANI nel PNF, non aderirono al PNF; alcuni fondarono l'Associazione imperialista ed altri fondarono l'Associazione monarchica; altri dirigenti dell'ANI, tra cui Armando Zanetti, che ne fu segretario dal 1919 al 1920, entrarono nel Partito Liberale Italiano, altri nel Partito dei Combattenti. La confluenza dell'ANI nel PNF dette luogo anche a scontri locali tra nazionalisti, contrari alla confluenza nel PNF, e fascisti.\nOrganizzazione.\nMilizia.\nL'ANI aveva una sua organizzazione paramilitare, la milizia dei Sempre Pronti per la Patria e per il Re, le cosiddette \"Camicie azzurre\". Nel biennio rosso dettero spesso manforte alle \"Camicie nere\".\nFu sciolta nel 1923, quando, con la costituzione della Milizia Volontaria per la Sicurezza Nazionale (1\u00ba febbraio 1923), per ordine del Governo Fascista, vennero sciolti gli altri corpi armati paramilitari."}
{"id": "1855935", "revid": "26630", "url": "https://it.wikipedia.org/wiki?curid=1855935", "title": "Andrew Simpson (attore)", "text": "Biografia.\nNato a Derry, nell'Irlanda del Nord, si \u00e8 poi trasferito con la famiglia nel Donegal nella Repubblica d'Irlanda. Ha due sorelle Sarah e LeAnna, rispettivamente la pi\u00f9 grande e la pi\u00f9 piccola della famiglia. \u00c8 stato individuato dal talent scout Patrick Duncan, durante una sua esibizione in un festival. Quest'ultimo stava lavorando per Aisling Walsh, poi regista di \"Angeli ribelli\" (2003), film nel quale Andrew fa il suo esordio nel cinema interpretando Gerard Peters 458. \nNel 2006, ha recitato nel film di Richard Eyre \"Diario di uno scandalo\", nel ruolo di Steven Connelly, un allievo di quindici anni che porta avanti una segreta relazione con la professoressa di arte.\nDal 2010 frequenta la London School of Economics, dove studia legge."}
{"id": "1855945", "revid": "767487", "url": "https://it.wikipedia.org/wiki?curid=1855945", "title": "Fort Pontchartrain du D\u00e9troit", "text": "Fort Pontchartrain du D\u00e9troit era un forte costruito dai francesi nel 1701 nella zona dove ora sorge la citt\u00e0 di Detroit.\nStoria.\nDalla fine del Seicento la Francia cominci\u00f2 a costruire una serie di forti nel Nordamerica per tentare di fermare l'avanzata inglese e per creare un monopolio nel commercio delle pellicce. Cos\u00ec Antoine Laumet de La Mothe, Signore di Cadillac, cap\u00ec che la zona poteva essere una buona postazione per creare un forte. La corte francese acconsent\u00ec a Cadillac di creare un insediamento. La costruzione del forte inizi\u00f2 nel 1701 e gli fu dato il nome di \"Fort Pontchartrain\", in onore di Louis Ph\u00e9lipeaux, Conte di Pontchartrain.\nNel 1706 ci fu un attacco al forte da parte degli indiani Ottawas. Pochi anni dopo, nel 1712, ci fu un nuovo, massiccio attacco da parte di Nativi americani, appartenenti alla trib\u00f9 dei Fox, ma, grazie al tempestivo aiuto degli indiani alleati dei francesi, la sconfitta venne scongiurata. Nel 1728 a Fort Pontchartrain si stabilirono alcune famiglie provenienti dall'Acadia. La vita a Fort Pontchartrain fu abbastanza tranquilla fino al 1746, quando ci fu un attacco degli indiani Chippewa. L'ultimo comandante francese del forte fu Fran\u00e7ois Marie Picote de Belestre.\nNel 1760 i britannici presero possesso del forte. I britannici pretesero dai coloni maggiori tasse e confiscarono loro le armi. Nel 1763 ci fu un attacco degli indiani Ottawa, con a capo Pontiac. L'assedio dur\u00f2 circa due mesi, fino a quando arrivarono i rinforzi per i britannici, e gli indiani vennero sconfitti e dispersi. Durante la guerra d'indipendenza americana il forte non fu oggetto di spedizioni militari, dato che era molto ad occidente rispetto al teatro di guerra. Dal forte gli indiani alleati dei britannici venivano armati per attaccare gli insediamenti americani del sud-est, cos\u00ec i rivoluzionari speravano di imbastire una spedizione per annullare queste operazioni.\nNel 1796 Fort Detroit pass\u00f2 sotto gli Stati Uniti."}
{"id": "1855949", "revid": "1456683", "url": "https://it.wikipedia.org/wiki?curid=1855949", "title": "Periodo del commercio Nanban", "text": "Il \u00e8 nella storia giapponese un periodo che si estende dall'arrivo dei primi europei in Giappone nel 1543, fino alla loro totale esclusione dall'arcipelago nel 1641, a seguito della promulgazione del \"Sakoku\".\nScambi commerciali.\nTratta degli schiavi.\nTra le altre attivit\u00e0, i portoghesi avviarono una tratta di schiavi giapponesi acquistati nel Sol Levante e commerciati in tutti i porti del loro impero coloniale. Le testimonianze documentali relative agli scambi di \"carne umana\" ed alle proteste dagli stessi suscitate sono numerosi.\nGi\u00e0 nel 1555 la Chiesa si pronunci\u00f2 contro il diffondersi in Portogallo di schiave-concubine provenienti dal Giappone. Re Sebastiano proib\u00ec la tratta nel 1571, conscio che l'usanza andava a ledere gli interessi dei missionari cattolici in Estremo Oriente, ma l'editto, esteso a tutti gli schiavi di provenienza orientale (giapponesi, cinesi e coreani), dovette essere ribadito nel 1595 da Re Filippo (durante la sua visita a Lisbona nel 1578, il mercante fiorentino Filippo Sassetti aveva infatti notato che nella massa di schiavi di origine africana spiccavano ancora schiavi provenienti dalla Cina o dal Giappone). I portoghesi avevano infatti molto apprezzato gli schiavi dell'Estremo Oriente perch\u00e9 ritenuti pi\u00f9 abili ed intelligenti degli africani.\nNelle colonie portoghesi, il commercio di schiavi (soprattutto schiave) giapponesi fu molto pi\u00f9 intenso. Nel 1598, il gesuita Luis Cerqueira aveva osservato che era costume per i marinai africani imbarcati sulle navi lusitane possedere una concubina giapponese. Nel mercato degli schiavi di Macao non era poi insolito osservare uno schiavo africano comprare per s\u00e9 degli schiavi giapponesi.\nLo \"shogun\" Toyotomi Hideyoshi, indignato dalla tratta dei suoi connazionali nel Kyushu, scrisse, il 24 luglio 1587, una lettera al padre vice-provinciale dei Gesuiti, Gaspar Coelho, chiedendo la fine della tratta ed il rimpatrio degli schiavi venduti. Come risultato di queste tensioni, Toyotomi fin\u00ec con il bandire la diffusione del cristianesimo nelle sue terre.\nInteressante per\u00f2 ricordare che, pochi anni dopo, lo \"shogun\" sarebbe stato uno degli attori primari nell'enorme tratta di prigionieri di guerra coreani, frutto delle Invasioni giapponesi della Corea (1592-1598), venduti come schiavi in Giappone ed ai portoghesi stessi.\nScambio tecnologico-culturale.\nArmi da fuoco.\n, anche , \u00e8 la variante giapponese dell'archibugio, sviluppata dagli armaioli nipponici del clan Tanegashima a partire dal 1543 su modelli introdotti nel paese dai mercanti portoghesi. I grandi feudatari (\"daimy\u014d\") armarono con la nuova arma sia i loro \"samurai\", la casta guerriera per eccellenza, sia la nuova milizia appositamente creata per lo scopo: gli \"ashigaru\".La diffusione dell'archibugio nel Sol Levante fu rapidissima. Nel solo primo decennio, vennero prodotti 300.000 esemplari di \"Tanegashima-tepp\u014d\".\nNavi.\nLe Navi shuinsen (giapponese \u6731\u5370\u8239) erano navi mercantili a vela giapponesi armate e destinate ai porti del sudest asiatico, con un permesso distribuito dallo Shogunato Tokugawa nella prima met\u00e0 del XVII secolo. Tale permesso consisteva in un sigillo rosso, chiamato per l'appunto \"shuinsen\" (\"sigillo vermiglio\").\nTra il 1600 e il 1635, pi\u00f9 di 350 navi giapponesi si recarono oltremare con questo sistema di permessi. I loro equipaggi erano internazionali, perch\u00e9 molti piloti ed interpreti cinesi, portoghesi e olandesi si univano agli equipaggi. I maggiori porti del sudest asiatico tra la spagnola Manila, la vietnamita H\u1ed9i An, la siamese Ayutthaya, Pattani in Malaysia, davano il benvenuto alle pacifiche navi mercantili giapponesi e molti giapponesi si stabilirono in questi porti, formando piccole enclave giapponesi. Un avventuriero giapponese, Yamada Nagamasa, divenne molto influente nel regno del Siam (Thailandia) in quel periodo.\nCristianesimo.\nL'evangelizzazione del Giappone ha inizio il 15 agosto 1549, quando lo spagnolo Francesco Saverio (\"Francisco Javier\"), cofondatore insieme a Ignazio di Loyola dell'Ordine dei gesuiti, sbarc\u00f2 nell'arcipelago provenendo dalla penisola di Malacca. La prima comunit\u00e0 cristiana venne fondata nell'isola di Ky\u016bsh\u016b, la pi\u00f9 meridionale tra le quattro grandi isole che formano l'arcipelago. Ai gesuiti seguirono i frati francescani. Nel corso del XVI secolo la comunit\u00e0 cattolica crebbe fino a superare le 300.000 unit\u00e0. La citt\u00e0 costiera di Nagasaki ne era il centro principale. I missionari italiani, nella loro opera di evangelizzazione, seguivano le norme redatte dal gesuita Alessandro Valignano (1539-1606), autore del fondamentale \"Cerimoniale per i missionari in Giappone\".\nEtimologia.\n\"Nanban\" (\u5357\u86ee), lett. \"Barbaro meridionale\", \u00e8 una parola sino-giapponese che designava in origine i popoli dell'Asia Meridionale. Segue l'uso cinese secondo il quale il Celeste Impero \u00e8 circondato unicamente da popoli \"barbari\" dei quali i meridionali sono definiti \"Nanban\". In Giappone, la parola prese nuovo significato designando gli europei (prima i portoghesi, poi gli spagnoli, infine gli olandesi - i \"K\u014dm\u014d\", \u7d05\u6bdb, \"rossi di capelli\", e gli inglesi) che giunsero nel 1543 passando per l'India. La parola Nanban dovette essere particolarmente appropriata per i giapponesi: i nuovi visitatori giungevano dal sud, e le loro usanze erano alquanto poco \"sofisticate\" per i giapponesi."}
{"id": "1855957", "revid": "1543377", "url": "https://it.wikipedia.org/wiki?curid=1855957", "title": "Proton Persona", "text": "La Proton Persona (conosciuta anche come \"Proton Gen-2 Persona\" in Inghilterra) \u00e8 una berlina 4 o 5 porte prodotta dalla casa automobilistica malese Proton a partire dal mese di agosto del 2007. Si tratta dell'erede della Wira, che tuttavia rimane ancora temporaneamente in vendita.\nL'auto deriva essenzialmente dalla Gen.2 con la quale condivide pianale e motore (un 1.6 benzina da 110 Cv). La Persona si differenzia da quest'ultima per alcuni particolari estetici e per alcuni dettagli interni (tra i quali vi sono la plancia, i sedili e i pannelli porta)."}
{"id": "1855960", "revid": "51323", "url": "https://it.wikipedia.org/wiki?curid=1855960", "title": "Teoria dei salari di efficienza", "text": "La teoria dei salari efficienti, in economia del lavoro e in economia politica, si occupa di spiegare per quale motivo, in alcuni mercati, i salari sono pi\u00f9 alti del livello che porta in parit\u00e0 domanda e offerta di lavoro (livello di \"market clearing\"). In particolare, si occupa di studiare gli incentivi che spingono le imprese a corrispondere questi salari pi\u00f9 alti di quello di mercato ai lavoratori, allo scopo di aumentarne la produttivit\u00e0 e l'efficienza.\nTeorie.\nDiversi sono i motivi che spingono le imprese a pagare salari pi\u00f9 alti di quanto necessario per portare in equilibrio il mercato:"}
{"id": "1855964", "revid": "188323", "url": "https://it.wikipedia.org/wiki?curid=1855964", "title": "Disco goniometrico", "text": ""}
{"id": "1855969", "revid": "1305772", "url": "https://it.wikipedia.org/wiki?curid=1855969", "title": "Down to Earth", "text": ""}
{"id": "1855971", "revid": "827882", "url": "https://it.wikipedia.org/wiki?curid=1855971", "title": "Discography", "text": ""}
{"id": "1855976", "revid": "2208340", "url": "https://it.wikipedia.org/wiki?curid=1855976", "title": "Bakumatsu", "text": "Con il termine s'indica nella storiografia giapponese il periodo relativo agli ultimi anni di vita del duecentenario shogunato Tokugawa, e pi\u00f9 in generale la fine dello stesso sistema feudale e stratocratico facente capo agli \"sh\u014dgun\", che segn\u00f2 dunque il passaggio dal periodo Edo (1603-1868) al periodo Meiji (1868-1912). \nSi caratterizza per una serie brusca e turbolentissima d'eventi accaduti tra il 1853, quando la centenaria politica isolazionista nazionale conosciuta come \"sakoku\" venne repentinamente e coattamente interrotta, ed il 1867, quando la corte imperiale - forte anche del sostegno occidentale - decise di restaurare la propria autorit\u00e0 regia sull'intero Paese (il cosiddetto \"Rinnovamento Meiji\"), portandovi di conseguenza alla guerra civile. \nLa maggior divisione e contrapposizione politica ed ideologica di questo periodo fu perci\u00f2 quella tra i lealisti dell'Imperatore e nazionalisti , riuniti dietro il motto neoconfuciano del \"sonn\u014d j\u014di\" (\u5c0a\u7687\u6518\u5937, \"riverire il \"tenn\u014d\", espellere i barbari\"), e le forze dello shogunato, che includevano l'unit\u00e0 di polizia chiamata \"shinsengumi\". Nel caos del \"Bakumatsu\" molte altre fazioni tentarono di guadagnare rilevanza. Tra i fattori che sicuramente aggravarono lo scontro e portarono alla caduta dei Tokugawa vanno annoverati i risentimenti dei \"tozama daimy\u014d\", feudatari che avevano combattuto contro le forze dei Tokugawa nella Battaglia di Sekigahara del 1600 e che, con la vittoria dei Tokugawa, erano stati poi esclusi permanentemente da tutte le posizioni di potere in seno allo shogunato per oltre 250 anni.\nTrattato di pace e amicizia (1854).\nQuando le navi nere del commodoro Matthew Perry apparvero nella Baia di Tokyo (allora chiamata Baia di Edo) nel luglio 1853, il \"bakufu\" (shogunato) entr\u00f2 in crisi. Il capo dei consiglieri anziani, Abe Masahiro (1819\u20131857), fu incaricato di trattare con gli americani. Non essendoci precedenti per gestire questa minaccia alla sicurezza nazionale, Abe tent\u00f2 di mediare fra il desiderio dei consiglieri di trattare con gli stranieri, quello dell'imperatore che li voleva tenere fuori dal paese, e quello dei signori feudali (\"daimy\u014d\") che volevano la guerra. Mancando il consenso, Abe scelse il compromesso accettando le richieste di Perry di aprire il Giappone al commercio con l'estero mentre nel frattempo faceva preparativi militari. Nel marzo 1854 fu firmata con gli statunitensi la Convenzione di Kanagawa / Trattato di Pace e Amicizia (o Trattato di Kanagawa), che mantenne la proibizione di commercio ma apr\u00ec tre porti (Nagasaki, Shimoda, Hakodate) alle baleniere americane in cerca di provviste, garant\u00ec un buon trattamento ai marinai americani naufragati, e permise l'apertura di un consolato degli Stati Uniti a Shimoda, porto marittimo nella Penisola di Izu, a sud-ovest di Edo.\nProblemi politici e modernizzazione.\nIl danno che ne risult\u00f2 per il \"bakufu\" fu significativo. Discutere sulla politica del governo era inusuale, ma gli eventi avevano generato critiche pubbliche al \"bakufu\". Nella speranza di avere il supporto di nuovi alleati, Abe, per la costernazione dei \"fudai\", si era consultato con gli \"shinpan daimyo\" e i \"tozama daimy\u014d\", minando ulteriormente un \"bakufu\" gi\u00e0 indebolito.\nCon la Riforma Ansei (1854\u20131856), Abe tent\u00f2 di rafforzare il regime ordinando navi da guerra ed armamenti dai Paesi Bassi e costruendo nuove opere di difesa portuali. Nel 1855, con l'assistenza olandese, lo Shogunato acquist\u00f2 la sua prima nave da guerra a vapore, la \"Kank\u014d Maru\", che fu usata per l'addestramento dei soldati. Fu inaugurato il Centro navale di addestramento di Nagasaki, con istruttori olandesi, e a Edo fu costituita una scuola militare in stile occidentale. Nel 1857 fu acquistata la prima nave da guerra a vapore giapponese mossa ad elica (screw-driven), la corazzata \"Kanrin Maru\". In questo periodo, le conoscenze scientifiche si espansero velocemente assimilando ulteriormente le tecnologie dagli olandesi \"(Rangaku)\", i quali dal XVII secolo erano i soli stranieri che diffondevano nel Paese i progressi scientifici occidentali.\nL'opposizione ad Abe aument\u00f2 negli ambienti \"fudai\", che si opponevano all'apertura dei consigli del \"bakufu\" ai \"tozama daimy\u014d\", e nel 1855 venne rimpiazzato come capo dei consiglieri anziani da Hotta Masayoshi (1810\u20131864). A capo della fazione dissidente c'era Tokugawa Nariaki, che aveva da lungo tempo manifestato la propria lealt\u00e0 verso l'imperatore nonch\u00e9 i propri sentimenti anti-stranieri, e che nel 1854 era stato posto a capo della difesa nazionale. La scuola di Mito, sorta 200 anni prima nella provincia di Hitachi e basata su una lettura della storia nazionale secondo principi neo-confuciani e shintoisti, si pose come obiettivo la restaurazione del potere imperiale e il rifiuto di aprirsi all'Occidente.\nTrattati di amicizia e commercio (1858).\nA seguito della nomina di Townsend Harris a console degli Stati Uniti nel 1856 e di due anni di negoziazioni, il \"Trattato di amicizia e commercio nippo-americano\" venne firmato nel 1858 ed entr\u00f2 in vigore verso la met\u00e0 del 1859. Harris aveva messo in guardia contro il colonialismo aggressivo di Francia e Gran Bretagna in Cina nella contemporanea Seconda Guerra dell'Oppio (1856\u20131860), sostenendo che quei Paesi non avrebbero esitato a far guerra anche al Giappone, e che gli Stati Uniti offrivano un'alternativa pacifica. I punti pi\u00f9 importanti del trattato furono:\nIl Giappone si impegn\u00f2 inoltre ad applicare anche agli Stati Uniti eventuali migliori condizioni garantite in futuro con altri trattati ad altre nazioni straniere. Presto numerose nazioni straniere seguirono le orme degli Stati Uniti ed ottennero trattati con il Giappone. Con i Paesi Bassi fu firmato il Trattato di amicizia e commercio fra Paesi Bassi e Giappone il 18 agosto, con la Russia il Trattato di amicizia e commercio fra Russia e Giappone il 19 agosto, con il Regno Unito il Trattato anglo-giapponese di amicizia e commercio il 26 agosto, e con la Francia il Trattato di amicizia e commercio fra Francia e Giappone il 9 di ottobre.\nEdifici destinati agli scambi commerciali vennero presto costruiti nei porti aperti al commercio con l'estero.\nCrisi e conflitto.\nCrisi politica.\nHotta perse il supporto dei daimyo chiave, e quando Tokugawa Nariaki si oppose al nuovo trattato, Hotta cerc\u00f2 la sanzione imperiale. Gli ufficiali di corte, percependo la debolezza del \"bakufu\", respinsero la richiesta di Hotta, cosa che ebbe come risultato le sue dimissioni e che improvvisamente coinvolse Kyoto e l'imperatore nella politica interna del Giappone, per la prima volta dopo molti secoli. Quando lo shogun mor\u00ec senza un erede, Nariaki fece appello alla corte perch\u00e9 supportasse il proprio figlio, Tokugawa Yoshinobu (o Keiki), come shogun, un candidato favorito dagli shimpan daimyo e dai tozama daimy\u014d. I \"fudai\" vinsero la lotta per il potere; tuttavia si install\u00f2 Ii Naosuke, firmando i Trattati Ansei delle Cinque Potenze e ponendo cos\u00ec fine a duecento anni di chiusura verso l'esterno senza autorizzazione imperiale (autorizzazione concessa nel 1865) ed arrestando Nariaki e Yoshinobu, ordinando l'esecuzione di Yoshida Sh\u014din (1830\u20131859, un intellettuale che guidava il \"sonn\u014d-j\u014di\", si era opposto al trattato con gli Americani e aveva tramato una rivoluzione contro il \"bakufu\") conosciuto come la Purga Ansei.\nModernizzazione, crisi economica e sollevazioni.\nL'apertura del Giappone al commercio estero incontrollato port\u00f2 ad una grande instabilit\u00e0 economica. Mentre alcuni imprenditori prosperarono, molti altri fecero bancarotta. La disoccupazione crebbe, cos\u00ec come l'inflazione. Per coincidenza molte carestie avevano fatto alzare drasticamente il prezzo del cibo. Avvennero incidenti fra alcuni stranieri, chiamati \"feccia della terra\" da un diplomatico dell'epoca, e giapponesi.\nAnche il sistema monetario del Giappone and\u00f2 in rovina. Tradizionalmente, il tasso di scambio del Giappone fra argento e oro era di 1:5, mentre i tassi internazionali erano dell'ordine di 1:15. Questo port\u00f2 ad un massiccio acquisto di oro da parte degli stranieri, e infine costrinse le autorit\u00e0 giapponesi a svalutare la loro moneta.\nGli stranieri portarono in Giappone anche il colera (probabilmente dall'India), causando centinaia di migliaia di morti.\nDurante gli anni sessanta dell'Ottocento, rivolte di contadini (\"hyakush\u014d ikki\") e disordini urbani (\"uchikowashi\") si moltiplicarono. Apparve il movimento \"Rinnovamento del mondo\" (\"yonaoshi ikki\"), cos\u00ec come febbrili movimenti di isteria collettiva come l'Ee ja nai ka (traducibile in \"Perch\u00e9 no\" oppure \"Non va forse bene cos\u00ec?\").\nIl \"bakufu\" invi\u00f2 all'estero numerose missioni diplomatiche, per acquisire conoscenze a proposito della civilt\u00e0 occidentale, rivedere i trattati iniqui e rimandare l'apertura di citt\u00e0 e porti al commercio straniero; tali sforzi per la revisione si rivelarono per\u00f2 in buona parte infruttuosi.\nNel 1860 venne inviata un'ambasciata giapponese agli Stati Uniti, sulla nave da guerra \"Kanrin Maru\" e la nave americana \"Powhattan\". Nel 1862 venne inviata una prima ambasciata giapponese in Europa.\nAssassinii di stranieri e conflitto aperto.\nIn questo periodo aument\u00f2 la violenza contro gli stranieri e coloro che avevano a che fare con loro. Ii Naosuke, che aveva firmato il Trattato di Harris e aveva tentato di eliminare l'opposizione all'Occidentalizzazione con la Purga Ansei, fu assassinato a Sakuradamon nel marzo 1860. Henry Heusken, il traduttore olandese di Harris venne ucciso da alcuni spadaccini nel gennaio del 1861. Sempre nel 1861, venne attaccata la delegazione britannica a Edo, e vi furono due morti. Durante quel periodo, venne ucciso circa uno straniero al mese. Nel settembre del 1862 avvenne l'Affare Richardson, che avrebbe costretto le nazioni straniere a intraprendere azioni decisive per proteggere gli stranieri e garantire l'esecuzione delle provvisioni dei Trattati. Nel maggio 1863, la delegazione statunitense a Edo venne data alle fiamme.\nL'opposizione belligerante all'influenza occidentale si trasform\u00f2 in conflitto aperto quando l'Imperatore K\u014dmei, rompendo con secoli di tradizione imperiale, inizi\u00f2 a prendere un ruolo attivo negli affari di stato e promulg\u00f2, l'11 marzo e l'11 aprile 1863, il suo \"Ordine di espellere i barbari\" (\u6518\u5937\u5b9f\u884c\u306e\u52c5\u547d). Il clan Ch\u014dsh\u016b con base a Shimonoseki, sotto il Lord Mori Takachika, esegu\u00ec l'Ordine, e inizi\u00f2 a intraprendere azioni per espellere tutti gli stranieri a partire dalla data fissata come ultimatum (10 maggio, calendario lunare). Sfidando apertamente lo shogunato, Takachika ordin\u00f2 alle sue forze di sparare senza avvertimento su tutte le navi straniere che attraversassero lo Stretto di Shimonoseki.\nSotto le pressioni dell'Imperatore, lo Sh\u014dgun fu inoltre costretto a promulgare una dichiarazione di fine delle relazioni con gli stranieri. L'ordine fu comunicato alle legazioni straniere da Ogasawara Zusho no Kami il 24 giugno 1863:\nIl tenente colonnello Edward Neale, capo della delegazione britannica, rispose in termini molto forti, equiparando la mossa a una dichiarazione di guerra:\nUna seconda ambasciata giapponese in Europa (1863) fu inviata nel dicembre 1863, con la missione di ottenere il supporto degli Europei per ristabilire la precedente chiusura del Giappone al commercio straniero, e specialmente per fermare l'accesso degli stranieri al porto di Yokohama. L'ambasciata termin\u00f2 con un totale fallimento perch\u00e9 le potenze europee non trovarono alcun vantaggio nell'accettare le sue richieste.\nInterventi militari occidentali (1863-1865).\nL'influenza americana, cos\u00ec importante all'inizio, svan\u00ec dopo il 1861 per l'inizio della Guerra Civile Americana (1861\u20131865), che mobilit\u00f2 tutte le risorse disponibili degli Stati Uniti. L'influenza fu rimpiazzata da quella degli inglesi, degli olandesi e dei francesi.\nA capo dell'opposizione al \"bakufu\" vi erano Ch\u014dsh\u016b e Satsuma. In quanto coinvolti direttamente prima negli attacchi alle navi straniere a Shimonoseki e poi nell'omicidio di Richardson, ed in quanto il \"bakufu\" si dichiar\u00f2 incapace di placarli, le forze occidentali decisero di organizzare spedizioni militari dirette.\nIntervento americano (luglio 1863).\nIl mattino del 16 luglio 1863, con l'approvazione del Ministro Pruyn, in un'apparente rapida risposta all'attacco al \"Pembroke\", la fregata statunitense, l'USS \"Wyoming\" al comando dello stesso Capitano McDougal navig\u00f2 dentro lo stretto ed affront\u00f2 da sola la flotta ribelle, costruita negli Stati Uniti ma con scarso equipaggio. Per circa due ore prima di ritirarsi, McDougal affond\u00f2 una nave nemica e danneggi\u00f2 gravemente le altre due, insieme a quaranta perdite giapponesi, mentre la \"Wyoming\" ricevette danni estesi, con quattordici membri dell'equipaggio morti o feriti.\nIntervento francese (agosto 1863).\nSulla scorta dell'attacco di McDougal, due settimane dopo un contingente di terra francese di due navi da guerra, la \"Tancr\u00e8de\" e la \"Dupleix\", e 250 uomini al comando del Capitano Benjamin Jaur\u00e8s entrarono in Shimonoseki e distrussero una cittadina, insieme con almeno una piazzaforte di artiglieria.\nBombardamento inglese di Kagoshima (agosto 1863).\nNell'Agosto del 1863, avvenne il bombardamento di Kagoshima, in risposta per l'incidente di Namamugi e l'omicidio del commerciante inglese Richardson. La Royal Navy inglese bombard\u00f2 la citt\u00e0 di Kagoshima e distrusse numerose navi. Satsuma tuttavia pi\u00f9 tardi negozi\u00f2 e pag\u00f2 25\u00a0000 sterline, ma non consegn\u00f2 gli assassini di Richardson e, in cambio, ottenne un accordo da parte della Gran Bretagna per la fornitura di navi da guerra a vapore a Satsuma. Il conflitto concretamente divenne il punto d'inizio di una stretta relazione fra Satsuma e la Gran Bretagna, che divennero i principali alleati nella successiva Guerra Boshin. Dall'inizio, la Provincia di Satsuma era generalmente stata favorevole all'apertura e alla modernizzazione del Giappone. Nonostante l'incidente Namamugi fosse stato una sfortuna, non era caratteristico della politica di Satsuma, e fu abbastanza abusivamente bollato come un esempio del sentimento xenofobo sonn\u014d j\u014di, come giustificazione per una forte dimostrazione di forza da parte dell'Occidente.\nBombardamento di Shimonoseki (settembre 1864).\nLe nazioni occidentali organizzarono una rappresaglia armata contro l'opposizione giapponese con il bombardamento di Shimonoseki. L'intervento avvenne nel settembre del 1864, combinando le forze navali della Gran Bretagna, dei Paesi Bassi, della Francia e degli Stati Uniti, contro il potente daimy\u014d M\u014dri Takachika del Dominio Ch\u014dsh\u016b con base a Shimonoseki, in Giappone. Questo conflitto minacci\u00f2 di coinvolgere l'America, che nel 1864 era gi\u00e0 martoriata dalla guerra civile, in una guerra esterna.\nSpedizione navale di Hy\u014dgo (novembre 1865).\nPoich\u00e9 il \"bakufu\" aveva dimostrato di non essere in grado di pagare l'indennit\u00e0 di tre milioni di dollari richiesta dalle nazioni straniere per l'intervento a Shimonoseki, esse accettarono di ridurre la somma in cambio di una ratifica del Trattato Harris da parte dell'Imperatore, un abbassamento delle tariffe doganali a un uniforme 5%, e l'apertura dei porti di Hy\u014dgo (moderna K\u014dbe) e Osaka al commercio straniero. Per fare una maggiore pressione per le loro richieste, uno squadrone di quattro navi da guerra inglesi, una olandese e tre francesi venne inviato nel porto di Hy\u014dgo nel novembre 1865. Da parte delle forze straniere vennero fatte varie incursioni, finch\u00e9 l'Imperatore alla fine decise di modificare la sua posizione di totale opposizione ai Trattati, permettendo formalmente allo Shogun di intrattenere negoziati con le potenze straniere.\nQuesti conflitti portarono a comprendere che quel conflitto frontale con le nazioni occidentali non era una buona soluzione per il Giappone. Mentre il \"bakufu\" continuava nei suoi sforzi per la modernizzazione, i daimyo delle regioni occidentali (soprattutto Satsuma e Ch\u014dsh\u016b) continuarono a loro volta a modernizzare intensivamente per costruire un Giappone pi\u00f9 forte e stabilire un governo pi\u00f9 legittimo sotto il potere dell'Imperatore.\nRinnovamento nel Bakumatsu e modernizzazione.\nDurante gli ultimi anni del \"bakufu\", o \"bakumatsu\", il \"bakufu\" intraprese forti misure per tentare di riaffermare il suo dominio, nonostante il suo coinvolgimento con la modernizzazione e le potenze stranieri lo rendesse un bersaglio del sentimento anti-occidentale in tutto il paese.\nAllievi della marina vennero inviati a studiare in scuole navali occidentali per numerosi anni, iniziando una tradizione di futuri leader istruiti all'estero, come l'Ammiraglio Enomoto. L'ingegnere navale francese L\u00e9once Verny venne assunto per costruire arsenali navali come Yokosuka e Nagasaki. Alla fine dello shogunato Tokugawa nel 1867, la marina giapponese dello sh\u014dgun possedeva gi\u00e0 otto navi da guerra a vapore di tipo occidentale intorno alla nave ammiraglia, la nave da battaglia giapponese \"Kaiy\u014d Maru\", che furono usate contro le forze pro-imperiali durante la Guerra Boshin, sotto il comando dell'Ammiraglio Enomoto. Una missione militare francese in Giappone nel 1867 fu inviata per aiutare a modernizzare gli eserciti del \"bakufu\". Il Giappone mand\u00f2 una delegazione e partecip\u00f2 alla Esposizione Universale del 1867 a Parigi.\nRiverendo l'imperatore come simbolo di unit\u00e0, gli estremisti portarono violenza e morte contro le autorit\u00e0 Bakufu e Han e contro gli stranieri. Le rappresaglie navali straniere nella Guerra Anglo-Satsuma portarono ad un altro trattato commerciale che molto concedeva nel 1865, ma Yoshitomi non era in grado di rinforzare i trattati con gli occidentali. Un esercito del \"bakufu\" fu sconfitto quando venne inviato a schiacciare una rivolta nello han della Provincia di Satsuma e nel Dominio Ch\u014dsh\u016b nel 1866. Infine, nel 1867, l'Imperatore Komei mor\u00ec, e gli succedette il secondogenito Mutsuhito.\nKeiki divenne con riluttanza capo della casata Tokugawa e shogun a seguito della morte inaspettata di Tokugawa Iemochi, a met\u00e0 del 1866. Tent\u00f2 di riorganizzare il governo sotto l'Imperatore conservando il ruolo di leadership dello shogun, un sistema conosciuto come k\u014dbu gattai. Temendo il potere crescente dei daimy\u014d di Satsuma e Ch\u014dsh\u016b, altri daimyo chiesero il ritorno del potere politico dello shogun all'Imperatore e a un consiglio di daimy\u014d incaricati dal precedente sh\u014dgun Tokugawa. Con la minaccia di un'imminente azione militare guidata da Satsuma-Ch\u014dsh\u016b, Keiki anticip\u00f2 le mosse cedendo una parte della sua precedente autorit\u00e0.\nFine del \"bakufu\".\nDopo che Keiki abe ebbe temporaneamente evitato il conflitto che stava crescendo, le forze ostili allo shogunato istigarono disordini diffusi nelle strade di Edo usando gruppi di \"r\u014dnin\". Quindi le truppe di Satsuma e Ch\u014dsh\u016b si mossero in forze su Kyoto, facendo pressione sulla Corte Imperiale per un editto conclusivo che mettesse fine alla supremazia dello shogunato. A seguito di una conferenza di daimy\u014d, la Corte Imperiale promulg\u00f2 tale editto, rimuovendo il potere dello shogunato negli ultimi giorni del 1867. I leader di Satsuma, Ch\u014dsh\u016b e di altri \"han\" e cortigiani radicali, tuttavia, si ribellarono, assediarono il palazzo imperiale e annunciarono la loro personale restaurazione il 31 gennaio 1868. Keiki nominalmente accett\u00f2 il fatto, ritirandosi dalla Corte Imperiale a Osaka e nello stesso tempo dimettendosi da shogun. , la disputa continu\u00f2 fino a culminare in un confronto militare fra i Tokugawa ed i domini loro alleati e le forze di Satsuma, Tosa e Ch\u014dsh\u016b, a Fushimi e Toba (battaglia di Toba Fushimi). Quando la battaglia fu vinta dalle forze ostili allo shogunato, Keiki lasci\u00f2 Osaka per Edo, essenzialmente ponendo fine al potere dei Tokugawa e allo shogunato che aveva governato il Giappone per pi\u00f9 di 250 anni.\nDopo la Guerra Boshin (1868\u20131869), il \"bakufu\" fu abolito, e Keiki fu ridotto al rango di un comune daimyo. La resistenza continu\u00f2 nel Nord durante il 1868, e la marina del \"bakufu\" al comando dell'Ammiraglio Enomoto Takeaki continu\u00f2 a resistere per altri sei mesi in Hokkaid\u014d, dove fondarono la Repubblica di Ezo, che ebbe vita breve. Questa sfida fin\u00ec con la Battaglia di Hakodate, dopo un mese di combattimenti.\nSi veda anche.\nFigure importanti.\nFigure meno conosciute del periodo:\nA Matsudaira Yoshinaga, Date Munenari, Yamanouchi Toyoshige e Shimazu Nariaki ci si riferisce collettivamente come .\nOsservatori stranieri:"}
{"id": "1855981", "revid": "123567", "url": "https://it.wikipedia.org/wiki?curid=1855981", "title": "Politica isolazionista", "text": ""}
{"id": "1855983", "revid": "71482", "url": "https://it.wikipedia.org/wiki?curid=1855983", "title": "Modello di riservatezza di Bell-LaPadula", "text": ""}
{"id": "1855988", "revid": "71482", "url": "https://it.wikipedia.org/wiki?curid=1855988", "title": "Modello d'integrit\u00e0 BIBA", "text": ""}
{"id": "1856001", "revid": "1543377", "url": "https://it.wikipedia.org/wiki?curid=1856001", "title": "Tozama daimy\u014d", "text": "Un era un giapponese che non apparteneva alla cerchia degli alleati degli \"sh\u014dgun\", i dittatori militari che governarono il Giappone per diversi secoli. Il termine fu introdotto nel periodo Kamakura (1185-1333) e rest\u00f2 in uso fino alla fine del periodo Edo (1603-1868).\nPremesse.\nDopo un lungo periodo di instabilit\u00e0 politica, contrassegnato da diverse guerre civili, il \"daimyo\" Ieyasu Tokugawa riunific\u00f2 il Giappone. Decisiva fu la battaglia di Sekigahara del 1600, in cui Ieyasu ed i suoi alleati sconfissero i rivali. Nel 1603, Ieyasu fu insignito dall'imperatore Go-Y\u014dzei del titolo di sh\u014dgun, con il quale inizi\u00f2 la dittatura militare, conosciuta come shogunato Tokugawa, ed il periodo Edo della storia giapponese.\nPeriodo Edo.\nCon l'avvento dei Tokugawa, i feudi vennero riorganizzati e presero il nome di , con a capo i \"daimy\u014d\", che vennero divisi in categorie. I \"daimy\u014d\" che si erano sottomessi al potere dello shogunato Tokugawa dopo Sekigahara, vennero classificati come \"tozama\" (esterni). Si differenziavano dai feudatari vassalli di Ieyasu Tokugawa, che furono suoi alleati storici prima della battaglia. A questi fu conferito il pi\u00f9 importante titolo di e vennero riservate cariche a cui i \"tozama\" non poterono quasi mai accedere.\nMolti dei territori pi\u00f9 vasti erano governati dai \"tozama\". Il pi\u00f9 grande era il dominio di Kaga del clan Maeda, che si estendeva nelle province di Kaga, Etchu e Noto. Con una produzione annua di 1.000.000 di \"koku\" (circa 150.000 tonnellate) di riso, era secondo solo al dominio di Ieyasu Tokugawa. Altro importante feudo era il dominio di Satsuma del clan Shimazu, che produceva circa 770.000 \"koku\" annui. Altri \"tozama daimy\u014d\" furono i rappresentanti dei clan M\u014dri, Date, Hachisuka e Uesugi. Molte, ma non tutte, di queste famiglie avevano vissuto nella stessa regione per secoli prima dello shogunato Tokugawa.\nTokugawa Ieyasu aveva trattato i vassalli \"tozama\" amichevolmente, ma in seguito i suoi successori esercitarono maggiore autorit\u00e0. Il figlio e successore di Ieyasu, Tokugawa Hidetada, istitu\u00ec la legge della , che obbligava i daimy\u014d a soggiornare a Edo, sede dello shogun ed odierna T\u014dky\u014d, un anno s\u00ec ed un anno no. Le loro famiglie dovevano risiedervi in pianta stabile, venivano cos\u00ec scongiurate ribellioni ed evasioni fiscali. Fra il 1623 e il 1626, Tokugawa Iemitsu, figlio e successore di Hidetada, fu meno tollerante del padre e del nonno. Nel Giappone occidentale, i \"tozama daimy\u014d\" trassero grandi profitti dal commercio con gli stranieri nella met\u00e0 del diciassettesimo secolo. Il loro crescente successo era una minaccia per lo shogunato, che rispose chiudendo i porti del Giappone occidentale e di Ky\u016bsh\u016b al commercio estero.\nPer tenere in scacco i \"tozama\", lo shogunato colloc\u00f2 i pi\u00f9 fidati \"fudai daimy\u014d\" in postazioni strategiche, lungo le maggiori strade e vicino ad importanti citt\u00e0. Per gran parte del periodo Edo, lo shogunato ordinariamente non pose \"tozama\" in posizioni eminenti di governo, che andarono ai fudai daimy\u014d. Le cose cambiarono negli ultimi anni dello shogunato, periodo conosciuto come Bakumatsu, quando al \"tozama daimy\u014d\" Matsumae Takahiro venne assegnata l'alta carica governativa di \"r\u014dj\u016b\".\nI \"tozama daimy\u014d\" di Satsuma e di Ch\u014dsh\u016b (rispettivamente i clan Shimazu e M\u014dri) furono decisivi nella caduta dello Shogunato Tokugawa alla fine del periodo Bakumatsu. Guadagnando altri \"tozama\" alla loro causa, combatterono contro lo shogunato ed i suoi alleati daimy\u014d di Aizu, e dell'\u014cuetsu Reppan D\u014dmei (alleanza settentrionale) durante la guerra Boshin del 1868-69. Molti membri dei clan di Satsuma e Ch\u014dsh\u016b furono tra i dominatori della politica nei decenni successivi, fino agli inizi del XX secolo."}
{"id": "1856007", "revid": "12458", "url": "https://it.wikipedia.org/wiki?curid=1856007", "title": "Fort Detroit", "text": ""}
{"id": "1856009", "revid": "1784938", "url": "https://it.wikipedia.org/wiki?curid=1856009", "title": "Nazionalismo italiano", "text": "Il nazionalismo italiano \u00e8 l'ideologia nazionalista che esalta l'identit\u00e0 storica, spirituale e territoriale degli italiani, sia su base naturalistica, sia per afflato volontaristico.\nEsso sostiene che gli italiani siano un popolo di cultura e lingua sostanzialmente omogenea, in quanto discendenti degli antichi romani che hanno abitato la penisola per secoli, in un periodo di unit\u00e0 storica dell'Italia. Il nazionalismo italiano ha storicamente aderito anche a teorie imperialistiche. Le origini del nazionalismo italiano sono state spesso individuate nel Rinascimento.\nIl nazionalismo italiano torn\u00f2 prepotentemente in auge negli anni immediatamente precedenti la prima guerra mondiale, con la ripresa del colonialismo e con le pretese irredentiste verso alcuni territori italofoni ancora sotto il dominio dell'Austria-Ungheria, costituendo nel 1910 un partito politico, l'Associazione Nazionalista Italiana, con leader Enrico Corradini. Fu poi uno dei tratti distintivi del regime fascista.\nOggi sopravvive in alcuni partiti di destra e, a livello culturale, come sentimento di generico patriottismo diffuso non in modo uniforme, stimolato talvolta da eventi di cronaca, politica o sport.\nQuesta idea ha sovente incontrato l'opposizione di movimenti organizzati riconducibili all'autonomismo e indipendentismo, propugnatori di tesi che hanno apertamente sfidato la nozione di una unitaria identit\u00e0 italiana. Vi sono state spinte centrifughe di tipo regionalista in Friuli-Venezia Giulia, Lombardia, Piemonte, Sardegna, Sicilia, Toscana, Trentino-Alto Adige, Valle d'Aosta e Veneto.\nPrima e dopo l'unit\u00e0 d'Italia, diversi movimenti legati alle identit\u00e0 territoriali (vedansi per esempio il sardismo, strutturatosi definitivamente gi\u00e0 in occasione della \"Fusione Perfetta\" del 1848, e il sicilianismo, proiettatosi contro i Borbone e in seguito i Savoia) misero in discussione il piano della cosiddetta \"piemontesizzazione\" dello Stato guidato dal Regno di Sardegna, criticato anche da alcuni nazionalisti non monarchici.\nLo sviluppo di differenti condizioni economiche, contribuenti alla definizione di un ampio divario fra un \"Nord\" altamente industrializzato e un \"Sud\" marcatamente agricolo, ha messo a dura prova la costruzione dell'attuale identit\u00e0 italiana. Tale divario economico, negli anni Ottanta, ha provocato il sorgere di movimenti quali il cosiddetto padanismo e il neoborbonismo.\nStoria.\nMedioevo.\nIl sentimento nazionale italiano cominci\u00f2 a sorgere durante l'alto Medioevo, alimentandosi soprattutto del ricordo dell'antica Roma e trovando nell'identit\u00e0 religiosa, rappresentata da una Chiesa cattolica erta a erede ideale delle istituzioni romane, un senso di comune appartenenza.\nAnche grazie a letterati ed intellettuali quali Dante, Petrarca e Boccaccio, che elevarono il volgare fiorentino a una posizione di prestigio, l'Italia fu ispirazione ed oggetto di studio per poeti e letterati che, tessendone le lodi per la sua antica grandezza, ne deprecavano la contemporanea situazione e il suo destino futuro, fatto di discordie interne e di sottomissione allo \"straniero\".\nDante, con l'invettiva del VI canto del Purgatorio \u00ab\"Ahi serva Italia\"\u00bb, inaugur\u00f2 la tradizione delle liriche civili italiane, ispirate cio\u00e8 a tematiche politiche, di cui saranno esempi le canzoni \"Italia mia\" e \"Spirto gentil\" del \"Canzoniere\" di Petrarca, o le poesie \"All'Italia\" e \"Sopra il monumento di Dante\" del Leopardi.\nA Dante sarebbe stato, cos\u00ec, attribuito il ruolo di capostipite di un sentimento nazionale comune alla penisola, nonch\u00e9 di portavoce della necessit\u00e0 di un suo riscatto:\nIspirato all'idea politica di Dante, anche il tribuno della plebe Cola di Rienzo proclam\u00f2 l'esigenza di restituire all'Italia la gloria che le spettava, auspicandone l'unificazione sotto la guida di Roma capitale.\nDal Rinascimento al XIX secolo.\nAbbandonata la speranza medievale di un'utopistica restaurazione imperiale, a partire dal Rinascimento l'Italia funzion\u00f2 da forza trainante per una rinascita europea dello spirito classico e umanistico, ispirato all'antichit\u00e0 greco-romana, che invest\u00ec la cultura, la filosofia, l'arte e la politica, come nella Firenze di Lorenzo de' Medici. Niccol\u00f2 Machiavelli, diplomatico e scrittore, ne \"Il Principe\" (1532), fece un appello al patriottismo italiano invitando i nobili italiani \"pigliare l'Italia e liberarla dai barbari\", cio\u00e8 dalle potenze straniere che occupavano parte della penisola italiana, come Francia e Spagna.\nSuccessivamente, altri intellettuali che ripresero questo anelito furono Vittorio Alfieri, Ugo Foscolo, e Giacomo Leopardi.\nAlcuni episodi antichi e medievali vennero idealizzati, ad esempio quelli legati alle imprese di Giulio Cesare, alla battaglia di Legnano o alla disfida di Barletta. La figura di Dante Alighieri venne presa ad esempio di padre dell'Italia e della lingua italiana moderna.\nDal 1830 al 1848.\nCamillo Benso, conte di Cavour, il futuro primo ministro liberale del Regno di Sardegna e poi del Regno d'Italia, lavor\u00f2 in giovent\u00f9 come redattore per il quotidiano italiano nazionalista \"Il Risorgimento\", intorno al 1840, adottando idee vicine al nazionalismo liberale.\nIl nazionalismo di prima generazione e il nazionalismo economico di alcuni imprenditori influenzarono le autorit\u00e0 del regno dei Savoia a promuovere l'Italia unita. Prima dell'unificazione, i dazi doganali tra gli stati italiani e il sistema ferroviario disorganizzato impedirono lo sviluppo economico d'Italia. Prima delle rivoluzioni del 1848, il federalista Carlo Cattaneo sosteneva gi\u00e0 una federazione economica d'Italia.\nDalle rivoluzioni del 1848 al Risorgimento.\nI sostenitori del nazionalismo italiano erano presenti in quasi tutto lo spettro politico, dai conservatori ai liberali. La liberalizzazione delle leggi sulla stampa in Piemonte permise alla propaganda nazionalista di prosperare.\nDopo le rivoluzioni del 1848, nacque nel 1857 la Societ\u00e0 Nazionale Italiana ad opera del veneto Daniele Manin, del siciliano Giuseppe La Farina e del milanese Giorgio Pallavicino Trivulzio. La Societ\u00e0 Nazionale venne creata per promuovere e diffondere il nazionalismo tra i politici moderati; in Piemonte raccolse fondi, tenne incontri pubblici e stamp\u00f2 molti quotidiani. La Societ\u00e0 Nazionale avrebbe contribuito a stabilire una base per il nazionalismo italiano nella classe media. Nel 1860, il nazionalismo era diffuso anche nei circoli liberali dominanti in Italia e conquist\u00f2 cos\u00ec il sostegno della borghesia, determinante per l'unione del Piemonte e della Lombardia.\nDalla presa di Roma al primo novecento.\nDopo l'unit\u00e0 d'Italia venne completata nel 1870, con la presa di Roma e la fine dello Stato Pontificio, il governo italiano dovette affrontare la paralisi politica interna e le tensioni interne, con conseguente ricorso a una politica coloniale per distogliere l'attenzione dell'opinione pubblica italiana e arginare il malcontento generale. L'Italia riusc\u00ec a colonizzare le coste dell'Africa orientale, cio\u00e8 l'Eritrea e Somalia (oltre alla piccola Concessione italiana di Tientsin, in Cina), ma venne arginata in Etiopia con 15.000 italiani che morirono nella guerra d'Abissinia, provocando il conseguente ritiro del Regio esercito, la caduta del governo di Francesco Crispi e la fine della prima avventura coloniale. Nel 1911-1912 l'Italia dichiar\u00f2 guerra alla Turchia, ottenendo la Libia e le isole del Dodecaneso italiano. Tuttavia, questi tentativi di ottenere il sostegno popolare di massa non riuscirono, e alcune ribellioni e proteste violente, come avvenuto gi\u00e0 con i moti del 1898 divenne cos\u00ec intenso che molti osservatori ritenevano che il Regno d'Italia non sarebbe sopravvissuto. Venne concesso anche il suffragio universale maschile, ma lo stato liberale era ormai in crisi, alla vigilia della prima guerra mondiale.\nL'associazione nazionalista e l'interventismo.\nStanchi dei conflitti interni in Italia, un movimento di intellettuali borghesi guidati dal celebre poeta e scrittore Gabriele D'Annunzio, soprannominato \"il Vate d'Italia\", e da altri come Gaetano Mosca, Enrico Corradini, il futurista Filippo Tommaso Marinetti, il sindacalista rivoluzionario Filippo Corridoni e Vilfredo Pareto cominciarono una serrata critica al sistema parlamentare e d'incitamento ad una politica nazionalistica, e la loro posizione guadagn\u00f2 seguito tra gli italiani, perfino tra i socialisti. D'Annunzio divenne un modello per i giovani italiani, sostenendo azioni di forza in senso nazionalista.\nNel 1910 Corradini diede vita all'Associazione Nazionalista Italiana, che raccolse le adesioni di numerosi esponenti politici e intellettuali, tra i quali Giovanni Pascoli. L'ANI sottolineava la rilevanza dell'eroismo, il sacrificio dell'individualismo, la necessit\u00e0 di disciplina nella societ\u00e0, la maestosit\u00e0 e la potenza di Roma antica, e l'amore del rischio e del pericolo. Essa, inoltre, si dichiar\u00f2 a favore del protezionismo industriale, ottenendo in tal modo il sostegno di larghi settori della grande industria. L'ANI aveva seguito soprattutto tra gli studenti e gli intellettuali.\nAllo scoppio della prima guerra mondiale nel 1914, l'Italia inizialmente mantenne la neutralit\u00e0, nonostante la sua alleanza ufficiale (\"Triplice Alleanza\") con la Germania e l'Austria-Ungheria dal 1882 sulla base del fatto che i due imperi stavano conducendo una guerra di aggressione. Nel 1915, spinta popolarmente verso l'interventismo dal movimento irredentista di Cesare Battisti (nato in territorio austriaco, e per questo catturato e impiccato dagli austriaci durante il conflitto), e da D'Annunzio, l'Italia entr\u00f2 in guerra a fianco degli inglesi e dei francesi, nella Triplice Intesa, contro l'Austria-Ungheria e la Germania. \nCon l'adesione degli Stati Uniti e la defezione della Russia, la coalizione divenne nota come \"alleati\", in contrapposizione agli Imperi centrali. Dopo la disfatta di Caporetto, il sentimento nazionalista crebbe in tutta Italia, per il sentimento diffuso della \"patria in pericolo\". Questo, per\u00f2, non valse a coinvolgere la popolazione, che in larga parte rest\u00f2 estranea alle ragioni della guerra.\nL'orgoglio nazionalista divenne importante in Italia anche dopo la fine delle ostilit\u00e0 nel novembre 1918 con la vittoria dell'Italia e e delle forze alleate contro l'Austria-Ungheria e l'annessione dei territori irredenti, come il Trentino - Alto Adige, l'Istria e la Venezia Giulia, in quella che i nazionalisti presentarono come la Quarta guerra d'indipendenza italiana. Il popolo di Roma scese in piazza per celebrare la vittoria.\nDalla vittoria \"mutilata\" al Dannunzianesimo fiumano.\nLe richieste italiane nel piano di pace di Parigi del 1919, quale erano state promesse nel 1915, non furono pienamente raggiunte, in quanto all'Italia vennero concesse si le terre irredente, ma da esse furono escluse la citt\u00e0 di Fiume e la Dalmazia.\nIn particolare, i nazionalisti italiani erano infuriati per la negazione del diritto di annettere Fiume, sostenendo che avrebbe violato i principi dell'autodeterminazione dei popoli di Woodrow Wilson. Molti scontenti si raccolsero intorno all'eroe di guerra D'Annunzio, che rispose mobilitando duemila veterani, i legionari di Fiume, che presero la citt\u00e0 con la forza; questa azione venne accolta nella condanna internazionale, ma venne sostenuto dalla maggioranza degli italiani, in nome della giustizia contro la \"vittoria mutilata\". Anche se il governo rivoluzionario e nazionalista di D'Annunzio, la Reggenza Italiana del Carnaro, fu costretto a cedere per l'intervento dell'esercito italiano, l'Italia annett\u00e9 lo Stato Libero di Fiume, creato dalle potenze alleate dopo la fine del periodo dannunziano, pochi anni dopo.\nIl fascismo, la seconda guerra mondiale ed il secondo dopoguerra.\nPresentatasi alle elezioni politiche del 1921, l'ANI elesse una decina di deputati alla Camera.\nLa presa del potere del fascismo, con a capo Benito Mussolini, nazionalista ed ex socialista rivoluzionario, che divenne Primo Ministro nell'ottobre 1922, port\u00f2 nell'aprile 1923 all'unificazione dei partiti nazionalista e fascista.\nLa nascita nel 1925 di uno stato totalitario, e dal 1938 anche razzista, fece da subito appello al nazionalismo italiano, sostenendo la costruzione di un Impero italiano nel Mediterraneo, tramite il progetto della \"Grande Italia\", ottenendo inoltre la conciliazione con la Chiesa cattolica.\nMussolini cerc\u00f2 di costruire relazioni strette con la Germania e il Regno Unito, mentre mostr\u00f2 ostilit\u00e0 verso la Francia e la Jugoslavia. Con la guerra d'Etiopia, l'annessione dell'Albania, e alcune campagne a fianco della Germania nazista, dopo l'alleanza con essa e il Giappone, nell'ambito delle Potenze dell'Asse, l'Italia occup\u00f2 nel 1940-41 un territorio considerevole (3.965.030,5 km\u00b2, una superficie superiore a quello dell'antico Impero romano d'Occidente, ultimo nucleo statale in Italia della grande potenza romana a cui il nazionalismo mussoliniano si richiamava idealmente nella propaganda), anche se per pochissimo, consentendo intanto a Mussolini di proclamare la rinascita dell'Impero sui \"colli fatali di Roma\" (1936), con a capo Vittorio Emanuele III, \"Re d'Italia e di Albania, Imperatore d'Etiopia\".\nLa sconfitta dell'Italia, in seguito all'armistizio con gli \"alleati\" nel 1943, la fuga del re da Roma, la divisione temporanea tra occupanti nazisti, alleati con i fascisti al nord, e angloamericani, alleati con i monarchici al sud, posero fine di fatto all'impero coloniale italiano ben prima del 1945 (sancendo inoltre la perdita temporanea di Trieste, a quella definitiva di alcuni territori, come l'Istria e le isole dalmate).\nNegli ultimi anni di guerra, si dichiaravano patrioti sia i fascisti della Repubblica sociale italiana, sia parte del movimento della Resistenza italiana, precisamente i partigiani che si ispiravano al nazionalismo moderato, detto anche nazionalismo democratico. Nel 1946, anche la monarchia decadde e l'Italia divenne una Repubblica. La Repubblica italiana conserv\u00f2 solo la Somalia in amministrazione fiduciaria, dal 1950 fino al 1960, ed entr\u00f2 nelle Nazioni unite e nella NATO. Alcuni nazionalisti videro nell'adesione, o pi\u00f9 precisamente nel posizionamento sul suolo italiano di alcune basi americane in funzione antisovietica (molte delle quali gestite da statunitensi e alcune con la presenza di armi nucleari condivise), una colonizzazione militare implicita della penisola.\nLa Costituzione della Repubblica italiana del 1948 \"ripudia la guerra\" (art. 11), ma considera \"sacro dovere del cittadino\" la difesa della Patria (art. 52). La cultura della prima Repubblica in questo ripudio si era per\u00f2 spinta oltre: \"fino a considerare con sospetto (unico caso in Europa) lo stesso riferimento allo Stato e alla difesa degli interessi nazionali\". Le espressioni \"nazionalismo costituzionale\" e \"patriottismo costituzionale\" furono tuttavie usate dal secondo dopoguerra per indicare un sentimento nazionale ma di natura fortemente antifascista.\nSuccessivi sviluppi.\nIl nazionalismo nei giovani del dopoguerra emerse con la questione dell'italianit\u00e0 di Trieste negli anni '50, a seguito anche dei massacri delle foibe e dell'esodo giuliano-dalmata, ed in particolare dopo la cosiddetta rivolta di Trieste del 1953. Nel 1954, in maniera parziale, ed ufficialmente nel 1975, con il trattato di Osimo, Trieste ed una piccola parte di Venezia Giulia vennero restituite allo stato italiano.\nPartiti nazionalisti nel secondo dopoguerra.\nIn seguito il nazionalismo italiano inizi\u00f2 a declinare, essendo rappresentato principalmente, a livello politico, dall'Unione Democratica per la Nuova Repubblica di Randolfo Pacciardi (partito presidenzialista e democratico) e dal Movimento Sociale Italiano - Destra Nazionale, partito post-fascista e l'unico partito di dimensioni significative che era apertamente nazionalista, sciolto negli anni '90 e frantumatosi dopo in diversi gruppi di destra o estrema destra, il principale dei quali era, anche dal punto di vista dell'ideologia nazionalista, Alleanza Nazionale. Elementi di nazionalismo, rispettivamente di stampo liberale-moderato e democratico-mazziniano erano presenti nel Partito Liberale Italiano, nei gruppi monarchici (es. Partito Democratico Italiano di Unit\u00e0 Monarchica poi confluito nel MSI-DN), e nel Partito Repubblicano Italiano (tuttora esistente).\nIl nazionalismo democratico moderno.\nSimili sentimenti patriottici sono talora diffusi nella popolazione e nei partiti politici, come dimostra la partecipazione popolare alla celebrazione dei 150 anni dell'Unit\u00e0 d'Italia nel 2011, cos\u00ec come ci sono movimenti patriottici di area democratica.\nIn certi momenti storici si sono verificati episodi di riemersione di un certo nazionalismo, a volte in seguito ad episodi di vera o presunta violazione della sovranit\u00e0 nazionale (in particolare da parte della NATO, mentre altre volte ci furono manifestazioni di sostegno proprio verso la NATO stessa, come da parte di chi era d'accordo con la guerra d'Iraq nel 2003): un esempio fu in occasione della crisi di Sigonella (1985), durante il governo di Bettino Craxi.\nLe principali feste nazionali italiane sono il 25 aprile, liberazione dal nazismo e dal fascismo, talvolta criticata da alcuni simpatizzanti della destra, il 2 giugno, festa della Repubblica italiana (la festa nazionale ufficiale), e il 4 novembre, la Giornata dell'Unit\u00e0 Nazionale e delle Forze Armate, nell'anniversario della vittoria contro l'Austria-Ungheria nella Prima guerra mondiale.\nIl Presidente della Repubblica Carlo Azeglio Ciampi durante il suo settennato (1999-2006) si distinse per il tentativo di trasmettere agli italiani un sentimento patriottico e nazionale (accanto all'appartenenza europea), derivato dalle imprese del Risorgimento e della Resistenza, manifestato visivamente nella valorizzazione dell'Inno di Mameli e della bandiera tricolore.\nAttualmente, partiti e movimenti di una certa visibilit\u00e0 con richiamo esplicito al nazionalismo italiano nel proprio statuto fondativo sono, nel Parlamento, il partito di Giorgia Meloni Fratelli d'Italia e, al di fuori di esso, CasaPound, il Movimento Sociale Fiamma Tricolore, Forza Nuova e altri gruppi minori. L'elezione, nel biennio 2012-2013, di Matteo Salvini a segretario della Lega Nord, un partito di ispirazione storicamente autonomista e federalista e in passato secessionista padanista, in seguito sostituita dal nuovo soggetto Lega per Salvini Premier, ha conferito nuova popolarit\u00e0 al nazionalismo italiano, attraverso l'adozione di una retorica sovranista, contro l'immigrazione clandestina e improntata a richiami al tricolore e alle forze dell'ordine; mutuando il motto lepenista \"prima gli italiani\"; nelle elezioni politiche italiane del 2018 il Movimento Nazionale per la Sovranit\u00e0, erede de La Destra di Storace, ha eletto un senatore nelle liste della Lega in Campania."}
{"id": "1856013", "revid": "78273", "url": "https://it.wikipedia.org/wiki?curid=1856013", "title": "Ghiaggi\u00f2lo", "text": ""}
{"id": "1856015", "revid": "88740", "url": "https://it.wikipedia.org/wiki?curid=1856015", "title": "Betancourt", "text": ""}
{"id": "1856016", "revid": "1305772", "url": "https://it.wikipedia.org/wiki?curid=1856016", "title": "Nelly Boxall", "text": "Fu la cuoca e domestica di Virginia Woolf e del marito Leonard Woolf dal 1916 al 1934. Con lei sembra aver avuto una storia sentimentale, \"una difficile relazione di amore e odio\" (Giovanna Digovic). Anche a lei la Woolf dedica l'opera \"Orlando\" come persona che l'ha aiutata a scriverla.\nNel suo diario Virginia Woolf annota, alla data del 15 dicembre 1929: \nLa scrittrice spagnola Alicia Gim\u00e9nez-Bartlett si documenta e pubblica nel 1997 \"\"Una habitaci\u00f2n ajena\" o, secondo la traduzione italiana, \"Una stanza tutta per gli altri\"\" (2003), dove si trovano i frammenti immaginari del diario di questa cuoca, su una \"ossessione\" che provano sia Virginia che Nelly. Anche Herbert Marder ne parla nel capitolo \"The firing of Nelly Boxall\" del libro \"The Measure of Life: Virginia Woolf's Last Years\".\nNel film The Hours la parte di Nelly Boxall \u00e8 recitata da Linda Bassett."}
{"id": "1856021", "revid": "413187", "url": "https://it.wikipedia.org/wiki?curid=1856021", "title": "La profezia del mago", "text": ""}
{"id": "1856029", "revid": "1543377", "url": "https://it.wikipedia.org/wiki?curid=1856029", "title": "Dora di Valgrisenche", "text": "La Dora di Valgrisenche (\"Doire de Valgrisenche\" in francese, \"Djou\u00eca de V\u00e2gres\u00e8ntse\" in patois valdostano) \u00e8 un torrente che percorre per pi\u00f9 di 26\u00a0km la Valgrisenche ed \u00e8 affluente di destra della Dora Baltea.\nPercorso.\nLa Dora di Valgrisenche nasce nel bacino di Vaudet, alle falde del ghiacciaio della Glairetta. Poco pi\u00f9 a valle forma il lago artificiale di Beauregard. Uscita dal lago la Dora percorre tutta la Valgrisenche e si getta nella Dora Baltea. La parte terminale della Dora viene indicata come torrente \"Vaudet\".\nLungo il suo corso la Dora di Valgrisenche \u00e8 usata per produrre energia idroelettrica. Nel comune di Avise si trova la centrale omonima che ne sfrutta le acque."}
{"id": "1856031", "revid": "120523102", "url": "https://it.wikipedia.org/wiki?curid=1856031", "title": "Piccola Petra", "text": "Piccola Petra o Petra la Bianca (\"al-batr\u0101 a\u1e63-\u1e63a\u0121\u00efra\") noto come Siq al-Barid (letteralmente \"il canyon freddo\") \u00e8 un sito archeologico della Giordania, collocato a ca.14\u00a0km dalla pi\u00f9 nota Petra o Petra la Rossa, con la quale un tempo era identificato.\nCome Petra, \u00e8 un sito nabateo, con edifici scolpiti nelle pareti dei canyon di arenaria. Come suggerisce il nome, \u00e8 molto pi\u00f9 piccolo, composto da tre aree aperte pi\u00f9 ampie collegate da un canyon di 450 metri. Fa parte del parco archeologico di Petra, anche se vi si accede separatamente, ed \u00e8 incluso nell'iscrizione di Petra come sito del patrimonio mondiale dell'UNESCO. \u00c8 spesso visitato dai turisti in collaborazione con Petra stessa, poich\u00e9 \u00e8 gratuito e solitamente meno affollato.\nCome Petra, fu probabilmente costruita durante l'apice dell'influenza dei Nabatei durante il I secolo. Mentre gli scopi di alcuni edifici non sono chiari, gli archeologi ritengono che l'intero complesso fosse un sobborgo di Petra, la capitale dei Nabatei, destinata a ospitare visite commercianti sulla Via della Seta. Dopo il declino dei Nabatei, il sito \u00e8 decaduto per secoli, usato solo dai nomadi beduini. Insieme alla vicina Beidha, Piccola Petra fu scavata nel tardo XX secolo da Diana Kirkbride e Brian Byrd.\nNel 2010, \u00e8 stato scoperto un \"biclinium\", o sala da pranzo, in una delle caverne in cui sono sopravvissuti dei dipinti raffiguranti uva, viti e putti in grande dettaglio con una tavolozza varia, probabilmente in omaggio al dio greco Dioniso e al consumo di vino. Gli affreschi del soffitto di 2.000 anni in stile ellenistico sono stati restaurati. Sebbene non siano solo l'unico esempio conosciuto di pittura figurativa nabatea \"in situ\", sono un rarissimo esempio di pittura ellenistica su larga scala, considerato superiore anche ai dipinti romani successivi di Ercolano.\nGeografia.\nLa piccola Petra si trova in una regione desertica arida e montuosa a 1.040 metri sul livello del mare. A est si apre il deserto arabo. A ovest il terreno accidentato scende presto nella Rift Valley Giordana, con terre attorno al Mar Morto a soli 400 metri sotto il livello del mare.\nSi trova sulla strada locale che lascia Wadi Musa e segue il bordo delle montagne intorno a Petra attraverso il piccolo villaggio beduino di Umm Sayhoun. Circa 8 chilometri a nord di Wadi Musa, una breve strada a ovest conduce al piccolo parcheggio non asfaltato e Beidha, un sito neolitico nelle vicinanze. C'\u00e8 un altro piccolo insediamento beduino a 1\u00a0km a est.\nDal parcheggio \"Siq al-Barid\" si apre nella facciata rocciosa a sud-ovest ovest. Il suo nome, letteralmente \"canyon freddo\", deriva dal suo orientamento e dalle sue alte pareti che impediscono l'ingresso della maggior parte della luce solare disponibile. Il nome moderno \"Piccola Petra\" deriva dalle sue somiglianze con il sito pi\u00f9 grande a sud, entrambi devono essere visitati attraverso uno stretto canyon e consistono principalmente in edifici nabatei.\nIl canyon si allarga dopo 400 metri. In questa area aperta molti dei muri in arenaria avevano delle aperture scolpite ed erano usati come abitazioni. Sulla parete sud vi \u00e8 un triclinio colonnato con un portico a sbalzo sporgente che gli archeologi ritengono sia stato usato come tempio, anche se lo si conosce molto poco.\nIl canyon si restringe di nuovo per altri 50 m, portando ad un'altra area aperta pi\u00f9 piccola. Le aperture scolpite sono ancora pi\u00f9 numerose in questo punto, tra cui quattro grandi triclini. Gli archeologi credono che questi spazi potevano essere usati per intrattenere i mercanti in visita.\nSul lato sud vi \u00e8 un piccolo \"biclinium\" dove vi sono alcuni rari dipinti nabatei sopravvissuti sulla sua parete posteriore, e cos\u00ec prende il nome di \"stanza dipinta\". Di fronte alla stanza a nord c'\u00e8 una grande cisterna, parte del sistema idrico costruito dagli abitanti originari.\nAll'estremit\u00e0 occidentale del canyon una serie di gradini conducono alla cima della roccia da cui si vede l'intera regione di Petra. Un sentiero a piedi poco frequentato porta da l\u00ec ad Ad-Deir a Petra a 6\u00a0km a sud-ovest.\nStoria.\nGli archeologi credono che la piccola Petra sia stata fondata nel I secolo d.C., quando la cultura nabatea era al suo apice nella regione. Probabilmente era un sobborgo della pi\u00f9 grande citt\u00e0 del sud, forse dove vivevano i suoi mercanti di maggior successo. La posizione potrebbe essere stata scelta a causa del vicino insediamento di Beidha, abitato fin dal periodo neolitico precedente. Poich\u00e9 le indagini del sito si sono generalmente concentrate sui periodi nabatei e precedenti, non \u00e8 noto se fosse ancora abitata all'incirca nello stesso periodo in cui la stessa Petra fu infine abbandonata, nel VII secolo.\nA differenza di Petra, nella quale i Nabatei vivevano e seppellivano i propri morti, Piccola Petra fu pensata per ospitare le carovane provenienti dall'Arabia e dall'Oriente, che andavano sino in Siria ed in Egitto. Per poterli far sostare dopo la traversata del Wadi Rum, i Nabatei scavarono prima delle piccole grotte nella arenaria, arrivando poi a costruirne di grandiose per il numero di carovanieri che vi sostavano.\nPer il resto del millennio, e gran parte della successiva, Piccola Petra rimase sconosciuta a tutti tranne ai nomadi beduini che a volte si accampavano in essa o nelle sue vicinanze. Gli europei, che non potevano visitare il mondo arabo sotto il dominio islamico, avevano sentito parlare di Petra ma non erano sicuri della sua esistenza. Quando il viaggiatore svizzero Jacob Burckhardt divenne il primo visitatore occidentale di Petra fin dai tempi dei romani nel 1812, non si avventur\u00f2 nel nord, o non ne scrisse. Successivamente anche i visitatori occidentali della regione sembrano essersi concentrati sul sito principale di Petra. Solo alla fine degli anni '50 l'archeologa inglese Diana Kirkbride complet\u00f2 i suoi scavi a Petra stessa con gli scavi nell'area di Beidha, che includeva la piccola Petra, non descritta come un sito separato, all'epoca. Questi scavi continuarono fino al 1983, due anni prima che l'UNESCO iscrivesse l'area di Petra, tra cui Beidha e Piccola Petra, come sito del patrimonio mondiale.\nIn seguito a tale designazione, il turismo a Petra aument\u00f2, e aument\u00f2 di nuovo in seguito all'uscita di \"Indiana Jones e l'ultima crociata\" del 1989, che culmin\u00f2 con i personaggi principali che cavalcavano il Siq di Petra e Al-Khazneh, dove trovarono il Santo Graal. Per assicurare che questa crescita abbia giovato alla regione e non abbia degradato le sue risorse archeologiche, l\"'Autorit\u00e0 Regionale di Petra\" \u00e8 stata creata per gestire tutte le risorse all'interno di un'area di 755 chilometri quadrati. Beidha e Piccola Petra, tra gli altri siti satellitari, sono stati inclusi nel parco archeologico di Petra (264\u00a0km quadrati). Il villaggio di Umm Sayhoun fu costruito tra Wadi Musa e i due siti per ospitare i beduini.\nDescrizione.\nIl sito ha due ingressi, uno verso est da cui partiva la via carovaniera dell'Oriente, del Golfo persico e della penisola arabica; ed uno verso ovest da cui partiva la via carovaniera della Siria e dell'Egitto o del mar Mediterraneo (Gaza era nabatea).\nAll'entrata del sito si trova un piccolo santuario di Duthu Ashara, il dio principale dei Nabatei, raffigurato senza occhi e naso assieme alle due mogli Al-Uzza, la prima, e Manawat, la seconda, scolpite pi\u00f9 basse del marito e senza testa. Poco distanti da questo santuario ci sono diverse abitazioni scavate nella pietra, quasi tutte composte da un'unica grande stanza con uno spazio al centro per accendere il fuoco e con dei lunghi blocchi di pietra, sui quali mettere i materassi. Purtroppo Piccola Petra, abbandonata, fu usata dai beduini per sostarvi con le proprie capre o pecore: accendendo di sera i fuochi, essi non pensavano certo che avrebbero annerito l'arenaria bianca, danneggiandola.\nUna costruzione interessante \u00e8 l'altare sacrificale nabateo, datato I secolo a.C., rinvenuto nel centro del sito. Gli archeologi credono che i sacerdoti immolassero animali per placare gli d\u00e8i, versandone poi il sangue davanti alla statua della divinit\u00e0 e mangiando la carogna.\nLa casa dipinta.\nNel 2010, gli archeologi hanno reso pubblica una scoperta degli anni '80. In una delle piccole \"biclinia\" nell'area aperta occidentale, un affresco a soffitto quasi intatto era stato per lo pi\u00f9 nascosto da anni di fuliggine da fuochi da campo e graffiti dei beduini. I restauratori del \"Courtauld Institute of Art di Londra\" sono stati assunti nel 2007; l'esistenza dei dipinti \u00e8 stata annunciata una volta completato il loro lavoro. L'area \u00e8 stata poi aperta ai turisti in visita; \u00e8 conosciuto colloquialmente come la \"casa dipinta\".\nGli affreschi raffigurano, con notevole dettaglio, le immagini relative al consumo del vino, che forse riflettono l'adorazione per Dioniso, il dio del vino greco. Usano una variet\u00e0 di vernici e materiali, tra cui foglia d'oro e smalti traslucidi. Tre specie di uva sono state identificate in esse, insieme a due uccelli (una damigella di Numidia e un Cinnyris osea). Altri elementi includono i putti che suonano il flauto e combattono con gli uccelli. \"La pura qualit\u00e0 del dipinto \u00e8 magica\", ha detto Lisa Sherkede, uno dei restauratori di Courtauld.\nOltre alle sue realizzazioni estetiche, l'arte ha un notevole significato storico. Mentre gran parte dell'architettura e della scultura nabatea \u00e8 presente, la pittura nabatea \u00e8 molto rara ad oggi. L'esperto di David Park afferma che gli affreschi della Piccola Petra sono, in effetti, \"l'unico dipinto figurativo \"in situ\" [nabateo] sopravvissuto\". Sono anche rari come una grande pittura ellenistica sopravvissuta intatta, poich\u00e9 la maggior parte di ci\u00f2 che sopravvive sono frammenti. Un altro restauratore, Stephen Rickerby, dice che \"sono buone come, o meglio di alcuni dei dipinti romani che vedi ad esempio ad Ercolano\" e mostrano l'influenza ellenistica.\nAccesso.\nCome Petra, Piccola Petra \u00e8 aperta al pubblico durante il giorno. \u00c8, tuttavia una visita separata, e non richiede un biglietto di ingresso e una tassa come per Petra. I beduini locali vendono souvenir e snack nel piccolo parcheggio, che serve anche Beidha.\nMolti visitatori di Petra hanno sempre pi\u00f9 incluso Piccola Petra nei loro itinerari. Le guide la raccomandano come meno affollata e pi\u00f9 rilassata di Petra stessa. La \"casa dipinta\", che non ha controparti a Petra, ha anche aggiunto maggiore interesse all'area.\n\u00c8 anche possibile fare un'escursione lungo il sentiero di 6 chilometri dalla fine del canyon fino ad Ad-Deyr a Petra. Coloro che compiono il viaggio sono invitati a farlo con una guida poich\u00e9 il percorso, ovvio in molti punti, non \u00e8 formalmente segnato. Gli escursionisti sono anche avvertiti di non tentare la pista da soli, o alla fine della giornata, poich\u00e9 le notti nella regione sono spesso fredde. \u00c8 anche vietato entrare a Petra senza aver pagato l'ingresso al sito pi\u00f9 grande."}
{"id": "1856033", "revid": "1005847", "url": "https://it.wikipedia.org/wiki?curid=1856033", "title": "Polisinodia", "text": "Con il termine polisinodia (dal greco \u03c0\u03bf\u03bb\u03c5\u03c2, 'molti', e \u03c3\u03c5\u03bd\u03bf\u03b4\u03bf\u03c2, 'consiglio') si indica la particolare forma di governo affermatasi nelle monarchie europee a partire dal XVI secolo, caratterizzata dall'affidamento dei compiti dei ministri ad organi collegiali, per lo pi\u00f9 denominati \"consigli\".\nStoria.\nIl sistema polisinodale si svilupp\u00f2 a partire dalla \"curia regis\", il gruppo di nobili di fiducia dai quali il sovrano si faceva tradizionalmente consigliare fin dal Medioevo (quando si dovevano prendere le decisioni pi\u00f9 importanti veniva allargato a tutte le persone pi\u00f9 influenti del regno, dando cos\u00ec luogo al \"parlamentum\"). Nel corso del XV secolo la \"curia regis\" cominci\u00f2 a differenziarsi in vari consigli specializzati per settore, processo che culmin\u00f2 nel XVI secolo: troviamo cos\u00ec in Inghilterra, accanto al \"Consiglio del Re\" (o \"Consiglio privato\"), la \"Cancelleria dello Scacchiere\" (competente in materia finanziaria), la \"Camera stellata\" (alta corte di giustizia) e i consigli territoriali; mentre in Francia il \"Consiglio del Re\" si articola in \"Consiglio di Stato\", \"Consiglio delle Parti\" (alta corte di giustizia) e \"Consiglio delle Finanze\".\nA partire dalla fine del XVI secolo, per\u00f2, incominciano ad assumere sempre pi\u00f9 importanza i \"segretari di stato\", dapprima con incarico generico, poi competenti per determinate materie e a capo di dicasteri, che finiranno per diventare i principali collaboratori del sovrano: in Francia i segretari di stato furono creati nel 1547 da Enrico II ma acquisirono importanza solo a partire dal 1588; in Inghilterra il titolo cominci\u00f2 ad essere utilizzato alla fine del regno di Elisabetta I, ma i segretari di stato acquisirono importanza solo nella seconda met\u00e0 del XVII secolo. Al contrario, in Spagna il sistema polisinodale, che raggiunse la sua massima espansione durante la monarchia asburgica, in particolare con Carlo V e Filippo II, sopravvisse fino al XVIII secolo. All'epoca di Filippo II si contavano ben 13 consigli, con al centro il \"Consiglio di Stato\", presieduto dal Re; alcuni erano competenti per tutti o quasi i territori sotto la sovranit\u00e0 del Re (\"Consiglio di Guerra\" e \"Consiglio della Suprema Inquisizione\"), altri per ambiti territoriali specifici (\"Consiglio di Castiglia\", \"Camera di Castiglia\", \"Consiglio d'Aragona\", \"Consiglio d'Italia\", \"Consiglio delle Fiandre\", \"Consiglio delle Indie\" e \"Consiglio del Portogallo\"), altri ancora per specifiche materie all'interno del Regno di Castiglia (\"Consiglio degli Ordini militari\", \"Consiglio della Crociata\" e \"Consiglio dell'Azienda\").\nUna ripresa del sistema polisinodale si ebbe in Francia tra il 1715 e il 1718, quando il reggente Filippo II di Borbone-Orl\u00e9ans sostitu\u00ec ai segretari di stato \"consigli di stato\" specializzati per materia, a supporto del reggente e del \"Consiglio di Reggenza\". Proprio ispirandosi a questa esperienza C.-I. de Saint-Pierre, nel \"Discours sur la Polysynodie\" del 1718, coni\u00f2 il termine \"polisinodia\" e propugn\u00f2 tale sistema di governo, ritenendo che la pluralit\u00e0 di consigli permettesse di affiancare il sovrano con persone competenti, in contrapposizione al sistema basato sui segretari di stato, da lui giudicato dispotico e definito \"visirato\"."}
{"id": "1856039", "revid": "17654", "url": "https://it.wikipedia.org/wiki?curid=1856039", "title": "Op\u00e9ra comique", "text": ""}
{"id": "1856042", "revid": "1305772", "url": "https://it.wikipedia.org/wiki?curid=1856042", "title": "Versus the World", "text": "Versus the World (\"contro il mondo\" in lingua inglese) pu\u00f2 riferirsi a:"}
{"id": "1856048", "revid": "287204", "url": "https://it.wikipedia.org/wiki?curid=1856048", "title": "Eclipse (album)", "text": ""}
{"id": "1856053", "revid": "1543377", "url": "https://it.wikipedia.org/wiki?curid=1856053", "title": "Baquati", "text": "I Baquati furono un popolo berbero della Mauretania occidentale, nell'attuale Marocco, che ebbero contatti con l'impero romano. Sono stati archeologicamente localizzati a nord del medio Atlante. Sono citati da alcune fonti letterarie.\nStoria.\nLa loro prima menzione si ha ad opera di Tolomeo (II secolo), che li nomina probabilmente due volte all'interno della sua descrizione della Mauritania Tingitana, chiamandoli una prima volta \"Bakouatai\" (a nord dei \"Makanitai\"), e una seconda volta \"Ouakouatai\" (in prossimit\u00e0 dei Banioubai o Baniourai). L'Itinerario antonino (III secolo) li colloca nella regione di Tingis (l'attuale Tangeri), col nome di \"Bacuates\", insieme ai \"Macenites\", ai confini meridionali della provincia. Anche il \"Liber generationis\" li associa ai Maceniti con il nome di \"Bacuates\", a tutti gli effetti una trib\u00f9 di \"Mauri\". Altre menzioni sono nella Lista di Verona (297 d.C.), e in Giulio Onorio (V secolo), che indica nella Muluia il loro confine con i Bavares.\nEdmond Fr\u00e9zouls (1957) ha passato in rassegna i documenti letterari ed epigrafici che parlano di questa popolazione. In particolare la serie di iscrizioni diplomatiche che ornano le \"Are della Pace\", erette ogni volta che si celebrava il successo dei negoziati (\"colloquia\") tra il governatore di Mauretania Tingitana ed i principi (\"principes\") del popolo dei Baquati tra il 140 ed il 280. Questi scritti sono stati rinvenuti nella regione di Volubilis; sono stati dedicati a \"Jupiter Optimus Maximus\" ed agli altri dei o al genio dell'imperatore. La formula ricorrente \u00e8 \"procurator imp. pro legato conlocutus cum principe gentis\".\nIl tono pacifico delle formule impiegate sulle are, durante il regno di Marco Aurelio e della dinastia dei Severi, mostra il connubio tra una politica di difesa ed una di protettorato (alcuni dei \"principes\" citati portano gentilizi latini, uno dei figli di un capo si trovava a Roma, al contempo in qualit\u00e0 di ostaggio e di destinatario di un'istruzione). Ma la situazione era in evoluzione: quando il \"princeps\" era a capo di una federazione di trib\u00f9 (Maceniti e Baquati, Bavares et Baquati), questo fatto venne interpretato come un aumento della minaccia portata dai popoli indigeni.\nComunque sia, le relazioni tra Roma e questo popolo non furono sempre pacifiche. I Baquati, probabilmente sotto Adriano, saccheggiarono la colonia di \"Cartennae\". Nel 168, in collaborazione con i Maceniti, minacciarono Volubilis. Tra il 239 ed il 245 vengono citati altri attacchi alla Tingitana. Nel periodo 284-285 la regione interna della Tingitana e di Volubilis sembra passare sotto il controllo dei Baquati.\nSotto Diocleziano i Romani ristabilirono delle relazioni politiche, non di conquista ma d'alleanza, come testimoniano le are della pace erette insieme ai capi Baquati. Questo popolo di \"foederati\" garantiva a Roma la sicurezza delle comunicazioni terrestri tra la Mauretania Tingitana e la Mauretania Cesarea."}
{"id": "1856055", "revid": "290309", "url": "https://it.wikipedia.org/wiki?curid=1856055", "title": "Oratorio di Santa Marta (Fara Novarese)", "text": "L'oratorio di Santa Marta si trova di fianco al presbiterio dell'adiacente chiesa Parrocchiale dei santi Martiri Fabiano e Sebastiano. Per accedervi, oggi si passa all'interno della parrocchiale di Fara Novarese.\nStoria.\nNei documenti di una visita pastorale datati 1598, viene descritta, nei pressi della facciata dell'antica chiesa dei Santi Fabiano e Sebastiano, pi\u00f9 piccola e orientata verso nord, una sala adibita a Scuola dei Disciplinati di Santa Marta. Si trattava di un piccolo ambiente con il tetto di legno ed un altare di pietra.\nNel 1618, probabilmente in occasione del termine dei cantieri per la costruzione della parrocchiale attuale, il Cardinale Ferdinando Taverna ordin\u00f2 la demolizione del piccolo edificio, considerato vecchio ed umido, e la costruzione dell'attuale oratorio, incastrato di fianco all'area presbiterale della nuova chiesa.\nIn un documento del 1628, vi \u00e8 una descrizione dell'oratorio: la facciata era orientata verso est, composta da portone centrale e due finestrelle laterali. Dalla piazza partiva un vicolo che, stretto tra la casa parrocchiale e la chiesa parrocchiale, conduceva ad una piazzetta antistante l'Oratorio. \nLa costruzione dello scurolo di San Damiano (1797-1801) ostru\u00ec ulteriormente l'accesso al vicolo, riducendolo ad uno stretto passaggio. Tali lavori provocarono contrasti tra la parrocchia e la Confraternita di Santa Marta. \nUn secolo dopo, nel 1901, il vicolo venne definitivamente chiuso con la costruzione del battistero di Eugenio Reale. La piccola piazzetta, incastrata tra Oratorio, parrocchiale e scurolo, nel 1929 venne definitivamente coperta ed annessa alla chiesa parrocchiale, diventandone una sorta di transetto sinistro asimmetrico affacciato direttamente sul presbiterio.\nArte.\nNel suddetto documento del 1628 viene descritto anche un altare in pietra, oggi non pi\u00f9 visibile. \nPochi anni dopo, infatti, la Confraternita di Santa Marta fece realizzare un altare barocco ligneo, di scuola valsesiana. \nLa pala d'altare, di artista anonimo, \u00e8 datata 1617. Vi \u00e8 rappresentata la Madonna seduta su di una nuvola con in braccio Ges\u00f9 bambino. A sinistra, in piedi, \u00e8 raffigurata santa Marta vestita da suora con aspersorio e secchiello per l'acqua benedetta. Di fronte alla santa \u00e8 inginocchiato un confratello vestito con un saio bianco e con lo scudiscio per l'autoflagellazione attaccato al cordiglio. A destra, in piedi, \u00e8 rappresentata santa Maria Maddalena che regge il calice. La santa tiene la sinistra appoggiata alla spalla di una consorella inginocchiata, abbigliata similmente al confratello di fronte. In mezzo a loro un mostro infernale.\nSulla cornice della tela sono scolpiti, a destra e sinistra, san Pietro e san Paolo. L'altare \u00e8 incorniciato da due colonne tortili, sempre lignee, adorne di pampini d'uva e putti vignaioli. In cima all'altare, la statua di santa Marta nell'atto di scacciare con acqua benedetta un drago alato che si attorciglia ai suoi piedi. La statua era affiancata da due puttini, recentemente il puttino di destra \u00e8 stato trafugato da ignoti.\nSulla base dell'altare, un altorilievo ligneo rappresenta l'interno di una casa con al centro Ges\u00f9 bambino circondato da tre apostoli, santa Marta, seduta sul pavimento, e santa Maria Maddalena.\nAi lati sono stati collocati due reliquiari antropomorfi, donati alla comunit\u00e0 di Fara nel 1651, assieme ai resti di san Damiano, attualmente custoditi nello scurolo. Si tratta di due busti lignei, uno di un giovane, contenente le reliquie dei santi Fabiano, Basilio ed Egidio; il secondo rappresentante un uomo barbuto, contenente le reliquie dei santi Filoginone, Giusto, Aureliano e Romano.\nL'oratorio \u00e8 stato recentemente restaurato. \u00c8 stato dotato di un moderno altare in ferro battuto e di altri complementi d'arredo."}
{"id": "1856057", "revid": "71433", "url": "https://it.wikipedia.org/wiki?curid=1856057", "title": "Stepping (film)", "text": ""}
{"id": "1856061", "revid": "6923", "url": "https://it.wikipedia.org/wiki?curid=1856061", "title": "Mondiale rally 1992", "text": ""}
{"id": "1856063", "revid": "200154", "url": "https://it.wikipedia.org/wiki?curid=1856063", "title": "Spigelio", "text": ""}
{"id": "1856064", "revid": "24823", "url": "https://it.wikipedia.org/wiki?curid=1856064", "title": "Variante Janowski", "text": ""}
{"id": "1856085", "revid": "1305772", "url": "https://it.wikipedia.org/wiki?curid=1856085", "title": "The Beggar's Opera", "text": ""}
{"id": "1856132", "revid": "287204", "url": "https://it.wikipedia.org/wiki?curid=1856132", "title": "Elegy (album)", "text": ""}
{"id": "1856133", "revid": "2039709", "url": "https://it.wikipedia.org/wiki?curid=1856133", "title": "Palazzo Jung", "text": "Il Palazzo Jung \u00e8 uno storico palazzo di Palermo.\nIl palazzo si affaccia sulla via Lincoln, e si trova quasi di fronte all'Orto Botanico.\nStoria.\nIl palazzo, faceva parte di quella cortina edilizia che, a partire dalle fine del \u2018700, aveva occupato l'area di risulta dell'antico fossato della citt\u00e0 e si era assiepata a ridosso dei bastioni e delle mura cittadine ormai in disuso. Il Palazzo risponde nello stile e nella visione architettonica dello spazio alle esigenze imprenditoriali della nuova classe capitalista, alla quale si doveva il risveglio del commercio e della finanza siciliana.\nRealizzato alle fine del \u2018700, in un'epoca di forte espansione della citt\u00e0, ebbe nei baroni di Verbumcaudo i suoi primi proprietari che lo fecero costruire come simbolo di un'acquistata nobilt\u00e0. L'edificio, residenza privata fino agli inizi del Novecento quando in una cartolina dell'epoca lo si ritrova sotto il nome di Pensione Tersenghi. \nIl palazzo viene acquistato nel 1921 dalla famiglia Jung - ebrei di origine svizzera giunti in citt\u00e0 nel XIX secolo per impiantare un'impresa di esportazione di frutta secca, essenze, agrumi e sommacco - che ne fa la propria residenza; rimane proprietaria dell'immobile fino al 1958.\nAcquistato nel 1959 dall'Ente Provinciale per il Turismo, il palazzo \u00e8 destinato a sede dell'Istituto Professionale Alberghiero di Stato - subisce, per esigenze di istituto professionale, pesanti trasformazioni - fino alla met\u00e0 degli anni Ottanta, quando l'Istituto si trasferisce, determinandone il totale abbandono fino al 2000 quando la Provincia avvia lavori di restauro.\nArchitettura.\nAl di l\u00e0 del prospetto a tre ordini, con un portale con balcone decorato da colonne in pietra, si apre la corte da cui si domina il suggestivo giardino, anche questo restituito dalla Provincia alla fruizione del pubblico. La struttura ha forti richiami neoclassici, come molti edifici contemporanei della citt\u00e0 di Palermo, che si notano soprattutto sul frontone d'ingresso con colonne sottili e nello stile dei balconi."}
{"id": "1856136", "revid": "767487", "url": "https://it.wikipedia.org/wiki?curid=1856136", "title": "Catacombe di Santa Felicita", "text": "Le catacombe di Santa Felicita sono una catacomba di Roma, posta sulla via Salaria \"nova\", nel moderno quartiere Salario.\nToponimo.\nLa catacomba \u00e8 conosciuta col nome di \"catacomba di Massimo\", dal nome del proprietario del terreno in cui fu scavata, come era previsto dalla legge vigente. Dopo l'editto di Milano del 313 la catacomba prende il nome della martire pi\u00f9 conosciuta ivi sepolta; in molti casi nei documenti antichi \u00e8 trasmessa la duplice denominazione. Nel Liber Pontificalis appare per la prima volta il nome di \"catacomba di santa Felicita\". Nel XVII secolo la catacomba era conosciuta col nome di \"catacomba di sant'Antonio\", in quanto il terreno in cui si trovava era di propriet\u00e0 del monastero di sant'Antonio, collocato nella cittadina francese di Vienne.\nMartiri.\nNella catacomba sono ricordati due martiri: Felicita ed il figlio Silano. In realt\u00e0 la Depositio martyrum alla data del 10 luglio, ricorda il martirio di Felicita e di altri sette martiri, che la successiva tradizione, a causa di una leggendaria \"passio\" del V secolo, ha reso tutti fratelli e figli di Felicita: di essi, uno fu sepolto con la madre nella catacomba di Massimo, e gli altri sepolti nelle catacombe dei Giordani (Marziale, Vitale e Alessandro), di Priscilla (Felice e Filippo) e di Pretestato (Gennaro). Questi martiri sarebbero stati uccisi durante l'impero di Marco Aurelio (II secolo) e sepolti in cimiteri diversi di Roma. Ancora oggi gli studiosi si dividono sulla storicit\u00e0 della \"passio\" e sul legame di parentela dei martiri: di certo nell'antichit\u00e0 il \"dies natalis\" di questi martiri, ossia il giorno commemorativo della loro morte, era ricordato in modo particolare con una festa popolare, da cui deriv\u00f2 una intensa devozione fino all'alto medioevo.\nStoria.\nLa devozione popolare si \u00e8 manifestata con la costruzione, nella catacomba, di una basilichetta ipogea dedicata al martire Silano, e, in superficie, di un oratorio dedicato a Felicita. Queste due costruzioni si devono a papa Bonifacio I (418-422), il quale poi si fece a sua volta seppellire in un sepolcro subdiale, accanto all'oratorio di Felicita. Queste tre costruzioni erano ancora visibili nel XVI secolo e compaiono nella pianta di Roma del Bufalini (del 1551). Con la traslazione delle reliquie di Felicita nella chiesa di Santa Susanna dentro le mura di Roma ad opera di papa Leone III (inizi del IX secolo), la catacomba fu progressivamente abbandonata e dimenticata.\nAlla fine del XVIII secolo furono scoperte nei pressi di un edificio pericolate, da cui partiva una scala che scendeva in gallerie cimiteriali, lastre marmoree con iscrizioni ed epigrafi, collegabili alla sottostante catacomba. Fu grazie all'opera dell'archeologo Giovanni Battista de Rossi, nel corso dell'Ottocento, l'identificazione di questa catacomba con quella di Felicita.\nDescrizione.\nLa catacomba di santa Felicita si articola su tre livelli: nel primo livello, quello pi\u00f9 antico, \u00e8 posta la piccola basilica dedicata al martire Silano, la cui costruzione risale alla seconda met\u00e0 del IV secolo: le reliquie del martire erano poste in un altare in fondo alla basilichetta. Nello stesso ambiente vi era una pittura, scoperta nel 1884 e risalente alla fine del VII secolo o gli inizi dell'VIII, di matrice bizantina, che ritrae Felicita circondata dai suoi sette figli. Di essa oggi rimangono pochi frammenti, a causa di una frana della parete: si conserva comunque una copia, fatta eseguire dal de Rossi al pittore Gregorio Mariani."}
{"id": "1856137", "revid": "287204", "url": "https://it.wikipedia.org/wiki?curid=1856137", "title": "Black Cherry", "text": "Black Cherry \u00e8 il secondo album del gruppo musicale inglese dei Goldfrapp.\nIl disco segna una svolta nello stile del gruppo: dalle melodie fantasiose ed epiche di \"Felt Mountain\" si passa ora ad un misto pop di electro-clash, trip hop e techno. I pi\u00f9 famosi singoli estratti sono \"Train\" e \"Strict Machine\", quest'ultima utilizza anche in uno spot pubblicitario di Armani e come parte della colonna sonora del film \"Miami Vice\" del 2006.\nTracce.\nTutti i brani sono testo e musica di Alison Goldfrapp e Will Gregory, tranne dove indicato."}
{"id": "1856138", "revid": "121034032", "url": "https://it.wikipedia.org/wiki?curid=1856138", "title": "Caselle de' Ruffi", "text": "Caselle de' Ruffi \u00e8 una frazione del comune di Santa Maria di Sala, in provincia di Venezia.\nStoria.\nI primi abitanti di \"Caselle\" dovettero essere i Paleoveneti i quali lasciarono presso il centro della localit\u00e0 una \"motta\", ovvero un modesto terrapieno sul quale sorgeva un castelliere. Faceva parte di una rete di fortificazioni con il compito di controllare i commerci (fiorente era quello dell'ambra, proveniente dal Mar Baltico).\nIl toponimo compare per la prima volta nel cosiddetto \"Pactum Lotharii\" del 23 febbraio 840. Questo importante documento tratta un accordo stipulato tra Venezia e il Sacro Romano Impero durante i rispettivi governi di Pietro Tradonico e Lotario I che permette di conoscere con precisione il territorio dell'antico ducato veneziano.\n\"Caselle\" si riferirebbe alla centuriazione romana che divide, oggi come in passato, il territorio in riquadri regolari; \"Ruffi\" rimanda invece ad un'antica famiglia padovana con estesi possedimenti in zona, sterminata da Ezzelino III da Romano.\nEvoluzione territoriale.\nSotto il dominio veneto, l'area corrispondente alla parrocchia \"San Giacomo Apostolo\" si organizzava nel senso amministrativo-civile in due porzioni indipendenti rette ciascuna da un personaggio locale (\"Degano\" o \"Meriga\") espresso dalla collettivit\u00e0. Il nucleo ospitante la chiesa parrocchiale veniva denominato \"Villa di Caselle\" mentre l'altra frazione si distingueva con la dizione \"Comune di Zinalbo\" classificato altres\u00ec come \"Colmello\".\nIstituito nel 1806 \"Comune di Terza Classe\" (categoria fino a tremila abitanti) - unificato a tutta la superficie parrocchiale -, in seguito al Decreto Vicereale 14 luglio 1807 n. 118 sulla concentrazione dei Municipi distanti dal loro maximum di popolazione, \"San Giacomo\" venne legato al vicino territorio di \"San Biagio\" e a quello di Villanova \"San Prosdocimo\" formando il \"Comune di\" \"Caltana\".\nAncora lontana da detto limite, la sistemazione cos\u00ec realizzata termin\u00f2 il 28 settembre 1810 quando un secondo decreto sulle aggregazioni cre\u00f2 il moderno comparto a sei frazioni con capoluogo Caselle (\"Caselle, Caltana,\" \"Sala\", \"Sant'Angelo\", \"Stigliano\" - la cui chiesa dipendeva da Zeminiana - e \"Veternigo\") unendo l'entit\u00e0 amministrativa di \"Caltana con Caselle de' Ruffi\" (scorporata Villanova San Prosdocimo) al vicino \"Comune di Sant'Angelo di Sala.\"\nLe ricerche condotte sul periodo napoleonico evidenziano i nomi di vari sindaci - rinnovati o confermati annualmente tramite nomina prefettizia - della Municipalit\u00e0 di Caselle (Angelo Moro, Giovanni Battista Silvestri e Giovanni Maria Benfatto residenti in loco) e l'identit\u00e0 di un consigliere (il conte Demetrio Mircovich senior di Santa Maria di Sala, noto per il possesso di Villa Farsetti). Si detiene inoltre documento datato 5 agosto 1812 sull'adunanza consiliare che avrebbe deliberato, il 20 successivo, l'istituzione, scelta e stipendio del corpo guardie campestri.\nCon Sovrana Risoluzione 8 febbraio 1818 entrata in vigore il 1\u00ba gennaio 1819, il periodo austriaco impose un definitivo quinto assetto trasferendo il capoluogo da \"Caselle\" a \"Santa Maria di Sala\", pi\u00f9 centrale e facilmente raggiungibile, modificando ulteriormente la denominazione comunale.\nPer quanto riguarda i livelli amministrativi superiori, durante il tempo veneziano la \"Villa\" (Comune) \"di Caselle\" appartenne alla \"Vicaria\" (Mandamento) \"di Mirano\" all'interno del \"Territorio\" (Provincia) \"di Padova\". In et\u00e0 napoleonica, dopo la costituzione nel 1806 del \"Dipartimento del Brenta\" (Provincia di Padova) e la conferma delle precedenti realt\u00e0 locali, fu stabilita una nuova organizzazione provvisoria con Decreto Prefettizio 25 marzo 1807 riveduta e sancita dal posteriore Decreto Reale 22 dicembre 1807. Il Municipio di Caselle, confluito poi in \"Caltana con Caselle de' Ruffi\", si trov\u00f2 associato al \"Cantone di Mirano\", \"Distretto di Camposampiero\" e \"Dipartimento del Brenta\" sempre con capoluogo Padova. Il periodo austriaco determin\u00f2 l'abolizione istituzionale del Cantone (riportando Mirano al grado di distretto) e la riforma dei Dipartimenti in Province (notificazione 30 novembre 1815 n. 122): San Giacomo pass\u00f2 quindi alla citata circoscrizione miranese della nuova Provincia di Padova. La sistemazione attuale giunse il 1\u00ba gennaio 1853 quando la frazione di Caselle de' Ruffi insieme al proprio Comune e all'intero Distretto venne staccata dall'orbita padovana per essere definitivamente annessa alla Provincia di Venezia.\nEvoluzione demografica.\nA seguito dei verbali delle visite pastorali, l'evoluzione demografica della parrocchia fu la seguente\nAssistenza sanitaria.\nCollocata in posizione strategica e favorita dalla capillare rete stradale del Graticolato Romano, Caselle fu sede di farmacia chimica fin dal 1790 per iniziativa del professionista padovano \"speziale da medicine\" Paolo Ostani (dal 1790 al 1830 in casa Arrigoni-Pavanello e dal 1830 al 1938 presso l'attuale villa Silvestri-Compostella-Coi); inoltre pot\u00e9 avvalersi gi\u00e0 nel 1797, grazie al finanziamento della comunit\u00e0 di San Giacomo, del servizio medico gestito dal dottor Bonaventura Agostini.\nMonumenti e luoghi d'interesse.\nChiesetta della Madonna Mora.\nIl piccolo edificio, riferito al catasto austro-italiano come \"Oratorio della Madonna Mora\", fu edificato nel 1839 per conservare una statua della Madonna di Loreto forse gi\u00e0 esistente nel precedente oratorio privato con medesima dedicazione collocato fino al 1803 presso Villa Cavanis. Nel 1986 l'intero monumento venne traslato pi\u00f9 internamente nell'ambito di alcuni interventi sulla Strada Regionale 515 Noalese.\nVilla Bianchini.\nIl complesso \u00e8 ubicato in prossimit\u00e0 dell'incrocio tra le vie Cognaro e Noalese a sud del centro cittadino, in un lotto di forma rettangolare allungata. Esso si compone del corpo padronale (che, secondo le fonti raccolte all\u2019Archivio dell'Istituto Regionale Ville Venete, \u00e8 frutto di una ristrutturazione avvenuta nel 1894 di un edificio preesistente), del coevo corpo a L delle scuderie posto a sud-ovest della propriet\u00e0 e dell\u2019articolata struttura delle stalle con fienile, direttamente affacciata sulla strada. La villa, rimodulata in tempi recenti, ha pianta quadrata con corridoio centrale e si struttura su tre piani, coronati da cornice e tetto a padiglione. Il fronte principale nord \u00e8 scandito ai due livelli inferiori da serie di cinque fori rettangolari perimetrati da liste lapidee, con cornice su mensole quelle al piano nobile, e da tre finestrelle quadrate al sottotetto. All\u2019ingresso, sull\u2019asse mediano, \u00e8 sovrapposto un terrazzino con ringhiera metallica. L\u2019annesso nord \u00e8 composto dall\u2019unione di tre corpi allineati, con altezze differenziate, cui aderisce a sud un ridotto volume. La facciata sud si apre al pianterreno in un porticato con quattro arcate a tutto sesto mentre il fronte opposto \u00e8 ritmato da cinque aperture semicircolari.\nVilla Cavanis-Valsecchi-Mocenigo con oratorio (demolito).\nLa seicentesca villa Cavanis-Valsecchi-Mocenigo \u00e8 ubicata a sud del centro abitato all\u2019interno di un ridotto lotto a planimetria quadrata con antistante giardino, essendo scomparsi i rustici con le scuderie e il parco e l'annesso oratorio pubblico (demolito fin dal 1803 dalla famiglia Cavanis, come attestato in documenti parrocchiali). Il fabbricato, in mediocre stato conservativo e adibito a dimora privata, ha pianta quadrata con salone passante e si struttura su tre piani coronati da cornice e tetto a padiglione. Il prospetto principale, al cui margine aderisce un basso volume di disimpegno, presenta sette assi di finestre perimetrate da liste in pietra, rettangolari ai due piani inferiori e quadrate al secondo, di cui quello centrale anche di simmetria. Le aperture immediatamente ai lati dell\u2019asse mediano risultano tamponate a tutti e tre i livelli; al piano nobile l\u2019apertura ad arco, con concio in chiave scolpito, forma con tali fori occlusi una serliana. Oltre allo stemma gentilizio lapideo dei conti Cavanis, ai quali la villa appartenne in passato, applicato al terzo livello centralmente, ai piani terra e primo, in corrispondenza di ciascun davanzale sono fissate piccole teste di putti in pietra, verosimilmente di scarico per le acque meteoriche.\nVilla Arrigoni-Pavanello.\nLa settecentesca villa Pavanello, gi\u00e0 Arrigoni, \u00e8 sita a sud del centro cittadino all'incrocio tra le vie Caltana e Noalese. L\u2019immobile, ben conservato e adibito a dimora privata, \u00e8 inserito in un giardino di forma quadrangolare ove si trovano anche una bassa unit\u00e0 al margine ovest e un articolato annesso a chiusura del lato nord del lotto. La villa, a pianta quadrata, si articola su tre piani separati da fasce dipinte, coronati da cornice e tetto a padiglione. Il fronte principale, verso via Caltana, \u00e8 ritmato da tre serie di cinque aperture rettangolari perimetrate da liste lapidee, quelle sovrapposte all\u2019ingresso protette da terrazzini con ringhiere metalliche. I prospetti laterali presentano coppie di finestre simili, a ovest bipartite da una canna fumaria, corrente per l\u2019intera altezza dell\u2019edificio, afferente a un caminetto al piano terra. All\u2019unit\u00e0 padronale aderisce a nord-est, a formare una L, un corpo a due piani caratterizzato da sequenze di aperture rettangolari e, sul fronte est, da un grande caminetto con massiccio comignolo. L\u2019annesso settentrionale \u00e8 composto di tre corpi, con altezza decrescente verso est: al fienile a due livelli su pilastri in muratura \u00e8 unito un volume centrale a due piani e un\u2019ulteriore bassa struttura di servizio. Il sito, sempre di propriet\u00e0 Arrigoni, ospit\u00f2 la locale farmacia chimica nel periodo 1790-1830 con i professionisti Paolo Ostani, Biasio Paccanaro, Giovanni Bressan e Pietro Zampieri.\nCa' Pierobon.\nCa\u2019 Pierobon \u00e8 localizzata a sud del centro abitato in via Fratella, all\u2019interno di un giardino a planimetria rettangolare. Secondo i documenti conservati all\u2019Archivio di Stato di Venezia, il manufatto, databile al XVII secolo, era censito al catasto napoleonico (1808) come casa d\u2019affitto demaniale gi\u00e0 propriet\u00e0 di un ente religioso e venne pesantemente modificato in epoca posteriore. L\u2019edificio, formato da un\u2019unit\u00e0 principale a pianta quadrangolare allungata cui \u00e8 addossato a est un fabbricato a due piani sporgente verso nord, a comporre una L, risulta del tutto stonacato. Attualmente in pessime condizioni conservative, il corpo padronale, articolato su due piani, presenta la porzione mediana leggermente aggettante rispetto al filo del prospetto, e per l\u2019intera larghezza del fabbricato, sopraelevata di un piano, concluso da cornice e timpano modanato. Le facciate nord e sud, pressoch\u00e9 speculari, presentano coppie di semplici finestre rettangolari su entrambi i livelli delle sezioni laterali, simmetriche rispetto alle aperture assiali: ingresso architravato al pianterreno cui sono sovrapposte due aperture generalmente rettangolari, a parte la mezzaluna all\u2019altezza dell\u2019abbaino nel prospetto meridionale. Quest\u2019ultimo, inoltre, \u00e8 caratterizzato al suo margine est da un grande caminetto con massiccio comignolo. Alcune ricerche in corso di verifica fanno ritenere che la struttura possa aver ospitato la sede del comune di Caselle de' Ruffi nel periodo 1810-1819.\nVilla Miani-Silvestri-Coi.\nIl complesso, un tempo sotto la giurisdizione della parrocchia di Caltana, \u00e8 localizzato in via Cavin Caselle a oriente del centro cittadino, all\u2019interno di un ampio parco a planimetria rettangolare fitto di alberi secolari. Esso \u00e8 composto dall\u2019abitazione padronale affiancata da una barchessa direttamente affacciate su via Cavin Caselle. I resti murari di un corpo articolato a L con lati allungati aderiscono al fianco ovest della barchessa citata a formare una C chiudendo parte del confine occidentale della propriet\u00e0. L\u2019impianto \u00e8 delimitato a nord da una recinzione posta in continuit\u00e0 con i muri dei fabbricati prospicienti la strada e interrotta da due cancelli ai lati della dimora, disuguali per luce, sostenuti da pilastri in laterizio. Il cancello orientale, pi\u00f9 grande, ha sostegni trattati a finto bugnato e sormontati da pigne decorative in pietra. Un annesso isolato a pianta rettangolare, collocato a sud-est della villa, completa l\u2019insieme immobiliare. Il fabbricato \u00e8 interamente intonacato con finiture a marmorino e le sequenze delle aperture sono marcate da coppie di cornici, cromaticamente contrastanti, correnti per l\u2019intero perimetro dell\u2019edificio. La barchessa con i rustici circostanti fu purtroppo devastata da un incendio nell'ottobre 1973. Essa, che aveva copertura a doppia falda, \u00e8 caratterizzata sul fronte meridionale da un porticato ad archi su pilastri e da fori quadrati al primo piano, mentre il prospetto lungo la via pubblica ha un doppio ordine di semplici finestre rettangolari. Secondo documenti conservati all'Archivio di Stato di Venezia, alla scomparsa della proprietaria Chiara Da Riva Miani nel 1814 la villa pass\u00f2 in ditta del canonico padovano Giovanni Maria Silvestri (figlio del possidente Antonio residente in loco) per essere infine rilevata dall'imprenditore Angelo Coi nel 1864.\nVilla Ferracini con oratorio.\nIl fabbricato, costruito nel Settecento dal notaio veneziano Bernardino Ferracina e modificato nel secolo seguente su progetto dell\u2019ingegner Filippo Ortolani, apparteneva in passato al territorio caltanese ed \u00e8 ubicato in via Cavin Caselle in un vasto giardino alberato. Esso, sufficientemente conservato, \u00e8 formato dal corpo padronale a pianta rettangolare strutturato su tre piani, cui aderiscono al fianco ovest barchessa con annesso e al lato est un\u2019ala a due piani, e dall\u2019oratorio. Il prospetto sud del corpo padronale, decorato da stemma e tondi in pietra, presenta fori rettangolari perimetrati in pietra, allineati su sette assi ai livelli inferiori, riuniti nell\u2019asse mediano in trifore, quella al piano nobile protetta da balaustrata lapidea su mensole e su cinque assi al secondo. La barchessa si apre in un porticato ad ampie arcate su bassi pilastri mentre l\u2019annesso ovest, pi\u00f9 alto, presenta finestre rettangolari al piano superiore, disomogeneo e asimmetrico il gruppo destro rispetto all\u2019opposto. Le aperture del pianterreno hanno disposizione e sagome diverse, verosimilmente funzionali all\u2019uso dell\u2019edificio. La chiesetta, situata lungo la recinzione a sud-est della propriet\u00e0, ha ingresso architravato sormontato da una finestra semicircolare e affiancato da lesene, ed \u00e8 coronata da timpano modanato.\nCa' Ferracini-Bon.\nL\u2019edificio \u00e8 sito a est del centro abitato nella porzione di territorio scorporato da Caltana, affacciando direttamente con il prospetto nord su via Cavin Caselle. Secondo le fonti dell\u2019Archivio dell'Istituto Regionale Ville Venete, l\u2019edificio, databile al XVIII secolo e \u00abmolto probabilmente [\u2026] in origine abitato da monaci\u00bb, era censito al catasto napoleonico (1808) come casa d'affitto di propriet\u00e0 demaniale. L\u2019immobile, oggi adibito a dimora privata, si compone di un\u2019unit\u00e0 centrale a pianta quadrangolare allungata, articolata su due piani, cui sono uniti in continuit\u00e0 a ovest un ridotto corpo di altezza omogenea e a est un fabbricato trasversale, a comporre una L. La fabbrica centrale \u00e8 caratterizzata sul fronte nord da finestre incorniciate in pietra, rettangolari a piano terra e pressoch\u00e9 quadrate al primo. \u00c8 riconoscibile in posizione mediana la sagoma di una porta tamponata, sopra la quale compare un affresco a soggetto religioso, analogamente a quanto rilevabile sulla facciata opposta. Il corpo trasversale, pi\u00f9 alto e completamente stonacato, presenta aperture in parte occluse: in particolare, il prospetto est ha aperture con pseudograta in mattoni al primo piano e finestre arcuate con cornice aggettante in cotto al piano terra.\nVilla Coi.\nIl complesso, edificato nel 1841 dall'imprenditore Angelo Coi fondatore della non pi\u00f9 esistente fornace di laterizi, \u00e8 ubicato in via Cavin Caselle a est del centro all\u2019interno di un vasto giardino alberato. In pessimo stato conservativo, \u00e8 formato dal corpo padronale a pianta quadrata articolato su tre piani coronati da cornice modanata e tetto a padiglione, al quale \u00e8 addossato a ovest un corpo pi\u00f9 basso con copertura ad altezze differenziate e da una barchessa, il cui lato corto est d\u00e0 direttamente sulla strada. Il prospetto principale della villa presenta, su ambo i piani inferiori, una serie di cinque finestre rettangolari con davanzale in pietra centrate sulle aperture nell\u2019asse mediano, quella del piano nobile protetta da un terrazzino con ringhiera, e cinque finestrelle quadrate al sottotetto. I tre livelli sono separati da fasce marcapiano e il pianterreno \u00e8 trattato a finto bugnato, con piattabanda evidenziata in corrispondenza delle finestre. Alla barchessa, con pianta rettangolare e copertura a due falde, aderisce al margine sud-est un basso volume con tetto a falda unica. L\u2019annesso presenta sul fronte lungo settentrionale una sequenza di ridotte monofore leggermente arcuate con cornice lapidea, mentre la facciata opposta si apre in un porticato ad arcate a sesto pieno.\nVilla Silvestri-Compostella-Coi.\nSi trova all'incrocio tra le vie Noalese e Cavin Caselle in un giardino alberato a forma di L rovesciata di cui chiude l\u2019angolo arretrato nord-ovest, affacciandosi direttamente sulla strada con due fronti. L\u2019edificio si compone di un corpo principale a pianta quadrata strutturata su due piani coronati da cornice modanata, interrotta al centro da timpano con rosone, e tetto a padiglione. Al fronte orientale dell\u2019unit\u00e0 padronale aderiscono in sequenza due volumi pi\u00f9 bassi ad altezze differenziate, comunque articolati su due piani e bucati da aperture con forme e disposizione diversificate. La facciata ovest del corpo principale, perimetrato da zoccolo trattato a finto bugnato, \u00e8 scandita su entrambi i livelli da serie di cinque aperture rettangolari delimitate da liste in pietra e quella sull\u2019asse mediano del piano nobile protetta da un corto balcone con ringhiera metallica. Il prospetto laterale settentrionale \u00e8 caratterizzato da finestre allineate in duplice ordine su cinque assi, verticalmente ripartite da una canna fumaria corrente per l\u2019intera altezza dell\u2019edificio, afferente a un camino al piano terra e conclusa da alto comignolo. La villa, innalzata verso gli anni '70 del XVIII secolo dal possidente Antonio Silvestri Stoppin come abitazione personale, comprendeva una barchessa separata dal corpo centrale e demolita gi\u00e0 verso la met\u00e0 dell'Ottocento come risulta dai catasti napoleonico e austriaco. Ben conservato e attualmente adibito a residenza privata, il complesso, acquisito nel 1864 dal professionista dolese Bonifacio Compostella, ospit\u00f2 dal 1830 al 1938 la locale farmacia chimica e fu sede dell'unico sportello bancario comunale rappresentante la cassa rurale.\nVilla Bembo con oratorio a San Valentino (demoliti).\nDell'imponente e famosa residenza cinque-seicentesca con peschiera, costruita al centro di una vasta tenuta agricola, oggi non sopravvive che il muro perimetrale su due piani appartenente all'annesso rustico nord e tracce di colonna all'interno di un edificio seminascosto da moderne strutture sito in via Noalese a Tabina nei pressi della locanda omonima. Descritta da una mappa del 1779, la villa, a pianta rettangolare e in posizione arretrata rispetto alla strada, presentava la facciata principale verso occidente ed era completata da due barchesse laterali separate dal corpo della villa stessa. Cancellata secondo il catasto austriaco gi\u00e0 nel 1846 dove permane la destinazione \"casa di villeggiatura\" nell'edificio attinente a tramontana, nel 1850 venne demolita pure la struttura laterale sud. Addossato alla parete ovest della barchessa settentrionale con ingresso prospiciente la via, esisteva un oratorio privato ad uso pubblico intitolato a San Valentino e relativo recinto funerario. Edificata verso la fine del secolo XVII, la piccola chiesa scomparve definitivamente dalle mappe catastali con la lustrazione territoriale eseguita nell'anno 1913. Si conserva pressoch\u00e9 integra, invece, la peschiera alimentata dalle acque dei rii Cavin del Do' e Selgari e, anticamente, da un ramo del rio Fiumicello opportunamente modificati a tale scopo. Dapprima dimora stagionale della famiglia Bembo, all'approssimarsi della caduta di Venezia ne divenne residenza permanente conservando la caratteristica funzione direzionale sui vasti terreni annessi. La decadenza del complesso inizia dopo l'acquisizione del veronese Filippo Camuzzoni (la cui salma fu tumulata proprio nel sepolcreto dell'oratorio sopracitato) da Leone Bembo.\nBarchessa Bembo-Trevisan.\nL\u2019edificio, ubicato a Tabina in posizione leggermente defilata rispetto al cuore della localit\u00e0, \u00e8 raggiungibile percorrendo una stradina sterrata (via Tabina, appunto) laterale di via Noalese. Secondo quanto riportato dai documenti conservati all\u2019Archivio dell'Istituto Regionale Ville Venete e da una mappa dell'anno 1779, l\u2019edificio, ben conservato e oggi adibito a residenza privata, fu costruito intorno al XVIII secolo quale annesso rustico di un palazzo padronale, evidentemente funzionale alla conduzione dei fondi di propriet\u00e0 Bembo. L\u2019immobile, localizzato al centro di un giardino recintato di forma pressoch\u00e9 rettangolare, ha pianta rettangolare allungata e si struttura su due piani, dei quali quello superiore mansardato, coronati da copertura a due falde rivestita in coppi. Il fronte corto settentrionale, da cui \u00e8 possibile accedere all\u2019interno dell\u2019edificio, presenta semplici finestre rettangolari su ambo i livelli e una canna fumaria fortemente aggettante conclusa da comignolo sul margine occidentale. Il prospetto ovest \u00e8 invece caratterizzato da un portico a cinque arcate a sesto pieno (quelle ai margini risultano peraltro tamponate) con concio in chiave, impostate su pilastri e inquadrate da lesene di ordine dorico trattate a finto bugnato che sostengono una bassa cornice."}
{"id": "1856140", "revid": "1793900", "url": "https://it.wikipedia.org/wiki?curid=1856140", "title": "\u00c9tienne Br\u00fbl\u00e9", "text": "Br\u00fbl\u00e9 arriv\u00f2, giovanissimo, in Nordamerica nel 1608. Fu mandato da Samuel de Champlain nel 1610 a vivere assieme agli Huroni per imparare la loro lingua e le loro tradizioni. Divent\u00f2 cos\u00ec guida per Champlain e fu il primo europeo a mettere piede nell'Ontario e nel Michigan. Fu inoltre il primo a scoprire la regione dei Grandi Laghi. Di ritorno a Quebec, fu torturato dagli Irochesi.\nChamplain e i gesuiti criticavano spesso l'adozione dei costumi Huroni da parte di Br\u00fbl\u00e9, nonch\u00e9 il suo commercio di pellicce con i nativi al di fuori del controllo delle autorit\u00e0. Negli anni Venti Br\u00fbl\u00e9 lasci\u00f2 Quebec per vivere assieme ai pellerossa. Venne imprigionato per un anno a Quebec, in quel periodo insegn\u00f2 ai gesuiti la lingua Hurone, e poi rimandato in Europa, con la proibizione di ritornare in America. Fu portato in Inghilterra e, nell'occasione, aiut\u00f2 gli inglesi a conquistare Quebec nel 1629.\nRitornato nel Nordamerica Br\u00fbl\u00e9 continu\u00f2 a vivere con i nativi facendo da interprete nei rapporti commerciali tra francesi ed indiani. Morto in circostanze poco chiare, circolano molte versioni sulla sua morte. Si pensa che fu ucciso da una trib\u00f9 Hurone."}
{"id": "1856145", "revid": "71433", "url": "https://it.wikipedia.org/wiki?curid=1856145", "title": "Lipstick jungle", "text": ""}
{"id": "1856159", "revid": "767487", "url": "https://it.wikipedia.org/wiki?curid=1856159", "title": "Mola Sylla", "text": "Canta per lo pi\u00f9 in wolof, lingua sopravvissuta accanto al francese e parlata dalla maggioranza dei senegalesi.\nBiografia.\nSi trasfer\u00ec in Europa nel 1987 e vive ad Amsterdam. Oltre a cantare suona alcuni strumenti della tradizione africana (\"mbira\", \"kongoma\" (Senegalese lamellofono), \"xalam\", \"kalimba\").\nSylla ha collaborato con numerosi musicisti nell'area del jazz e della world music. In particolare ha lavorato con Ernst Reijseger, con il quale ha composto la colonna sonora del film \"L'ignoto spazio profondo\" di Werner Herzog.\n\u00c8 membro fondatore dei gruppi \"Senemali\" (composto da musicisti del Senegal e del Mali) e \"VeDaKi\" (un quartetto formato da musicisti Senegalesi, Russi e Indiani)."}
{"id": "1856160", "revid": "228587", "url": "https://it.wikipedia.org/wiki?curid=1856160", "title": "Bokator", "text": "Bokator (\u179b\u17d2\u1794\u17bb\u1780\u17d2\u1780\u178f\u17c4) \u00e8 un'arte marziale cambogiana, da cui \u00e8 derivata la versione moderna e sportiva Pradal Serey, anche nota come khmer boxing. Presenta diverse similitudini con la \"vicina\" Mae Mai Muay Thai: un largo uso di tecniche di gomito e ginocchio, soprattutto nelle fasi di combattimento ravvicinato, tipologie di calci circolari (roundhouse kick) separate da differenze molto piccole e l'uso di posizioni di difesa/attacco quasi identiche. Una delle tecniche pi\u00f9 note di quest'arte marziale,ad esempio, \u00e8 la combinazione di ginocchiata saltata e gomitata discendente.\nStoria.\nL'origine leggendaria del Bokator narra di un contadino che si spinge nella giungla, armato solo di un piccolo coltello, e viene assalito da un leone: inizialmente il contadino viene sopraffatto dalla bestia. Ma quando questa sta per divorarlo, il contadino lo colpisce con un fortissimo calcio nei genitali, uccidendolo all'istante. La traduzione letterale di Bokator \u00e8 infatti \"uccidere il leone\".\nDurante il governo (e le indicibili violenze sui civili) di Pol Pot, molti praticanti ed esperti di Bokator vennero barbaramente uccisi. Questo lascia attualmente un solo vero Gran Maestro di Bokator ancora in vita. Bokator non \u00e8 praticata a livello agonistico, in quanto un incontro full contact ucciderebbe quasi sicuramente uno dei due contendenti. Come molte altre arti marziali, venne probabilmente creata per un uso di tipo bellico, a costituire la difesa di un guerriero che, disarmato, avrebbe dovuto sopravvivere affidandosi esclusivamente alle sue capacit\u00e0 nel combattimento senza armi, e avrebbe dovuto uccidere o ferire il nemico il pi\u00f9 in fretta possibile.\nRituali.\nCome la Muay Thai, il Bokator e la sua versione sportiva, hanno un gran numero di rituali pre-scontro. Come ad esempio l'esecuzione del Wai Kru, seguito da una danza simile in tutto e per tutto alla Ram Muay. Entrambi i riti vengono eseguiti subito prima dello scontro, e servono a proteggere i guerrieri che si apprestano a combattere.\nQuando ancora si svolgevano incontri full contact di Bokator, i lottatori indossavano corde annodate intorno alle mani, per infliggersi profonde ferite, e pare che l'esecuzione dei riti pre-combattimento, e la musica pentatonica che accompagnava lo scontro, rallentassero la percezione del tempo e del dolore. Altro aspetto spirituale molto visibile (e ancora una volta simile alla Mae Mai Muay Thai) e l'indossare il mongkon prima, o anche durante gli scontri. \nBokator e Mae Mai.\nTutti i punti in comune che sono stati sopra citati fra queste due arti marziali, sono dovuti al semplice fatto che il popolo khmer proviene dalla Thailandia, e risiede ancora nel sud-est di quest'ultima, come anche in Vietnam. Vi sono per\u00f2 anche piccole differenze tecniche, in realt\u00e0 abbastanza sostanziali. Ad esempio mentre nella Mae Mai e Muay Thai, il calcio in assoluto pi\u00f9 utilizzato (roundhouse kick) sfrutta una potente torsione dell'anca quando colpisce l'avversario, colpendolo con la tibia come se si volesse trapassarlo, nel Bokator e Pradal Serey il calcio mira a colpire l'avversario con forza e velocit\u00e0, per poi ritrarsi subito seguendo la traiettoria opposta. Questa differenza \u00e8 determinata dalla maggiore elusivit\u00e0 in generale del Bokator rispetto alla Mae Mai, pi\u00f9 aggressiva e orientata all'attacco costante."}
{"id": "1856162", "revid": "2184720", "url": "https://it.wikipedia.org/wiki?curid=1856162", "title": "Non ti scordar mai di me", "text": "Non ti scordar mai di me \u00e8 un singolo scritto da Roberto Casalino, composto da Tiziano Ferro assieme allo stesso Casalino, ed interpretato dalla cantante italiana Giusy Ferreri, il primo estratto dall'omonimo EP.\nIl brano, presentato durante la prima edizione del talent show \"X Factor\", e pubblicato dalla casa discografica Sony BMG, \u00e8 stato reso disponibile sia su CD singolo che in download digitale dal 30 maggio 2008. Il 27 giugno successivo \u00e8 stato pubblicato l'EP omonimo, che contiene questo brano insieme ad altri 5 brani.\nIl brano ha avuto grande successo nel circuito radiofonico italiano: secondo l'agenzia Nielsen Music Control, deputata alla supervisione della diffusione musicale via radio, \"Non ti scordar mai di me\" ha raggiunto il primo posto della classifica di ascolto. Inoltre \u00e8 considerato uno dei tormentoni estivi dell'estate 2008.\n\u00c8 stata evidenziata la notevole somiglianza del brano con \"Coming Home\" del gruppo statunitense Alter Bridge e con \"Back to Black\" della britannica Amy Winehouse.\nIl compositore della canzone, Tiziano Ferro, ha interpretato la canzone nel suo tour estivo del 2009.\nTiziano Ferro ha inserito la canzone, da lui composta, nell'album dal vivo \"Alla mia et\u00e0 Live in Rome\" del 2009. \"Non ti scordar mai di me\" \u00e8 stato reinterpretato a Cipro da Liza, riscuotendo un buon successo.\nIl brano viene inserito nella compilation \"Maschi contro femmine - Femmine contro maschi\" e in \"All Time Hits - 2008/09.\"\nVideo musicale.\nIl videoclip di \"Non ti scordar mai di me\" \u00e8 stato diretto da Cosimo Alem\u00e0, ed entrato nella programmazione dei canali tematici a partire dal 30 giugno 2008, e mostra la cantante palermitana interpretare il brano seduta sull'angolo di un letto. A queste sequenze ne vengono alternate altre, nelle quali viene raccontata la storia principale del video.\nIn queste sequenze la Ferreri \u00e8 mostrata intenta nei meticolosi preparativi di quella che, presumibilmente, deve essere una cena romantica a casa. Sullo schermo di tanto in tanto viene mostrato l'orario in cui si svolge l'azione. Alle 19:25 la Ferreri viene mostrata in cucina mentre prepara la cena, alle 19:27 entra in doccia, alle 19:35 sceglie l'abito da indossare, alle 20:01 si trucca, alle 20:18 sceglie un disco da mettere, alle 20:33 sistema bicchieri e piatti sulla tavola gi\u00e0 apparecchiata, ma alle 21:02 l'ospite ancora non si \u00e8 presentato, alle 21:17 gli telefona, ma invano, alle 21:47 sparecchia la tavola, ma nel frattempo qualcuno bussa alla porta, e, credendo che sia lui si precipita ad aprire, ma \u00e8 solo la vicina di casa, venuta a chiedere qualcosa, alle 22:55 Giusy \u00e8 seduta sul divano mentre mangia e guarda un film d'amore alla TV. Il video prosegue mostrando la spazientita Ferreri che aspetta fino a mezzanotte, per poi \"lasciarsi andare\" e mangiare avidamente da sola la cena preparata, alle 00:40 mette un disco e inizia a ballare, finch\u00e9 alle 02:16 telefona a qualcuno che poco dopo busser\u00e0 alla sua porta, tuttavia non si tratta dell'uomo tanto atteso, ma di un'amica.\nAccoglienza.\nIl singolo ha debuttato nella Top Singoli alla seconda posizione il 5 giugno 2008 , contemporaneamente a \"Remedios\", anch'esso nell'esecuzione di Giusy Ferreri, entrato altres\u00ec in settima posizione. La settimana seguente \"Non ti scordar mai di me\" \u00e8 arrivato alla prima posizione, per poi scendere nuovamente alla seconda la settimana seguente, sorpassato da \"Cry\" dei Novecento. Il 4 luglio successivo \u00e8 tornato al primo posto, rimanendovi per undici settimane consecutive e stabilendo il record storico per la maggiore permanenza al numero uno nella classifica italiana. Si tratta del secondo singolo pi\u00f9 scaricato nel 2008 in Italia, con oltre 286.000 scaricamenti legali, dietro \"A te\" di Jovanotti ma davanti \"Novembre\" della stessa Giusy Ferreri.\n\u00c8 stato frequentemente trasmesso in radio, raggiungendo la posizione numero 1 dell'airplay.\nParodia.\n\"Non ti scordar mai di me\" \u00e8 stata oggetto di una cover parodia da parte del comico Checco Zalone, il quale, nella puntata del 13 ottobre 2008 di \"Zelig\" ha scherzosamente risposto al testo del brano di Giusy Ferreri, fingendo di essere un cassiere dell'Esselunga, destinatario del testo del brano."}
{"id": "1856167", "revid": "767487", "url": "https://it.wikipedia.org/wiki?curid=1856167", "title": "Agony &amp; Irony", "text": "Agony &amp; Irony \u00e8 il quinto album studio della band statunitense pop punk degli Alkaline Trio. \u00c8 stato pubblicato nel 2008 per Epic Records.\nL'album \u00e8 stato pubblicato anche in un'edizione speciale, contenente un secondo disco, con canzoni acustiche.\nIl primo singolo estratto dall'album \u00e8 Help Me canzone scritta da Matt Skiba dopo aver visto il film Control sulla vita di Ian Curtis.\nTracce.\nAgony &amp; Irony.\nTutte le canzoni sono state scritte dagli Alkaline Trio."}
{"id": "1856169", "revid": "367445", "url": "https://it.wikipedia.org/wiki?curid=1856169", "title": "Cronologia del fascismo a San Marino", "text": "Cronologia del fascismo a San Marino."}
{"id": "1856171", "revid": "768068", "url": "https://it.wikipedia.org/wiki?curid=1856171", "title": "L\u00e9on Bo\u00ebllmann", "text": "Le sue composizioni includono lavori per organo, pianoforte, musica da camera e corali.\nBo\u00ebllmann era figlio di un farmacista. A nove anni fu ammesso all'\u00c9cole de Musique Classique et Religieuse (Ecole Niedermeyer) a Parigi, dove studi\u00f2 con il direttore Gustave Lef\u00e8vre, e con Eug\u00e8ne Gigout. Bo\u00ebllmann vinse diversi premi come pianista, organista, in fuga e contrappunto, canto fermo e composizione. Dopo il diploma nel 1881, Bo\u00ebllmann \u00e8 stato assunto come \"organiste de ch\u0153ur\" presso la chiesa di St. Vincent de Paul nel decimo distretto a Parigi, e sei anni dopo divenne cantore ed organista titolare, posizione che mantenne fino alla sua morte, avvenuta presumibilmente per tubercolosi nel 1897.\nNel 1885 Bo\u00ebllmann spos\u00f2 Louise, figlia di Gustave Lef\u00e8vre e nipote di Eug\u00e8ne Gigout, nella cui casa la coppia and\u00f2 a vivere (in mancanza di figli propri, Gigout adott\u00f2 Bo\u00ebllmann). Bo\u00ebllmann allora insegn\u00f2 organo e improvvisazione alla scuola di Gigout.\nCome studente preferito di Gigout, Bo\u00ebllmann ebbe accesso ai migliori circoli del mondo musicale francese, divenne amico di molti artisti e pot\u00e9 tenere concerti sia a Parigi che nelle province. Divenne noto come \"un appassionato insegnante, un critico tagliente, un dotato compositore e un esecutore di successo... che otteneva suoni piacevoli da strumenti recalcitranti\". Scrisse anche critiche musicali per \"L'art musical\" sotto gli pseudonimi \"il Reverendo Padre L\u00e9on\" e \"un ragazzo della sala Pleyel\".\nBo\u00ebllmann mor\u00ec nel 1897, a soli 35 anni. Dopo la morte di sua moglie l'anno successivo, Gigout crebbe i loro tre orfani, una dei quali, Marie-Louise Bo\u00ebllmann-Gigout (1891\u20131977), divenne una nota insegnante di organo a sua volta.\nAttivit\u00e0 e opere.\nDurante i sedici anni della sua vita professionale, Bo\u00ebllmann suon\u00f2 sia come organista che come pianista in tutta Europa e compose circa 160 pezzi di vari generi. Fedele allo stile di Franck ed ammiratore di Saint-Sa\u00ebns, Bo\u00ebllmann mostra tuttavia un'estetica post-romantica di fine secolo, che specie nei suoi lavori per organo dimostra \"notevoli sonorit\u00e0\", come ebbe a dire la critica. Il suo lavoro pi\u00f9 famoso \u00e8 la \"Suite Gothique\" (1895), divenuta oggi un pilastro nel repertorio organistico, in particolare per la Toccata conclusiva, un brano \"di moderata difficolt\u00e0 ma di effetto brillante,\" con un drammatico tema in do minore ed un'enfasi ritmica che la rese popolare gi\u00e0 al tempo di Bo\u00ebllmann. Scrisse anche mottetti e canzoni, lavori per piano, una sinfonia, brani per violoncello ed orchestra e per organo e orchestra, una suonata per violoncello (dedicata a Jules Delsart), ed altra musica da camera."}
{"id": "1856175", "revid": "17236750", "url": "https://it.wikipedia.org/wiki?curid=1856175", "title": "Corali", "text": ""}
{"id": "1856178", "revid": "838137", "url": "https://it.wikipedia.org/wiki?curid=1856178", "title": "Leconte", "text": "Leconte \u00e8 un cognome francese che pu\u00f2 indicare:"}
{"id": "1856180", "revid": "17236793", "url": "https://it.wikipedia.org/wiki?curid=1856180", "title": "Boellmann", "text": ""}
{"id": "1856199", "revid": "86341", "url": "https://it.wikipedia.org/wiki?curid=1856199", "title": "Lift Me Up (Moby)", "text": "Lift Me Up \u00e8 un singolo del musicista statunitense Moby, estratto dal suo album del 2005 \"Hotel\".\nNel 2005, la canzone \u00e8 stata usata come un outro dell'apertura di Nine's Wide World of Sports, lo spazio sportivo della TV australiana Nine Network. Nello stesso anno \u00e8 stata usata: In Italia, come sottofondo per alcuni spot della Vodafone e su ITV Sport, per l'inizio del campionato della Formula Uno. Per questa occasione, \"Lift Me Up\" \u00e8 stato remixato con una variet\u00e0 di suoni diversi per dargli un ritmo pi\u00f9 veloce.\nIl brano \u00e8 presente anche nella colonna sonora del film del 2006 \"Il diavolo veste Prada\" ed \u00e8 stato anche il tema per il documentario \"Discovery Quest Expedition Borneo\" su Discovery Channel nel febbraio 2007. Inoltre, il pezzo \u00e8 stato usato nel tredicesimo episodio della terza stagione di \"Doctor Who Confidential\".\nOltre che nella TV, la canzone ha fatto da sottofondo musicale anche ad alcuni videogiochi, tra cui si ricordano il gioco di corse \"Asphalt Urban GT 2\" per telefoni cellulari e Nintendo DS, e il gioco di ritmo \"Beatmania\".\nMoby afferma di aver scritto la canzone nel 2004, dopo la rielezione del presidente George W. Bush, aggiungendo che, per l'occasione, aveva deciso di emigrare in Canada in segno di protesta.\nQuesta canzone originariamente doveva essere cantata insieme a Andrew Eldritch, cantante del gruppo The Sisters of Mercy.\nIl video del brano mostra Moby che, insieme alla sua band, esegue il pezzo davanti ad una platea di persone che ballano."}
{"id": "1856200", "revid": "729019", "url": "https://it.wikipedia.org/wiki?curid=1856200", "title": "Sindrome di Goodpasture", "text": "La sindrome di Goodpasture \u00e8 una malattia autoimmune a eziologia idiopatica caratterizzata da una glomerulonefrite e da emorragie interstiziali polmonari a rapida evoluzione. Le lesioni, rinvenute nel 90% della popolazione affetta, sono provocate da auto-anticorpi forse diretti contro la catena alpha-3 del collagene IV della membrana basale dei glomeruli renali e degli alveoli polmonari. Rientra nell'elenco delle malattie rare definito dall'Istituto Superiore di Sanit\u00e0 (codice RG0060).\nTale malattia \u00e8 stata descritta per la prima volta dal patologo statunitense Ernest William Goodpasture dell'Universit\u00e0 Vanderbilt nel 1919 e da cui ha preso in seguito il suo nome attuale.\nEpidemiologia.\nLa sindrome di Goodpasture \u00e8 rara e colpisce circa lo 0,5\u00f71,8 per milione di persone all'anno in Europa e in Asia. Si riscontra pi\u00f9 frequentemente nei maschi rispetto alle femmine ed \u00e8 anche meno comune nei neri rispetto ai bianchi. Si presenta, tuttavia, con maggior probabilit\u00e0 in persone M\u0101ori della Nuova Zelanda. Le fasce di et\u00e0 di picco per l'insorgenza della malattia sono tra i 20 e i 30 e tra i 60 e i 70 anni.\nSegni e sintomi.\nGli anticorpi anti-membrana basale glomerulare (MBG) attaccano principalmente reni e polmoni, dando, tuttavia, sintomi generici quali malessere generalizzato, perdita di peso, stanchezza, febbre, brividi e dolori articolari. Dal 60% all'80% di coloro che hanno la condizione, presentano sia un coinvolgimento polmonare che renale; tra il 20 e il 40% ha solo un coinvolgimento renale e meno del 10% solo polmonare. I sintomi polmonari di solito si presentano prima di quelli renali e solitamente includono: tosse con sangue, dolore toracico (in meno del 50% dei casi nel complesso), tosse e mancanza di respiro. Solitamente i sintomi renali includono sangue nelle urine, proteine nelle urine, inspiegabile gonfiore degli arti o del viso, elevate quantit\u00e0 di urea nel sangue e la pressione alta.\nTerapia.\nIl principale cardine del trattamento della sindrome consiste nella plasmaferesi, un procedimento in cui il sangue del paziente viene passato attraverso una centrifuga ed i vari elementi separati in base al peso. Il plasma, la parte fluida del sangue e che contiene gli anticorpi anti-MGB che attaccano i polmoni e i reni causando la malattia, viene filtrato reimmettendo nel paziente le altre parti del sangue, ovvero i globuli rossi, globuli bianchi e piastrine. Inoltre, la maggior parte degli individui affetti dalla malattia devono essere trattati con immunosoppressori (farmaci che deprimono il funzionamento del sistema immunitario), ed in particolare con il ciclofosfamide, il prednisone e il rituximab, al fine di impedire la formazione di nuovi anticorpi anti-MGB per evitare ulteriori danni a reni e polmoni. Altri immunosoppressori meno forti e dunque con meno effetti collaterali, come l'azatioprina, possono essere utilizzati per mantenere la remissione.\nSe la malattia ha colpito pesantemente il rene, \u00e8 necessario ricorrere al trapianto.\nPrognosi.\nSenza trattamento la prognosi sar\u00e0 infausta praticamente per ogni paziente, in quanto andr\u00e0 in corso al decesso o per l'insufficienza renale o per l'emorragie polmonari. Con il trattamento, il tasso di sopravvivenza a 5 anni risulta maggiore dell'80% e meno del 30% degli individui affetti necessitano di emodialisi a lungo termine. Allo stesso modo, il tempo medio di sopravvivenza \u00e8 di circa 5,93 anni, come appare in uno studio effettuato sulle popolazioni dell'Australia e della Nuova Zelanda."}
{"id": "1856219", "revid": "1324679", "url": "https://it.wikipedia.org/wiki?curid=1856219", "title": "Vecchia teoria dei quanti", "text": ""}
{"id": "1856220", "revid": "339392", "url": "https://it.wikipedia.org/wiki?curid=1856220", "title": "Tribunale Speciale per la Difesa dello Stato", "text": ""}
{"id": "1856223", "revid": "6923", "url": "https://it.wikipedia.org/wiki?curid=1856223", "title": "Omicidio di Carlo Falvella", "text": "L'omicidio di Carlo Falvella avvenne a Salerno il 7 luglio 1972; all'epoca studente di Filosofia all'Universit\u00e0 degli Studi di Salerno e vicepresidente del FUAN di Salerno, organizzazione universitaria del MSI. Carlo Falvella rimase ucciso in seguito all'attacco del militante anarchico Giovanni Marini.\nStoria.\nL'omicidio.\nDi padre liberal-tradizionalista e cattolico, Carlo Falvella si iscrisse alla facolt\u00e0 di Filosofia. Il giovane aveva gravi problemi alla vista che, secondo i medici, gli avrebbero comportato entro i trent'anni la completa cecit\u00e0. Scherzando sulla propria malattia era solito dire ai genitori \"Ho scelto Filosofia, perch\u00e9 potrei comunque continuare a insegnarla anche senza dover scrivere. Ma devo far presto a laurearmi. Devo assolutamente riuscirci prima di diventare cieco\". Nel 1971 ader\u00ec al FUAN, l'organizzazione universitaria del Movimento Sociale Italiano - Destra Nazionale, in un periodo politicamente teso per via dei frequenti contrasti tra militanti di destra e di sinistra. La passione per la politica gli giungeva da sua madre, missina convinta.\nIl 7 luglio 1972, sul Lungomare Trieste di Salerno, verso le 19.30, insieme a Giovanni Alfinito (altro iscritto al FUAN) ebbero un primo diverbio con il trentatreenne Giovanni Marini e con il suo amico Gennaro Scariati, entrambi aderenti ai gruppi anarchici, con cui si erano casualmente incrociati. Scariati raccont\u00f2 poi alla polizia di aver evitato il degenerare della situazione portando via l'amico. Circa due ore dopo, in via Velia, si ripet\u00e9 il diverbio, ma ai due anarchici si era aggiunto Francesco Mastrogiovanni. Marini nel frattempo si era recato a casa e si era armato di un coltello. Giovanni Alfinito nella deposizione resa l'8 luglio 1972:\nDopo lo scontro i tre anarchici fuggirono rendendosi irreperibili, ma Marini la sera stessa si costitu\u00ec ai carabinieri e rilasci\u00f2 il 9 luglio 1972 nel corso dell'interrogatorio la seguente ammissione:\nGiovanni Alfinito, pur ferito, riusc\u00ec a far fermare una vettura e a far portare l'amico in ospedale presso il pronto soccorso dove mor\u00ec nel corso dell'operazione.\nImpatto mediatico.\nL'8 luglio la federazione salernitana del PCI guidata da Giuseppe Amarante espresse il proprio sdegno, non mancando tuttavia di sottolineare il proprio allarme nei confronti delle \"violenze fasciste\". Relativamente all'omicidio scrisse:\u00abLa federazione comunista salernitana esprime il proprio profondo cordoglio per la giovane vita stroncata e lo sdegno e la condanna pi\u00f9 netta per il ricorso alla violenza\u00bb.\n\"Lotta Continua\", in controtendenza alla dichiarazione della sinistra ufficiale, scrisse che \nL'11 luglio, quattro giorni dopo la morte di Falvella, il Secolo d'Italia, organo ufficiale del Movimento Sociale Italiano, pubblic\u00f2 in prima pagina il titolo: \"Un altro martire per la giovent\u00f9 d'Italia. Dopo Ugo Venturini il sacrificio di Carlo Falvella\", definendo l'aggressione dell'estrema sinistra un \"barbaro omicidio\".\nIl 14 luglio 1972 il ministro dell'interno, Mariano Rumor, rifer\u00ec alla Camera dei deputati circa gli avvenimenti individuando nei tre giovani di area anarchica gli aggressori e in particolare in Marini il possessore del coltello a serramanico con cui fu colpito all'aorta Falvella.. Versione che verr\u00e0 rifiutata dall'estrema sinistra.\nIl PSI, invece, in netta controtendenza al PCI non espresse rammarico per la morte di Falvella.\nDal 2014 \u00e8 attivo un comitato, intestato allo stesso Falvella, che si occupa di organizzare iniziative in vista dell'anniversario della sua morte.\nLa campagna innocentista di Soccorso Rosso.\nPoco dopo l'omicidio e la confessione di Marino, Soccorso Rosso Militante organizz\u00f2 una campagna tesa a dimostrare l'innocenza di Marini e nel 1974, nel corso del processo, pubblic\u00f2 un pamphlet intitolato \"\"Il caso Marini\" nel quale si illustrava una posizione di difesa nei confronti dell'anarchico. Parteciparono alla stesura del documento Pio Baldelli, Lanfranco Binni, Marco Boato, Sandro Canestrini, Dario Fo, Giambattista Lazagna, Roberto Matta, Franca Rame, Giulio Savelli, Giuliano Spazzali e Pietro Valpreda. Soccorso Rosso propose una ricostruzione dei fatti in cui Falvella e Alfinito, oltre ad essere accompagnati da un'altra decina di fascisti, sarebbero stati anche armati di coltello.\nSempre nel 1974 il \"Comitato Anarchico G.Marini\" di Firenze fece pubblicare un altro libro inchiesta dal titolo \"Se scampi ai fascisti ci pensa lo Stato\"\".\nLo stesso giugno l'avvocato Giacomo Mele, esponente missino di rilievo che rappresentava la famiglia Falvella, fece stampare in risposta al pamphlet preparato da Soccorso Rosso un altro documento intitolato: \"Marini, una marionetta del sistema\".\nIl processo.\nNel 1975 Marini venne condannato a dodici anni per omicidio preterintenzionale aggravato e concorso in rissa. In appello la condanna venne ridotta a nove anni, sette dei quali effettivamente scontati. Alfinito, Mastrogiovanni e Scariati vennero invece assolti dall'accusa di rissa."}
{"id": "1856227", "revid": "1766026", "url": "https://it.wikipedia.org/wiki?curid=1856227", "title": "Suite Gothique", "text": "La Suite Gothique, Op. 25, \u00e8 una suite per organo composta da L\u00e9on Bo\u00ebllmann attorno al 1895, due anni prima di morire. Una performance completa della pi\u00e8ce dura, di norma, circa 14 minuti.\nStruttura.\nLa pi\u00e8ce si compone di quattro movimenti:\nIl primo movimento, in do minore, \u00e8 in forma di corale e prevede una serie di frasi armonizzate, suonate prima in forte fortissimo, poi in piano. Il secondo movimento, nella tonalit\u00e0 di do maggiore, \u00e8 in forma di minuetto. La terza (\"Pri\u00e8re \u00e0 Notre-Dame\"), in la bemolle maggiore, \u00e8 un lento quasi esclusivamente suonato in piano. La quarta e ultima, la Toccata, \u00e8 la pi\u00f9 nota dell'intera suite; composta in do minore, si conclude con un accordo di do maggiore (cadenza piccarda) in fortissimo.\nAltre versioni.\nLa suite \u00e8 stata trascritta per banda di ottoni da Eric Ball ed \u00e8 spesso utilizzata come finale nei concerti di band come Fodens, Black Dyke e Brighouse &amp; Rastick. \u00c8 anche un pezzo comune nelle competizioni musicali."}
{"id": "1856228", "revid": "547034", "url": "https://it.wikipedia.org/wiki?curid=1856228", "title": "Jacopo Volpi", "text": " Inoltre \u00e8 vice direttore di Rai Sport.\nBiografia.\nEntra in Rai come collaboratore nel 1979, giornalista professionista dal 1987 viene assunto nella tv di stato nello stesso anno, partecipando come inviato alla trasmissione \"90\u00ba minuto\" e come telecronista delle principali partite del volley maschile e femminile, per divenire negli anni vice direttore di Rai Sport e conduttore de \"La Domenica Sportiva\" (2006-2007) anche se \u00e8 gi\u00e0 condotto per la stagione (1995-1996) su Rai 3. La sua voce \u00e8 legata al ciclo pi\u00f9 vincente di tutti i tempi della Nazionale Italiana maschile di pallavolo, che con Julio Velasco come commissario tecnico tra la fine degli anni '80 e i primi anni '90 vinse a ripetizione la World League e i Campionati Europei e Mondiali, e fu proprio in occasione della vittoria azzurra ai Campionati Mondiali di Volley del 1994 svoltisi ad Atene che venne da lui coniata la definizione di \"Generazione di fenomeni\", frase che caratterizzer\u00e0 tutti i successi del volley maschile azzurro di allora.\nNel 2008 ha condotto \"Notti Europee\" con il moviolista Daniele Tombolini e Teo Teocoli. Nello stesso anno ha anche condotto da Pechino gli speciali olimpiadi in diretta per Rai 2 e Rai Sport Pi\u00f9 nella seconda serata italiana (piena notte in Cina). Nel 2009 ha condotto una trasmissione Rai per la Confederations Cup con Zibi Boniek e Giampiero Galeazzi. Nel 2010 conduce \"Notti mondiali\", in diretta da Johannesburg, con i suoi ospiti Ubaldo Righetti, Sandro Mazzola, Marino Bartoletti, Ivan Zazzaroni, Paolo Paganini, Simona Rolandi, Fulvio Collovati, Giuseppe Dossena e il moviolista Daniele Tombolini. La trasmissione \u00e8 inoltre collegata costantemente con lo studio di Piazza di Siena a Roma dove si trova Paola Ferrari con Giampiero Galeazzi, Maurizio Costanzo e un cavallo. Nello stesso anno ha presentato assieme a Fiona May la cerimonia di apertura dei Mondiali di volley maschile organizzati in Italia, per i quali poi torn\u00f2 eccezionalmente alle telecronache in sostituzione del telecronista RAI Alessandro Antinelli vittima di un problema di salute nel corso del torneo.\nNel 2012 \u00e8 ospite fisso a \"Notti Europee\" su Rai 2 condotto da Andrea Fusco e Simona Rolandi. Ad agosto per le Olimpiadi conduce in seconda serata su Rai 1 \"Buonanotte Londra\" con Simona Rolandi e Margherita Granbassi. Nel 2014 conduce i programmi legati al Mondiale di Calcio 2014 in diretta dallo studio Rai di Rio de Janeiro. Due anni dopo per l'Europeo in Francia \u00e8 ospite fisso nei post-partita a \"Il grande match\" su Rai 1. Nel 2019 torna alla Domenica Sportiva con Giorgia Cardinaletti alla conduzione, l'anno successivo \u00e8 sempre alla guida della trasmissione con Paola Ferrari, Eraldo Pecci e Marco Tardelli. Alle Olimpiadi di Rio 2016 aveva condotto la trasmissione record (otto ore quotidiane) che raccontava tutta la giornata appena conclusa.\nAlle Olimpiadi di Tokyo 2020 conduce, insieme a Fiona May e Julio Velasco, \"Tokyo Best of\", una trasmissione quotidiana che riassumeva il meglio delle sfide degli atleti italiani in gara."}
{"id": "1856229", "revid": "125383625", "url": "https://it.wikipedia.org/wiki?curid=1856229", "title": "Grand Hotel et des Palmes", "text": "Il Grand Hotel et des Palmes \u00e8 uno storico albergo di Palermo, situato nella centrale Via Roma al numero 398. \nFa parte dei Locali storici d'Italia.\nStoria.\nL'edificio venne costruito per iniziativa della famiglia Ingham-Whitaker nel 1874 ed utilizzato come residenza privata. La casa era collegata da un passaggio segreto all'antistante Chiesa anglicana. Inizialmente l'edificio era composto da un corpo basso di due piani con un giardino d'inverno esotico che arrivava fino al mare.\nSul finire del XIX secolo la casa venne ceduta al cavaliere Enrico Ragusa che, nel 1907, diede incarico all'architetto Ernesto Basile di trasformare \"Palazzo Ingham\" nel \"Grande Albergo delle Palme\" diventando cos\u00ec un hotel di lusso simbolo della \"Belle \u00c9poque\".\nNell'edificio hanno soggiornato diversi personaggi illustri tra cui:\nIn esso si \u00e8 scritta la storia di Sicilia: nel 1882 da questo albergo Francesco Crispi impartiva lezioni di politica, mentre rimane famosa la cena a 12 portate servita all'ex presidente del Consiglio Vittorio Emanuele Orlando.\nNell'ottobre 1957 vi si tenne l'ultimo summit conosciuto tra i capi di Cosa nostra siciliana e i boss della mafia americana. Nei suoi locali avrebbe avuto luogo l'episodio di tentata corruzione, che determin\u00f2 la caduta del milazzismo il 15 febbraio 1960.\nPassato sotto il controllo del Banco di Sicilia negli anni sessanta, negli anni 2000 \u00e8 stato acquisito al Gruppo Acqua Marcia. Il 6 novembre 2018 viene acquistato all'asta dal fondo di investimento Algebris del finanziere Davide Serra per circa 12 milioni di euro."}
{"id": "1856232", "revid": "827882", "url": "https://it.wikipedia.org/wiki?curid=1856232", "title": "Suono naturale (album)", "text": "Suono naturale \u00e8 il primo album pubblicato dalla cantante italiana Ilaria Porceddu, accreditata per\u00f2 semplicemente come Ilaria.\nL'album, anticipato dall'omonimo singolo, \u00e8 stato pubblicato dalla Sony BMG il 27 giugno 2008.\nEsso contiene 12 brani, di cui 3 cover presentate durante la partecipazione ad X Factor, manifestazione nella quale la cantante si \u00e8 aggiudicata il quinto posto: \"Oceano\" di Lisa, \"Snow on the Sahara\" di Anggun e \"I Don't Know\" di Noa."}
{"id": "1856234", "revid": "239497", "url": "https://it.wikipedia.org/wiki?curid=1856234", "title": "Villa San Pietro", "text": "Villa San Pietro (\"Santu Perdu\" in sardo) \u00e8 un comune italiano di abitanti della citt\u00e0 metropolitana di Cagliari in Sardegna.\nStoria.\nLa presenza di tombe dei giganti (se ne contano 3), di domus de janas e di un nuraghe (ancora in buona parte sotterrato) testimonia che il territorio di Villa San Pietro \u00e8 abitato sin dall'epoca prenuragica e nuragica.\nCentro abitato di origine romana, nel medioevo fece parte della curatoria di Nora, nel Giudicato di Cagliari, e in seguito della curatoria di Capoterra. Alla caduta del giudicato (1258) pass\u00f2 alla famiglia pisana dei della Gherardesca, pi\u00f9 precisamente al ramo gherardiano. Di quel periodo degna di nota \u00e8 la piccola e graziosa chiesa gotico-romanica del XIII secolo, intitolata a San Pietro.\nEntrato a far parte del regno di Sardegna aragonese nel 1355, fu incorporato nella contea di Quirra, feudo dei Carroz. Il paese si spopol\u00f2 poco dopo e fu ripopolato dal XVII secolo, quando nel 1603 la contea fu trasformata in marchesato feudo dei Centelles; nel Dizionario degli Stati del Re di Sardegna l'Angius scrive:\"il luogo conserv\u00f2 sempre un certo numero di famiglie pastorali e agricole, anche quando Pula rest\u00f2 deserta per timore delle continue invasioni dei barbari ed i suoi abitanti approfittavano della fertilit\u00e0 del suolo e della abbondanza dei pascoli che facevano guadagno sulla legna che tagliavano e vendevano a Cagliari\".\nUnito alla baronia di Pula, dipendente dal marchesato, il paese fu riscattato agli ultimi feudatari, gli Osorio che si erano succeduti ai Centelles, nel 1839 con la soppressione del sistema feudale, per cui divenne un comune amministrato da un sindaco e da un consiglio comunale.\nGi\u00e0 denominata in sardo \"Santu Pedru de Nuras\" in epoca medievale, dal 28 giugno 1949 riacquista l'antica denominazione di Villa San Pietro, risalente al 1728, abbandonando quella di San Pietro Pula.\nSimboli.\nLo stemma e il gonfalone del comune di Villa San Pietro sono stati concessi con decreto del presidente della Repubblica del 22 giugno 1973.\nIl gonfalone municipale \u00e8 costituito da un drappo troncato di azzurro e di bianco.\nMonumenti e luoghi d'interesse.\nArchitetture religiose.\nFra i monumenti religiosi spicca la chiesa romanica di San Pietro edificata nel XIII secolo. \nSociet\u00e0.\nEvoluzione demografica.\nLa tabella evidenza come negli ultimi cinquant'anni il comune \u00e8 stato interessato da una costante crescita demografica.\nEtnie e minoranze straniere.\nAl 31 dicembre 2019 a Villa San Pietro risiedevano 45 cittadini stranieri, pari al 2,1% della popolazione totale. Le nazionalit\u00e0 straniere pi\u00f9 numerose sono:\nLingue e dialetti.\nLa variante del sardo parlata a Villa San Pietro \u00e8 il campidanese comune.\nCultura.\nEventi.\nFeste e sagre.\nSan Pietro Apostolo.\nL'ultima settimana di giugno, in occasione del patrono San Pietro Apostolo (29 giugno), vengono organizzati i festeggiamenti civili e religiosi. In particolare, oltre alla processione del simulacro del Santo per le vie del paese, \u00e8 possibile assistere gratuitamente a spettacoli di artisti locali e di valenza regionale. \u00c8 ormai tradizione far esibire il coro parrocchiale, composto in specie da ragazzi, in una gara canora a partecipazione libera.\nSant'Efisio.\nIl 2 maggio la processione di Sant'Efisio passa per Villa San Pietro prima di proseguire per Nora; il 4 maggio, di ritorno, il Santo sul cocchio di campagna fa il giro della villa Atzori prima di riprendere il suo cammino verso Cagliari.\nQuesta sosta nella villa Atzori si perpetua dal 1943 quando Mario Atzori, in piena guerra e bombardamenti, contribu\u00ec al perpetuarsi del Voto del 1656, portando il giorno 2 la scultura da Sarroch a Pula, e il giorno 4 da Pula a Sarroch."}
{"id": "1856245", "revid": "599013", "url": "https://it.wikipedia.org/wiki?curid=1856245", "title": "Lake View Cemetery", "text": "Lake View \u00e8 il nome di molti cimiteri, incluso:"}
{"id": "1856246", "revid": "1272592", "url": "https://it.wikipedia.org/wiki?curid=1856246", "title": "Associazione Calcio ChievoVerona 2003-2004", "text": "Stagione.\nNella stagione 2003-04, il Chievo fu battuto per la prima volta in Campionato dalla Lazio. Perse anche contro l'Inter, che nei 2 anni precedenti non aveva mai vinto in casa clivense. Fu poi sconfitta dai rossoneri, anch'essi alla prima vittoria sul campo dei gialloblu.\nImpose invece il pari alle milanesi nel girone di ritorno, finendo il torneo in nona posizione.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1856249", "revid": "599013", "url": "https://it.wikipedia.org/wiki?curid=1856249", "title": "Anthony Avent", "text": ""}
{"id": "1856254", "revid": "486946", "url": "https://it.wikipedia.org/wiki?curid=1856254", "title": "Vecchia meccanica quantistica", "text": ""}
{"id": "1856255", "revid": "121178711", "url": "https://it.wikipedia.org/wiki?curid=1856255", "title": "MyNetworkTV", "text": "MyNetworkTV (spesso abbreviata in MyNet, MyTV, MYN-TV, MNT o MNTV) \u00e8 un network televisivo degli Stati Uniti di propriet\u00e0 della Fox Broadcasting Company, una divisione della News Corporation. E', tra i sei maggiori canali statunitensi di lingua inglese, quello con i dati d'ascolto pi\u00f9 bassi.\nIl canale inizi\u00f2 le trasmissioni il 5 settembre 2006 con una copertura iniziale del 96% del territorio nazionale.\nMyNetworkTv \u00e8 una canale fratello di FOX, ma opera autonomamente.\nDa ottobre 2008 trasmette integralmente SmackDown!"}
{"id": "1856260", "revid": "200154", "url": "https://it.wikipedia.org/wiki?curid=1856260", "title": "Trag\u00e9die-lyrique", "text": ""}
{"id": "1856261", "revid": "767487", "url": "https://it.wikipedia.org/wiki?curid=1856261", "title": "Isaac Austin", "text": "Anche suo nipote Isaiah Austin \u00e8 un cestista."}
{"id": "1856264", "revid": "281948", "url": "https://it.wikipedia.org/wiki?curid=1856264", "title": "Arlington National Cemetery", "text": ""}
{"id": "1856269", "revid": "1442080", "url": "https://it.wikipedia.org/wiki?curid=1856269", "title": "NBA Playoffs 1995", "text": "Gli NBA Playoffs 1995 si conclusero con la vittoria degli Houston Rockets (campioni della Western Conference) che sconfissero i campioni della Eastern Conference, gli Orlando Magic.\nPer la prima volta nella storia dei Playoffs, il titolo fu vinto da una squadra classificatasi sesta nella Conference, con lo svantaggio del fattore campo in tutte le serie.\nEastern Conference.\nPrimo turno.\n(1) Orlando Magic - (8) Boston Celtics.\nRISULTATO FINALE: 3-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Indiana Pacers - (7) Atlanta Hawks.\nRISULTATO FINALE: 3-0\nPRECEDENTI NEI PLAYOFF\n(3) New York Knicks - (6) Cleveland Cavaliers.\nRISULTATO FINALE: 3-1\nPRECEDENTI NEI PLAYOFF\n(4) Charlotte Hornets - (5) Chicago Bulls.\nRISULTATO FINALE: 1-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Orlando Magic - (5) Chicago Bulls.\nRISULTATO FINALE: 4-2\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Indiana Pacers - (3) New York Knicks.\nRISULTATO FINALE: 4-3\nPRECEDENTI NEI PLAYOFF\nFinale.\n(1) Orlando Magic - (2) Indiana Pacers.\nRISULTATO FINALE: 4-3\nPRECEDENTI NEI PLAYOFF\nWestern Conference.\nPrimo turno.\n(1) San Antonio Spurs - (8) Denver Nuggets.\nRISULTATO FINALE: 3-0\nPRECEDENTI NEI PLAYOFF\n(2) Phoenix Suns - (7) Portland Trail Blazers.\nRISULTATO FINALE: 3-0\nPRECEDENTI NEI PLAYOFF\n(3) Utah Jazz - (6) Houston Rockets.\nRISULTATO FINALE: 2-3\nPRECEDENTI NEI PLAYOFF\n(4) Seattle SuperSonics - (5) Los Angeles Lakers.\nRISULTATO FINALE: 1-3\nPRECEDENTI NEI PLAYOFF\nSemifinali.\n(1) San Antonio Spurs - (5) Los Angeles Lakers.\nRISULTATO FINALE: 4-2\nPRECEDENTI NEI PLAYOFF\n(2) Phoenix Suns - (6) Houston Rockets.\nRISULTATO FINALE: 3-4\nPRECEDENTI NEI PLAYOFF\nFinale.\n(1) San Antonio Spurs - (6) Houston Rockets.\nRISULTATO FINALE: 2-4\nPRECEDENTI NEI PLAYOFF\nNBA Finals 1995.\nOrlando Magic - Houston Rockets.\nRISULTATO FINALE\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 3 ottobre 2021\".)"}
{"id": "1856273", "revid": "1305772", "url": "https://it.wikipedia.org/wiki?curid=1856273", "title": "Slow Down (Larry Williams)", "text": "Slow Down \u00e8 un brano blues in 12 battute scritto e lanciato da Larry Williams (1935-1980), pubblicato nel marzo 1958 come lato B del singolo \"Dizzy, Miss Lizzy\", su etichetta Specialty (#626); in Gran Bretagna venne edito su etichetta London (HLU 8604).\nVersione dei Beatles.\nUno dei rifacimenti pi\u00f9 noti \u00e8 quello dei Beatles. Venne da loro incisa allo Studio 2 degli Abbey Road Studios di Londra il 1\u00ba giugno 1964; tre giorni dopo George Martin sovraincise la sua parte di pianoforte. Inciso durante il periodo per le registrazioni della colonna sonora del film \"A Hard Day's Night\", venne destinato per\u00f2 all'EP \"Long Tall Sally\", pubblicato in Inghilterra dalla Parlophone il 19 giugno 1964. Negli Stati Uniti venne edito invece prima sull'album \"Something New\" il 20 luglio 1964 (Capitol, ST2108), poi come lato B del singolo \"Matchbox\" il 24 agosto successivo (Capitol, #5255); in Italia solo il 13 luglio 1965 sull'album \"The Beatles in Italy\". \u00c8 quindi comparso sulle raccolte \"Rock 'n' Roll Music\" (1976), \"Rarities\" (1978) e sul primo volume di \"Past Masters\" (1988). Musicalmente e vocalmente la versione dei Fab Four \u00e8 inferiore all'originale di Williams, rimanendo tra i rifacimenti meno riusciti tra i brani di altri artisti ripresi dal gruppo.\nAltre versioni.\nNon \u00e8 lo stesso pezzo lanciato negli anni settanta da John Miles e nemmeno quello inciso da Natalie Imbruglia nel 2005; non ha nulla a che fare nemmeno con i brani pubblicati dai seguenti artisti: Ozzy Osbourne (1983), The Academy Is... (2005), Bobby Valentino (2005), Brand Nubian (1990), Loose Ends (1986), Rudy Rotta (2002), Ringo Starr (2012) e Selena Gomez (2013)."}
{"id": "1856274", "revid": "300067", "url": "https://it.wikipedia.org/wiki?curid=1856274", "title": "Stacey Augmon", "text": "Carriera.\nArriva nel 1991 agli Atlanta Hawks. Negli anni precedenti aveva mostrato un grande talento, in particolare nell'atletismo, tanto che venne soprannominato \"The Plastic Man\", e venne seguito da molte squadre NBA. Lungo tutta la sua carriera per\u00f2, riusc\u00ec a mostrare solo in parte il suo talento. Infatti, dopo il 1996, anno in cui lasci\u00f2 Atlanta, non riusc\u00ec pi\u00f9 a mantenere alte medie di realizzazione.\nSi ritir\u00f2 nel 2006, a 38 anni."}
{"id": "1856282", "revid": "21079", "url": "https://it.wikipedia.org/wiki?curid=1856282", "title": "Bordo di una variet\u00e0", "text": ""}
{"id": "1856290", "revid": "599013", "url": "https://it.wikipedia.org/wiki?curid=1856290", "title": "Nick Anderson", "text": "Carriera.\nNella Finals NBA del 1995, in gara-1 contro Houston, sbagli\u00f2 4 tiri liberi consecutivi, sul 110 a 107 per la sua squadra. Gli errori si rivelarono fatali, in quanto Houston riusc\u00ec prima a pareggiare e poi a vincere il match."}
{"id": "1856292", "revid": "110157", "url": "https://it.wikipedia.org/wiki?curid=1856292", "title": "Bom Jesus (Rio Grande do Sul)", "text": "Bom Jesus \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Vacaria."}
{"id": "1856293", "revid": "1868193", "url": "https://it.wikipedia.org/wiki?curid=1856293", "title": "California (Phantom Planet)", "text": "California \u00e8 una canzone dei Phantom Planet, estratta dal loro album di debutto del 2002 \"The Guest\". La canzone \u00e8 stata utilizzata per la prima volta nell'episodio 8 della serie TV statunitense \"Fastlane\", ma \u00e8 divenuta celebre soprattutto per essere diventata la sigla di apertura del celebre serial \"The O.C.\". Precedentemente era stata inclusa anche nella colonna sonora del film \"Orange County\". Il brano racconta di un viaggio in auto sulla U.S. Route 101 per assistere ad un concerto.\nDa molti \"California\" \u00e8 ritenuta una cover del brano \"California, Here I Come\" di Al Jolson, per via del ritornello e del titolo molto simili. Anche l'assolo al pianoforte all'inizio ed alla fine del brano assomigliano molto alla canzone di Jolson, anche se poi il brano dei Phantom Planet si differenzia nella melodia. Tuttavia nei crediti del brano viene citato anche Jolson ed il suo team di compositori, presumibilmente per evitare controversie legali.\nLa canzone \u00e8 stata registrata in una nuova versione pi\u00f9 lenta nel 2005 dai Phantom Planet, e ripubblicata col titolo \"California 2005\". Questa nuova versione \u00e8 stata utilizzata nel secondo episodio della terza stagione di \"The O.C.\", ed inserita nell'album \"\". La canzone ha ricevuto una massiccia programmazione nello stato della California, ma \u00e8 rimasta relativamente sconosciuta nel resto del mondo.\nNel 2006 \u00e8 stata registrata un'altra cover del brano, questa volta dai Mates of State per il della colonna sonora di \"The OC\".\nIl brano \u00e8 stato usato anche nel cartone animato \"I Simpson\", nell'episodio \"Milhouse di sabbia e nebbia\", durante una parodia di \"The O.C.\"\nLa canzone \u00e8 apparsa anche nel documentario \"Enron: The Smartest Guys in the Room\", quando vengono mostrate le sequenze relative alla crisi elettrica californiana, dovuta alla multinazionale Enron.\nIl video.\nIl video di \"California\" \u00e8 stato diretto da Roman Coppola, il figlio del regista Francis Ford Coppola, e trasmesso per la prima volta nella settimana del 18 marzo 2002. Il video, seguendo il testo della canzone, mostra i cinque componenti dei Phantom Planet nel loro viaggio sulla Route 101, alternando le sequenze di \"vita quotidiana\" ad alcune immagini tratte da esibizioni dal vivo del gruppo."}
{"id": "1856299", "revid": "104458", "url": "https://it.wikipedia.org/wiki?curid=1856299", "title": "Tennis Tavolo", "text": ""}
{"id": "1856300", "revid": "1005847", "url": "https://it.wikipedia.org/wiki?curid=1856300", "title": "Roberto Tortoli", "text": "Biografia.\nCarriera politica.\nLaureato in economia e commercio, Tortoli inizia la sua carriera politica candidandosi alla Camera dei deputati nel 1994 con Forza Italia, risultando eletto. Dal 2001 al 2006 \u00e8 stato sottosegretario di Stato al Ministero dell'ambiente e della tutela del territorio e del mare nei governi Berlusconi II e Berlusconi III. Dal 22 maggio 2008 \u00e8 vicepresidente della Commissione ambiente, territorio e lavori pubblici della Camera della XVI legislatura.\nDa sempre legato a Silvio Berlusconi, il 22 novembre 2012 esce dal Popolo della Libert\u00e0 in dissenso nei confronti della dirigenza composta da Denis Verdini, Daniela Santanch\u00e8 e Ignazio La Russa, ritenuti la causa della deriva estremista del partito. In quello stesso anno, lui e altri ex componenti del PdL fondano il gruppo parlamentare \"Liberali per l'Italia-PLI\" composta da deputati quali Roberto Antonione, Giustina Destro, Fabio Gava, Luciano Mario Sardelli e Angelo Sartori. Nel novembre del 2013 aderisce al nascente Nuovo Centrodestra di Angelino Alfano, nato dopo la scissione del PdL. Nessuno di loro, tuttavia, sar\u00e0 ricandidato n\u00e9 rieletto.\nProcedimenti giudiziari.\nDurante la sua candidatura, Tortoli fu inquisito e condannato in primo e secondo grado in un processo penale nell'ambito della vicenda \"Variantopoli\", in cui l'accusa fu quella di avere minacciato la non ricandidatura ai consiglieri comunali di Forza Italia se avessero approvato una variante al piano regolatore per costruire ad Arezzo una multisala cinematografica e un grosso centro commerciale. Per il suo intervento politico fu accusato del reato di estorsione. Il 10 aprile 2014 la Corte di Cassazione annulla sia la sentenza di Appello del Tribunale di Firenze che quella di primo grado del Tribunale di Arezzo."}
{"id": "1856301", "revid": "729019", "url": "https://it.wikipedia.org/wiki?curid=1856301", "title": "Federico Fenu", "text": "Biografia.\nDi origine sarda, nacque ad Ascoli Piceno, ove era stato temporaneamente destinato il padre, insegnante nelle scuole tecniche, il 3 giugno 1891. Trasferitosi a Roma si iscrisse alla facolt\u00e0 d'ingegneria, sostenendo brillantemente gli esami universitari fin quasi alla laurea, quando interruppe gli studi per l'insegnamento presso una scuola privata.\nAllo scoppio della prima guerra mondiale fu chiamato a prestare servizio militare nel Regio Esercito come artigliere e perse il posto d'insegnante; part\u00ec nel novembre 1915, lasciando la moglie presso i propri genitori, nonostante le difficolt\u00e0 finanziarie di questi ultimi.\nArruolato presso il 36\u00ba Reggimento di artiglieria, svolse il primo addestramento alla Spezia. Nel marzo 1916 venne ammesso al corso di allievo ufficiale e destinato alla Scuola di Applicazione di Torino, ove ottenne brillantemente il grado di sottotenente. Ritenuto idoneo per entrare a far parte dei primi reparti dell'Aeronautica Italiana, allora inquadrati nell'arma del genio, fu trasferito presso il deposito aeronautico di Oriolo Romano (novembre 1916); successivamente venne assegnato al battaglione dirigibilisti ed inviato a Venezia per compiere l'addestramento necessario (1917).\nIl suo reparto aveva il compito della difesa della citt\u00e0 dalle incursioni aeree; le sue prime missioni le svolse a bordo dei Drachen, un aerostato che veniva innalzato all'arrivo del nemico. Finito il corso, fu nominato ufficiale di bordo ed assegnato al dirigibile \"U.5\" (dal nome del progettista Celestino Usuelli). L'aeromobile era del particolare tipo definito come \"dirigibile floscio\".\nIl comandante dell'aeronave era il capitano Domenico Piccoli che riusc\u00ec a convincerlo a conseguire il brevetto di Comandante di dirigibile. Il 18 aprile 1918 fu promosso al grado di tenente e il 21 aprile egli assunse il comando dello \"U.5\" in sostituzione di Raffaele Senzadenari.\nLa tragedia nei cieli di Castellina Marittima.\nIl 2 maggio 1918, dopo 69 ascensioni, il dirigibile \"U.5\", comandato per la settima volta da lui, in una giornata di massima limpidezza e senza vento, usc\u00ec dall'hangar dell'aeroscalo di Pontedera. La missione consisteva nel servizio di osservazione dei sottomarini nemici nel Tirreno e di pattugliamento ai piroscafi della linea Civitavecchia-La Spezia. L'equipaggio era composto anche dai tenenti Enrico Magistris e Luigi Carta Satta appartenenti al Regio Esercito, dal sottocapo telegrafista Michele Rosato e dal sottocapo motorista Tommaso Perrone, entrambi della Regia Marina.\nLa missione si svolse in maniera del tutto regolare e sulla rotta di ritorno, verso le ore 12,45, il dirigibile navigava sulla Toscana sul cielo di Castellina Marittima; l'equipaggio era tranquillo e stava consumando la colazione. D'un tratto l'aeromobile si spacc\u00f2 in tre o quattro parti, poi in mille brandelli. La navicella, libera da ogni sostegno, precipit\u00f2 a terra in localit\u00e0 Valdiperga formando una grande buca; in essa furono trovati i corpi dei cinque membri dell'equipaggio, deceduti sul colpo. Alcuni di loro furono rinvenuti ancora con il cibo in bocca, data la rapidit\u00e0 con cui si era svolta la tragedia.\nDue giorni dopo si svolsero i funerali dei caduti, alla presenza delle autorit\u00e0 civili, militari e religiose; i feretri dei cinque giovani, coperti dalla bandiera italiana e da una grande quantit\u00e0 di fiori, accompagnati dal suono della banda militare, furono sepolti nel Cimitero della Misericordia di Pontedera. In loro ricordo, sul luogo della catastrofe, \u00e8 eretto un monumento a spese del Comune. Un apposito pannello li ricorda altres\u00ec nel Museo storico dell'Arma del genio in Roma.\nLa commissione d'inchiesta - cui partecipava anche Umberto Nobile - dopo essersi inizialmente espressa attribuendo la causa del disastro ad un cedimento strutturale dell'aeronave, assegnando la responsabilit\u00e0 al progettista/costruttore Celestino Usuelli, a seguito di una relazione di quest'ultimo, si astenne dall'emettere una conclusione definitiva. Quel tipo di dirigibile (tipo U), tuttavia, non venne pi\u00f9 riprodotto in serie."}
{"id": "1856302", "revid": "287204", "url": "https://it.wikipedia.org/wiki?curid=1856302", "title": "Michael Pena", "text": ""}
{"id": "1856303", "revid": "767487", "url": "https://it.wikipedia.org/wiki?curid=1856303", "title": "Peking University Gymnasium", "text": "La Peking University Gymnasium \u00e8 un'arena al chiuso situata nella parte sud-ovest della Universit\u00e0 di Pechino a Pechino, in Cina. \u00c8 stata completata nell'agosto 2007 per i Giochi della XXIX Olimpiade, in cui ha ospitato gli eventi del tennis da tavolo.\nLa palestra \u00e8 grande m\u00b2, ha posti a sedere permanenti e posti a sedere temporanei.\nDurante la mattina del 2 luglio 2007 nella palestra \u00e8 scoppiato un incendio durante lavori di saldatura, fortunatamente senza nessun ferito. Il fuoco \u00e8 stato spento subito e la costruzione continu\u00f2, anche se il completamento sub\u00ec dei ritardi."}
{"id": "1856305", "revid": "71433", "url": "https://it.wikipedia.org/wiki?curid=1856305", "title": "Boogeyman 2", "text": ""}
{"id": "1856308", "revid": "1971044", "url": "https://it.wikipedia.org/wiki?curid=1856308", "title": "Aquile d'attacco", "text": "Aquile d'attacco (\"Iron Eagle II\") \u00e8 un film del 1988 diretto da Sidney J. Furie.\nTrama.\nGuerra fredda. Due aerei USA entrano in territorio sovietico e uno viene colpito. Poco dopo il pilota superstite viene scelto per una missione congiunta con piloti sovietici per colpire un sito di una nazione nemica (la nazione non \u00e8 specificata, ma sicuramente \u00e8 vicina a Israele), dove \u00e8 in corso la costruzione di un missile atomico. Il protagonista scopre che un pilota russo \u00e8 uno degli uomini che hanno abbattuto il suo amico e collega e lo aggredisce. Grazie a questo e ad altri problemi la missione rischia di fallire e i due governi (USA e URSS) decidono di colpire il sito con bombe atomiche. Disobbedendo agli ordini, gli uomini delle rispettive missioni decidono di colpire il sito per evitare una tragedia atomica che colpirebbe la popolazione locale.\nCuriosit\u00e0.\nGli aerei russi che combattono insieme agli F-16 americani, non sono dei veri MiG, ma una versione opportunamente modificata del caccia biposto della McDonnel Douglas F-4 Phantom II, in quanto non \u00e8 mai stata realizzata una versione monoposto del suddetto cacciabombardiere.\nInoltre, la strategia d'attacco del team di piloti ricorda molto da vicino quella dei ribelli che in Guerre Stellari devono distruggere la Morte Nera; i piloti dei jet, infatti, devono infilarsi in un canyon (come i piloti degli x-wing dovevano procedere lungo un canale artificiale) per poi colpire un bersaglio estremamente piccolo (la luce di scarico nella stazione delle truppe imperiali, nel film di Lucas)."}
{"id": "1856309", "revid": "964734", "url": "https://it.wikipedia.org/wiki?curid=1856309", "title": "Esperanto e Chiesa cattolica", "text": "Per il suo carattere di organizzazione religiosa attiva in gran parte degli stati del mondo, la Chiesa cattolica ha a pi\u00f9 riprese avuto contatti con il movimento esperantista ed \u00e8 stata protagonista di numerose iniziative relative all'impiego della lingua internazionale esperanto come mezzo di comunicazione e di preghiera.\nStoria.\nI primi rapporti tra esperanto e Chiesa cattolica sono cominciati gi\u00e0 ai primi del Novecento. Il 2 giugno 1906, il gruppo esperantista romano and\u00f2 in udienza dal pontefice Pio X, che spesso si rivolgeva scherzosamente a monsignor Luigi Giambene, fondatore del gruppo, chiamandolo \u00abmonsignor Esperanto\u00bb.\nI rapporti tra Chiesa cattolica ed esperanto si sono poi consolidati a partire dal secondo dopoguerra. Per primo papa Pio XII, nel 1950, in un'udienza generale nella basilica di San Pietro salut\u00f2 nella loro lingua gli esperantisti ivi convenuti. Un'altra occasione ufficiale di contatto fra il pontefice ed esponenti del movimento esperantista era legata alle udienze private concesse ai partecipanti al \"Sermone delle Nazioni\", tra le cui lingue era presente dal 1949 anche l'esperanto. A partire dalla met\u00e0 degli anni 1950 la lingua di Zamenhof venne costantemente scelta per aprire e chiudere la manifestazione, con forte valenza simbolica.\nIl 19 maggio 1964 una delegazione del consiglio direttivo dell'Unione esperantista cattolica internazionale (IKUE) fu accolta in udienza da papa Paolo VI: questi riconobbe il vigore del movimento esperantista cattolico e l'utilit\u00e0 della lingua internazionale. Nel 1966 l'esperanto fu cos\u00ec ammesso dal pontefice nel novero delle lingue in cui \u00e8 possibile celebrare la messa e pregare, per quanto la modifica non venne inserita nel canone; nel 1968 fu emanata una conferma scritta ufficiale in merito.\nFu lo stesso Paolo VI, nel 1975, a salutare in piazza San Pietro i convenuti del congresso dell'Unione esperantista cattolica internazionale; in tale occasione si celebrarono messe in esperanto in tutte e quattro le basiliche patriarcali di Roma.\nLe trasmissioni radiofoniche.\nContemporaneamente, il Vaticano aveva iniziato ad introdurre progressivamente l'esperanto nelle proprie trasmissioni radiofoniche.\nNell'aprile 1976 si potevano solamente ascoltare alcune frasi in esperanto all'interno di un programma musicale del sabato sera. Grazie a numerose richieste giunte dall'estero, il 2 gennaio 1977 le trasmissioni divennero stabili: ogni domenica, in orario diurno, dieci minuti venivano dedicati alla lingua di Zamenhof. A partire dal 4 gennaio 1979, visto il gradimento degli ascoltatori, fu istituita una seconda trasmissione settimanale riservata alla giornata di gioved\u00ec.\nLa liturgia in esperanto.\nIl movimento esperantista cattolico visse una forte delusione nel 1977, quando la Congregazione per il culto divino e la disciplina dei sacramenti dichiar\u00f2 ufficialmente che l'impiego dell'esperanto nella messa non era concesso. L'utilizzo delle lingue nazionali durante le funzioni liturgiche era stato introdotto dal Concilio Vaticano II, purch\u00e9 i testi avessero lo stesso significato in tutte le lingue; tuttavia, erano sorte difficolt\u00e0 interpretative circa le condizioni per ottenere l'autorizzazione all'uso di lingue nazionali nella liturgia, e la procedura da seguire per l'autorizzazione. Quanto alla prima questione, si erano registrate le pressioni di varie etnie che aspiravano all'uso liturgico della propria lingua (in particolare, il catalano, il friulano ed il sardo) e criticavano la concessione fatta all'esperanto; quanto alla seconda, nelle traduzioni in varie lingue erano sorte discussioni tra popoli che, pur avendo la stessa lingua, ne facevano un uso diversificato, sicch\u00e9 la santa Sede impose che la traduzione fosse \"garantita\" dalla competente conferenza episcopale delle singole nazioni. Data la mancanza di una conferenza episcopale competente che ratificasse il testo in esperanto e la sottoponesse all'approvazione finale del Vaticano, risultava tuttavia impossibile ufficializzare il messale tradotto in tale lingua.\nIn questo periodo l'impiego dell'esperanto nella liturgia veniva comunque concesso, in via eccezionale, caso per caso; nel 1977, ad esempio, papa Paolo VI attraverso un telegramma in latino acconsent\u00ec affinch\u00e9 l'arcivescovo di Cracovia, Karol Wojty\u0142a, potesse celebrare la messa in tedesco a Cz\u0119stochowa, in occasione del congresso dell'Unione esperantista cattolica internazionale. Sfortunatamente, Wojtyla non celebr\u00f2, perch\u00e9 dovette presenziare al funerale di Antoni Baraniak, vescovo di Pozna\u0144; si scus\u00f2 per la sua assenza con una lunga lettera in polacco.\nLa questione si avvi\u00f2 alla risoluzione solo nel 1981, quando il prefetto della Congregazione per il culto divino e la disciplina dei sacramenti dispose che l'esperanto non potesse essere considerato una lingua liturgica, non essendo parlato da un popolo, ma potesse essere utilizzato limitatamente ai congressi esperantisti e per un pubblico di esperantisti. Si richiese inoltre all'Unione esperantista cattolica internazionale di costituire una Commissione Liturgica per approvare in via ufficiale il messale in esperanto; la commissione avrebbe dovuto essere guidata, possibilmente, da un vescovo responsabile, e i testi elaborati sarebbero dovuti essere inviati alla sede apostolica per essere approvati.\nDa allora, il permesso di celebrare messe in esperanto \u00e8 concesso anno per anno, dietro domanda del presidente o segretario di tale commissione contenente un elenco dei congressi previsti; la celebrazione in esperanto richiede inoltre che ne venga preventivamente informato il vescovo del luogo.\nL'autorizzazione per l'esperanto fu poi nuovamente concessa, senza limiti di tempo ma con alcune clausole applicative, l'8 novembre 1990, dopo la soluzione dei problemi sopra citati.\nEsperanto o latino?\nNegli anni 1970 la lingua latina aveva rapidamente perso il proprio predominio nell'ambito cattolico, grazie alla diffusione extraeuropea della dottrina cattolica e soprattutto all'introduzione dei messali nelle diverse lingue nazionali. Nacque una vivace contrapposizione fra difensori della perpetuazione del latino, stretti attorno alla rivista \"Latinitas\" e fortemente contrari all'esperanto, ed esperantisti cattolici dalla rivista \"Espero katolika\", secondo cui l'esperanto poteva aspirare ad un ruolo di lingua internazionale all'interno della Chiesa.\nGli anni 1980 e 1990.\nI rapporti fra esperanto e Chiesa cattolica migliorarono nettamente con l'elezione di Karol Wojty\u0142a a papa, con il nome di papa Giovanni Paolo II, il 16 ottobre 1978.\nNel 1982, durante una visita ufficiale a San Marino, Wojtyla benedisse la bandiera dell'Unione cattolica esperantista internazionale; nel 1984 gli esperantisti parteciparono alla campagna lanciata dal papa per il Sahel e al \"Meeting per l'amicizia fra i popoli\" di Rimini, che da allora divenne un appuntamento fisso per il movimento.\nNel 1990 fu finalmente approvato il messale in esperanto, seppur riconfermando le restrizioni gi\u00e0 espresse per la celebrazione di funzioni religiose nella lingua internazionale. Nel 1992 il Pontificio consiglio per i laici, un dicastero vaticano, riconobbe ufficialmente l'Unione esperantista cattolica internazionale come associazione internazionale di diritto pontificio, approvandone gli statuti; da allora l'UECI \u00e8 annualmente invitata al Convegno mondiale delle comunit\u00e0 cattoliche.\nLa domenica di Pasqua del 1994 Wojtyla, a sorpresa, nel corso della cerimonia dei saluti in varie lingue rivolti a piazza San Pietro espresse per la prima volta un saluto in esperanto. Il Papa torn\u00f2 a parlare esperanto nei saluti di Natale.\nDa allora i saluti pasquali e natalizi in esperanto sono entrati nella tradizione della Chiesa e sono continuati sotto il pontificato di Joseph Ratzinger."}
{"id": "1856310", "revid": "71433", "url": "https://it.wikipedia.org/wiki?curid=1856310", "title": "University of British Columbia", "text": ""}
{"id": "1856313", "revid": "1414688", "url": "https://it.wikipedia.org/wiki?curid=1856313", "title": "Olimpiadi degli scacchi del 1952", "text": "Le Olimpiadi degli scacchi del 1952 furono la decima edizione organizzata dalla FIDE della competizione. Si tennero dal 9 al 31 agosto a Helsinki, poco dopo le Olimpiadi del 1952. L'unica competizione fu un torneo \"open\".\nTorneo.\nParteciparono 140 giocatori divisi in 25 squadre, che si affrontarono su quattro scacchiere; ogni squadra poteva portare fino a due riserve. Le squadre vennero divise in tre gironi di otto e nove componenti; i primi tre classificati di ogni girone avrebbero poi effettuato la finale per le medaglie, mentre le successive tre avrebbero giocato una finale \"B\" e le rimanenti una finale \"C\". Fu la prima partecipazione dell'Unione Sovietica.\nPrima fase.\nNei primi due gironi non vi fu molta competizione; l'Austria era molto pi\u00f9 debole rispetto alle Olimpiadi precedenti la guerra, e anche la Germania Est, pur arrivando quarta, lo fece con cinque punti in meno della Jugoslavia (terza). Nel terzo gruppo, l'Unione Sovietica non perse una partita, mentre Finlandia, Stati Uniti e Paesi Bassi si contendevano gli ultimi due posti. Al penultimo turno, tuttavia, i Paesi bassi persero con Israele, che non riusc\u00ec poi a superare la Finlandia per qualificarsi a sua volta per la finale.\nNella tabella seguente, ogni colonna rappresenta un girone; in grassetto le squadre classificatesi per la finale, in corsivo quelle che disputarono la finale B.\nSeconda fase.\nLa finale era composta di nove squadre; poich\u00e9 ognuna aveva un turno di riposo, l'andamento nella classifica non fu molto chiaro. L'Unione Sovietica si ritrov\u00f2 al sesto posto dopo quattro turni, a tre punti e mezzo dalla Jugoslavia che era in testa. Tre turni dopo, nonostante un doppio pareggio con Ungheria e Cecoslovacchia, erano terzi a due punti e mezzo dalla Jugoslavia, che superarono il turno seguente vincendo 3,5-0,5 contro la Germania Ovest, mentre la Jugoslavia, pur superando in classifica gli Stati Uniti all'ultimo turno, dovette accontentarsi del bronzo, essendo stati superati dall'Argentina.\nUnione Sovietica e Argentina vinsero anche quattro delle sei medaglie d'oro individuali (due a testa); la Cecoslovacchia, pur con soli quattro giocatori, riusc\u00ec ad ottenere il quarto posto grazie alla prestazione in quarta scacchiera di Kottnauer (12,5/15).\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita. Solamente due giocatori della sesta scacchiera giocarono pi\u00f9 di met\u00e0 delle partite, il minimo per poter essere inclusi in classifica."}
{"id": "1856316", "revid": "599013", "url": "https://it.wikipedia.org/wiki?curid=1856316", "title": "Farmaco galenico", "text": "Per farmaci galenici (o preparati galenici, o preparazioni galeniche) si intendono i medicinali preparati dal farmacista nel laboratorio di una farmacia, o di una parafarmacia.\nEssi si distinguono dai farmaci a preparazione industriale che per essere commercializzati necessitano di una autorizzazione; in Italia si prevede una AIC (autorizzazione all'immissione in commercio) rilasciata dall'AIFA. Anche le aziende farmaceutiche possono produrre galenici, e generalmente ci\u00f2 avviene per quelli di pi\u00f9 ampia diffusione. Per la produzione di galenici industriali pure viene rilasciata una AIC, ma con modalit\u00e0 semplificate rispetto agli altri farmaci, in quanto l'azienda \u00e8 tenuta a rispettare i dosaggi, le metodiche di preparazione e i saggi di controllo sul prodotto finito richiesti dalla Farmacopea.\nStoria.\nL'origine di questo tipo di farmaci si deve a Galeno, medico dell'antica Grecia che a cavallo tra il secondo e il terzo secolo d.C. adoper\u00f2 numerose erbe medicinali o loro estratti come farmaci.\nFino al 1930 il lavoro preminente del farmacista era la preparazione dei farmaci. Dopo la seconda guerra mondiale, con l'avvento dell'industrializzazione, il lavoro di preparatore \u00e8 divenuto pi\u00f9 marginale. Ci\u00f2 nonostante, il farmacista ha conservato il suo ruolo di preparatore di prodotti medicinali.\nTipologie.\nSi distinguono due tipologie di preparati galenici:\nNel mondo.\nItalia.\nLa normativa che prescrive le modalit\u00e0 di preparazione nelle farmacia sono le NBP (norme di buona preparazione) presenti nella Farmacopea ufficiale XII ed.\nSuccessivamente alla loro pubblicazione \u00e8 stato emanato il DM 18.11.2003 \"Procedure di allestimento dei preparati magistrali e officinali\" (G.U. 15.1.2004, n. 11), che stabilisce le procedure che devono essere osservate dalle farmacie pubbliche e private aperte sul territorio e dalle farmacie interne ospedaliere, che allestiscono preparati officinali non sterili su scala ridotta e preparati magistrali non sterili (norme semplificate).\nPer i preparati sterili si applicano solo le NBP. Con DM 17 maggio 2018, la Farmacopea XII ed. \u00e8 stata parzialmente modificata e tutti i preparati off label sono divenuti prescrivibili esclusivamente con ricetta non ripetibile\nLa legge n. 94 dell'8 agosto 1998 (cosiddetta \"Legge Di Bella\") ha abilitato i medici di famiglia a rilasciare ricette per la prescrizione di preparati magistrali (farmaci galenici). Il medico pu\u00f2 sia prescrivere principi attivi prodotti industrialmente e autorizzati al commercio nel'Unione europea sia specialit\u00e0 medicinali la cui autorizzazione \u00e8 stata revocata o non confermata per motivi non attinenti ai rischi d'impiego, o sostanze note nella farmacopea comunitaria. \nSe le indicazioni terapeutiche differiscono da quelle dei farmaci industriali (usi \"off-label\"), l'assistito deve firmare un consenso informato al medico, dopodich\u00e9 pu\u00f2 chiedere al farmacista il preparato prescritto. Il farmacista \u00e8 obbligato a trasmettere mensilmente copia della ricetta all'ASL o al Ministero della Sanit\u00e0."}
{"id": "1856321", "revid": "287204", "url": "https://it.wikipedia.org/wiki?curid=1856321", "title": "Angioni", "text": ""}
{"id": "1856322", "revid": "224230", "url": "https://it.wikipedia.org/wiki?curid=1856322", "title": "Extrema ratio", "text": "Extrema ratio \u00e8 un'espressione latina il cui significato letterale \u00e8 \"piano estremo\", \"maniera ultima\". Un esempio dell'uso latino:\nL'uso nella lingua italiana ha assunto, oltre al significato originale di \"ultima possibile linea d'azione\" anche quello, pi\u00f9 specifico, di \"estremo rimedio\" o \"ultima possibile soluzione\", ovvero la soluzione cui ricorrere quando tutti i possibili rimedi di un determinato problema sono gi\u00e0 stati tentati senza successo."}
{"id": "1856323", "revid": "547034", "url": "https://it.wikipedia.org/wiki?curid=1856323", "title": "Vja\u010deslav Ekimov", "text": "Professionista dal 1990 al 2006, fu campione olimpico nel 1988 nell'inseguimento a squadre e nel 2000 nella cronometro su strada. Nel 2010 gli viene attribuita dal CIO la vittoria anche della prova a cronometro dei Giochi olimpici di Atene del 2004, in seguito alla squalifica per doping del vincitore Tyler Hamilton. \u00c8 stato nominato ciclista russo del secolo nel 2001.\nCarriera.\nIn giovent\u00f9 Ekimov si dedica prevalentemente alla pista: fra i dilettanti diventa per tre volte campione del mondo nell'inseguimento individuale e una volta a squadre, e ai Giochi olimpici di fa parte della selezione dell'Unione Sovietica che vince l'oro nell'inseguimento a squadre. Dopo il passaggio al professionismo, avvenuto per la stagione 1990, conquista inoltre un titolo mondiale nell'inseguimento e uno nella corsa a punti.\nFirma il suo primo contratto per un team di ciclismo su strada nel 1990: \u00e8 l'olandese Panasonic, dove rimane per tre stagioni. Nel corso degli anni Ekimov si afferma come un ottimo passista veloce, aiutato in questo dalle sue caratteristiche di pistard. Anche le prove a cronometro lo vedono competitivo: infatti, ai Giochi olimpici di conquista la medaglia d'oro in questa disciplina, mentre ad il trentottenne Ekimov si aggiudica la medaglia d'argento. Il 10 agosto 2012, tuttavia, al termine del procedimento disciplinare seguito alle confessioni di Tyler Hamilton circa l'utilizzo di doping ematico durante la kermesse olimpica, il CIO commuta l'argento ateniese di Ekimov in un oro.\nOrmai quarantenne, appende la bici al chiodo al termine della stagione 2006, dopo una lunga carriera che, oltre alle innumerevoli soddisfazioni su pista, lo ha visto affermarsi in 56 corse su strada e concludere quindici Tour de France, facendo parte della squadra di Lance Armstrong in sei dei sette Tour de France vinti dal texano (bench\u00e9 poi revocati).\nSuccessivamente al ritiro dall'attivit\u00e0 ha ricoperto il ruolo di direttore sportivo presso le formazioni professionistiche Discovery Channel, Astana e RadioShack, sempre a fianco del manager Johan Bruyneel. Dal 2013 \u00e8 general manager della formazione russa Katusha."}
{"id": "1856333", "revid": "1243", "url": "https://it.wikipedia.org/wiki?curid=1856333", "title": "Ferrovia Trieste Centrale - Trieste Campo Marzio", "text": ""}
{"id": "1856335", "revid": "62748", "url": "https://it.wikipedia.org/wiki?curid=1856335", "title": "Restaurazionista", "text": ""}
{"id": "1856338", "revid": "1929943", "url": "https://it.wikipedia.org/wiki?curid=1856338", "title": "Atalanta Bergamasca Calcio 1927-1928", "text": "Questa pagina raccoglie i dati riguardanti l'Atalanta e Bergamasca Sezione Calcio nelle competizioni ufficiali della stagione 1927-1928.\nStagione.\nLa delusione della stagione precedente (mancata la promozione per un soffio) costa la panchina a Lovati che viene sostituito dall'ungherese Imre Payer che importa a Bergamo la tecnica dello \"stop\" di scuola danubiana.\nIn quello stesso anno la Federazione decide il blocco degli stranieri e l'Atalanta deve cos\u00ec rinunciare a Gedeon Luk\u00e1cs che ha fatto tanto bene nelle due stagioni passate.\nIn una stagione ricca di novit\u00e0, da segnalare il primo massaggiatore della storia atalantina (Leone Sala) e la nascita del tifo organizzato (denominati \"La Crociata\").\nNonostante tutto, per l'Atalanta \u00e8 una grande annata, la migliore dei suoi primi quattordici anni di attivit\u00e0: i nerazzurri dopo aver stravinto il loro Girone, vanno addirittura a vincere lo scudetto di categoria superando la Pistoiese con un netto 3-0\nLa Coppa Italia non viene disputata.\nOrganigramma societario.\nArea direttiva\nArea tecnica\nArea sanitaria"}
{"id": "1856341", "revid": "729019", "url": "https://it.wikipedia.org/wiki?curid=1856341", "title": "75/32 Mod. 1937", "text": "Il cannone 75/32 Mod. 37 (indicato, quando era ancora in fase di prototipo, come 75/34 Mod. S.F.) fu un pezzo di artiglieria utilizzato dal Regio Esercito nel corso della seconda guerra mondiale. Costruito sull'affusto dell'obice 75/18 Mod 35 rappresent\u00f2 il cannone pi\u00f9 moderno disponibile nel corso del conflitto per l'artiglieria divisionale italiana.\nLe origini.\nGli obici 75/18 appena nati gi\u00e0 presentavano grosse limitazioni balistiche, dato che la loro gittata massima era di circa 9\u00a0km, quando le artiglierie divisionali degli altri eserciti europei non solo erano di calibro maggiore, ma anche presentavano gittate sensibilmente superiori, pertanto il Servizio Tecnico Armi e Munizioni chiese che venisse studiata una nuova bocca da fuoco allungata da montare sull'affusto dell'obice 75/18 Mod 35. L'incremento della lunghezza della bocca da fuoco, oltre che all'aumento della gittata come artiglieria da campagna, era finalizzato all'impiego del nuovo pezzo in funzione controcarri. Il pezzo, studiato in modo da avere il maggior numero possibile di parti in comune con l'obice 75/18, montava una canna lunga 34 calibri, fu approntato presso l'Arsenale di Napoli ed il prototipo fu presentato nel 1937. Questo modello, chiamato 75/34 Mod. S.F., fu cos\u00ec adottato dal Regio Esercito e la produzione fu assegnata alla Ansaldo. Questa intervenne sulla bocca da fuoco, accorciandola e modificandone il freno di bocca, ottenendo cos\u00ec la versione di serie 75/32 Mod. 1937.\nLa tecnica.\nLa canna era monopezzo e nel prototipo era fornita di un freno di bocca a tulipano che venne poi sostituito dall'Ansaldo da un freno di bocca \"a pepiera\" nella produzione. La rigatura aveva un passo di 20 calibri.\nL'affusto, analogo a quello del 75/18 Mod. 1934/1935, aveva ruote a razze metalliche inizialmente in elektron, lega aeronautica di magnesio e alluminio, e successivamente in lamierino di acciaio. Le ruote erano grande diametro (1,3 m) con anello semipneumatico e sospensione elastica a barra di torsione. La velocit\u00e0 massima del traino per il pezzo era di 60\u00a0km/h, superiore a quella del trattore utilizzato normalmente per le artiglierie leggere. Le code divaricabili erano ripiegabili in solo due elementi, ottenendo in questo modo una configurazione di marcia di lunghezza abbastanza limitata.\nIl pezzo era in grado di sparare sia un cartoccio proietto su due cariche (quindi due diverse velocit\u00e0 alla bocca), sia un cartoccio proietto in un pezzo unico. A partire dal 1943 fu fornito di uno scudo spesso 12\u00a0mm e di un sistema di caricamente rapido per permettere un ingaggio pi\u00f9 facile dei mezzi corazzati.\nIl pezzo fu ordinato in 192 complessi nel 1938, ma, constatata la sua utilit\u00e0 in funzione controcarro, le commesse salirono rapidamente, tanto che nel 1943 risultavano ordinati 542 pezzi. Tuttavia a questa notevole mole di mezzi richiesti non corrispose una produzione adeguata, in quanto i pezzi effettivamente prodotti furono una batteria sperimentale su 5 pezzi nel periodo 1937-39, 30 pezzi fino al 1941, 44 nel 1942 e 98 nel primo semestre del 1943, tuttavia un numero imprecisato di bocche da fuoco fu prodotto per i semoventi e per i carri P26/40.\nIl pezzo utilizzava come trattore il Fiat-SPA TL37, fino ad una velocit\u00e0 di 35\u201340\u00a0km/h, altrimenti poteva essere trainato da tre pariglie di cavalli o da trattori cingolati.\nL'impiego.\nIl cannone, sebbene il prototipo fosse pronto fino dal 1937, entr\u00f2 in produzione solo nel 1939. Anche le modalit\u00e0 di impiego non furono subito chiare, dato che ad una proposta del 1940 di utilizzare il pezzo in funzione principalmente anticarro, lo Stato Maggiore del Regio Esercito neg\u00f2 l'efficacia del mezzo in tale ruolo, soprattutto considerando la bassa celerit\u00e0 di tiro e l'assenza di una mira ottica.\nIl cannone venne utilizzato sul fronte russo, su tre gruppi inquadrati nel \"201\u00ba Reggimento d'artiglieria motorizzato\", alle dirette dipendenze del comando di corpo d'armata. Qui si dimostr\u00f2 molto efficace contro i T34 sovietici, adempiendo molto bene al ruolo controcarro, sia con i proiettili perforanti ma soprattutto con i proietti E. P. (Effetto Pronto), i quali utilizzavano una carica HEAT particolarmente efficace vista la bassa velocit\u00e0 alla bocca di fuoco del pezzo \nNel 1943 i pezzi destinati al fronte russo erano stati persi, mentre restavano operativi ancora 5 gruppi fra cui 2 del \"9\u00ba Reggimento artiglieria\" (Divisione di fanteria \"Brennero\") e 2 del \"235\u00ba Reggimento artiglieria\" (divisione corazzata \"Ariete II\").\nSuccessivamente all'armistizio dell'8 settembre, 48 pezzi furono inquadrati nelle forze della Wehrmacht con la classificazione 7,5 FK 248(i).\nDopo la fine della seconda guerra mondiale tutti i pezzi furono eliminati dal servizio, in quanto il calibro da 75\u00a0mm era considerato ormai totalmente obsoleto per le artiglierie divisionali."}
{"id": "1856342", "revid": "2103174", "url": "https://it.wikipedia.org/wiki?curid=1856342", "title": "Valgioconda", "text": "Valgioconda (\"The Blithedale Romance\"), pubblicato in Italia anche con i titoli Blithedale: Il romanzo di Valgioiosa o Il romanzo di Valgioiosa \u00e8 il terzo maggior successo di Nathaniel Hawthorne.\nIntroduzione.\nUn gruppo di americani di differente estrazione sociale e di ambo i sessi decide di fondare una comunit\u00e0 basata sull'eguaglianza tra uomini e donne e sull'agricoltura e l'allevamento per il proprio sostentamento, ma il progetto \u00e8 utopistico e fin dalle prime parole del narratore capiamo che \u00e8 destinato a fallire. I loro principi si fondano sull'anticapitalismo e sugli ideali di Charles Fourier.\nTra i membri della comunit\u00e0, le figure principali sono: Coverdale, il poeta nonch\u00e9 narratore interno; Hollingsworth, fabbro e uomo rude di natura; Zenobia, donna ricca e affascinante; Priscilla, ragazzina sbadata ma molto abile a cucire e, infine, il vecchio Moody, figura misteriosa le cui origini oscure vengono rivelate nel corso della storia.\nL'ambiente ricorda l'Arcadia, riferimento tipico dei romanzi dell'autore, ed \u00e8 immerso nella natura.\nHollingsworth ha uno scopo particolare che resta oscuro fino a un certo punto del romanzo. Attraverso le ricchezze di Zenobia vuole trasformare Valgioiosa in un riformatorio per criminali. Zenobia, paradossalmente affascinata dal misogino \u00e8 disposta a dargli tutti i suoi averi, ma quando scopre che il suo amore non \u00e8 ricambiato per la disperazione si getta in un fiume. Hollingsworth rimane scioccato dal suicidio della giovane donna e rinuncia al suo progetto.\nTrama.\nIl vero nome del vecchio Moody era Fauntleroi. In passato aveva commesso il crimine e la moglie era morta dal dispiacere. Aveva gi\u00e0 una figlia, Zenobia, che viene allevata da uno zio ed eredita tutte le ricchezze del padre, dal momento che questi non lascia tracce di s\u00e9. Successivamente Moody, andato a vivere nel Massachusetts, si risposa, cambia nome e ha un'altra figlia, Priscilla.\nLe due ragazze non si conoscono, ma si ritrovano a Valgioiosa. Priscilla si affeziona subito a Zenobia che invece \u00e8 altezzosa con lei anche se non le vuole male.\nUn giorno Moody va a Valgioiosa e chiede dei rapporti tra le due giovani e vedendo l'atteggiamento di Zenobia se ne va iroso. In seguito questa scopre le sue origini e che se non tratter\u00e0 bene la sorellastra perder\u00e0 tutti i suoi averi.\nGli abitanti di Valgioiosa non passano il tempo solamente a lavorare, ma anche a divertirsi, per esempio organizzano spettacoli e in uno di questi Zenobia racconta la storia della Dama Velata. Inventa che la Dama scompare e che un ragazzo cerca di svelare il mistero ma non ci riesce. Nella sua storia la Dama \u00e8 Priscilla e dice che se le getter\u00e0 il velo in faccia comparir\u00e0 il mago e se la porter\u00e0 via; questo non succede davvero, ma gli spettatori se lo aspettano perch\u00e9 la ragazza era molto brava a raccontare.\nHollingsworth vuole fare sue le terre che la comunit\u00e0 non ha ancora finito di pagare, ma non avendo capitali da investire approfitta del fatto che Zenobia \u00e8 innamorata di lui; cerca aiuto anche da Coverdale, ma questi non ci sta e litigano.\nCoverdale decide che vuole prendersi una vacanza e Silas Foster, il contadino, pensa che non torner\u00e0. Il poeta torna semplicemente in citt\u00e0 e un giorno dalla finestra vede Zenobia e Priscilla in una casa insieme ad un personaggio misterioso, un certo professore. Zenobia se ne accorge, lo saluta, ma non sembra felice di vederlo e tira gi\u00f9 la tenda.\nIl giorno dopo Coverdale va a trovarla e pensando che sono amici, ma soprattutto \u00e8 curioso di vedere dove vive. La ragazza \u00e8 vestita elegante e la casa \u00e8 sfarzosa, ma quando arriva il professore le due giovani donne escono con lui, senza voler dire a Coverdale dove si dirigessero e Priscilla gli fa capire che \u00e8 obbligata.\nIl poeta avrebbe potuto andare pi\u00f9 lontano, invece gira sempre l\u00ec intorno ed \u00e8 indeciso se tornare a Valgioiosa o rimanere in citt\u00e0; durante il viaggio di ritorno pensa che trover\u00e0 tutti a tavola, vedr\u00e0 la sedia vuota, ma tutti gli passeranno il cibo come se non fosse mai mancato. Invece, una volta arrivato, non trova nessuno.\nC'\u00e8 una rappresentazione nella foresta, ma lui cerca di non farsi vedere e dopo poco trova Zenobia con Priscilla e Hollingsworth racconti attorno ad una pietra che chiamavano il \u201cpulpito di Elliot\u201d (un uomo che predicava ai pellerossa). Era in corso una discussione: Zenobia avrebbe prestato il suo patrimonio a Hollingsworth, ma poi lei ha scoperto che il padre potrebbe revocarle tutti i beni e che Hollingsworth si \u00e8 innamorato di Priscilla. A questo punto Zenobia e Hollingsworth si dicono addio, lui se ne va accompagnato da Priscilla e Zenobia rimane l\u00ec a piangere dimenticandosi della presenza di Coverdale. Quella notte la donna si suicida, questo fatto segna tutti gli abitanti di Valgioiosa e Hollingsworth rinuncia al suo progetto, vivendo con il senso di colpa e con l'amore di priscilla.\nValgioiosa e Brook Farm.\nNato dall'esperienza reale e personale dell'autore nella comunit\u00e0 di Brook Farm, nel romanzo di \"Valgioiosa\" si trovano le ossessioni morali e artistiche della sua intera vicenda esistenziale, come una commedia degli equivoci in cui tutti restano coinvolti e non c'\u00e8 scampo se non nella piet\u00e0 che accomuna tutti i personaggi. Un romanzo che denuncia senza sfumature le ipocrisie della societ\u00e0 puritana americana, di cui fa parte l'autore, pur prendendone le distanze."}
{"id": "1856343", "revid": "767487", "url": "https://it.wikipedia.org/wiki?curid=1856343", "title": "Un marito di troppo (film 2008)", "text": "Un marito di troppo (\"The Accidental Husband\") \u00e8 un film del 2008 diretto da Griffin Dunne.\nScrewball comedy di genere romantico, la pellicola ha come protagonisti Uma Thurman, Colin Firth, Jeffrey Dean Morgan, Sam Shepard e Isabella Rossellini.\nTrama.\nPatrick Sullivan \u00e8 un pompiere di New York che sta per sposarsi. La futura sposa, Sofia, assidua ascoltatrice del popolare programma radiofonico \"Real Love\" viene esortata dalla stessa conduttrice, l'esperta di affari di cuore Emma Lloyd, a ripensare ad una scelta forse avventata. Sofia cos\u00ec lascia Patrick che poi attribuisce il mancato coronamento della storia con la sua ragazza allo sconsiderato intervento dell'esperta di cuore radiofonica.\nVolendo allora vendicarsi, con l'ausilio dell'amico indiano suo vicino, giovane \"hacker\", scopre che la Lloyd \u00e8 anche lei in procinto di sposarsi e allora modifica il suo \"status\" negli archivi informatici di New York, dove \"magicamente\" risulter\u00e0 che \u00e8 gi\u00e0 sposata... con lui!\nEmma e l'amato fidanzato Richard, nonch\u00e9 suo editore, recatisi in comune per le consuete pratiche burocratiche apprendono dell'inatteso ostacolo. Allora la donna ritiene che, raggiunto lo sconosciuto marito, potr\u00e0 risolvere il tutto in poco tempo. Cos\u00ec non \u00e8. Lui, per vendetta, la fa ubriacare e non le firma le carte necessarie all'annullamento. Prosegue il suo sottile gioco spacciandosi per il suo fidanzato nella pasticceria nella quale Emma deve scegliere la torta nuziale. Qui per\u00f2 si rende particolarmente simpatico con le altre avventrici, tanto da colpire positivamente la signora Bollenbecker.\nAlla presentazione del suo libro, Richard ha bisogno di ingraziarsi proprio il grande editore tedesco Bollenbecker, e in un gioco di scambi di persona sar\u00e0 lui stesso a consentire che, a fin di bene, sia il simpatico Patrick ad impersonarlo sia l\u00ec che nella decisiva cena seguente.\nIl gioco si fa pesante, non tanto per le implicazioni lavorative, quanto perch\u00e9 tra Emma e Patrick scocca inaspettatamente una scintilla che, per altro, tutti immediatamente riconoscono, Richard compreso.\nQuando Emma scopre che Patrick l'aveva avvicinata con la sola intenzione di rovinarle la vita per vendetta, lei, ignorando che lui ha da tempo superato quella fase, lo lascia e si rigetta decisa tra le braccia di Richard. Il giorno del matrimonio per\u00f2, \u00e8 proprio il suo promesso sposo, generoso ed intelligente, a farsi da parte, e a permettere cos\u00ec che la persona che ama possa sentirsi libera di unirsi all'uomo che realmente desidera e con ci\u00f2 Emma si riconcilia a Patrick.\nProduzione.\nIl film \u00e8 stato girato principalmente a New York, soprattutto nel Queens e a Manhattan.\nDistribuzione.\nIl film \u00e8 uscito nel Regno Unito il 29 febbraio 2008. Negli Stati Uniti era stato programmato per uscire nelle sale il 27 marzo 2009, ma a causa del fallimento della sua casa distributrice, Yari Film Group, \u00e8 stato accantonato per diverso tempo e poi distribuito direttamente in DVD il 10 novembre 2009. In Italia la pellicola \u00e8 stata distribuita dalla Eagle Pictures il 19 novembre 2010.\nAccoglienza.\nIncassi.\nAll'uscita nelle sale britanniche la pellicola ha incassato 4.994.133 di sterline. A livello mondiale ha incassato 21.479.705 dollari."}
{"id": "1856344", "revid": "599013", "url": "https://it.wikipedia.org/wiki?curid=1856344", "title": "Giorgio Delvai", "text": ""}
{"id": "1856350", "revid": "729019", "url": "https://it.wikipedia.org/wiki?curid=1856350", "title": "75/18 Mod. 1934/1935", "text": "Gli obici 75/18, cio\u00e8 il 75/18 Mod. 34 e 75/18 Mod. 35, furono due pezzi di artiglieria del Regio Esercito, nel quale avrebbero dovuto costituire l'ossatura dell'artiglieria divisionale nel corso della seconda guerra mondiale. Questi obici furono il primo materiale di progettazione e costruzione italiana ad essere montato su affusto a deformazione. Oltre che come artiglierie trainate questi pezzi trovarono impiego su scafi cingolati come semoventi e ne fu previsto l'utilizzo come armamento principale per il carro P26/40 (poi sostituito con una versione allungata del 75/32 Mod. 1937)\nL'origine.\nNel 1929 il Servizio Tecnico Armi e Munizioni eman\u00f2 un programma di ammodernamento generale dell'arma di artiglieria, che ancora era basata sui materiali usati nel corso della prima guerra mondiale e su materiale di preda bellica (principalmente Skoda), comunque quasi tutto ormai obsoleto in confronto alle costruzioni ed ai progetti delle altre potenze. In base a questo programma di ammodernamento fu previsto di costruire un obice che sostituisse i pezzi da montagna tipo 75/13 Mod. 15 di preda bellica e quelli tipo 75/27 Mod. 1906 e 75/27 Mod. 1911 in alcune tipologie di divisioni, considerati ormai obsoleti.\nI requisiti per il nuovo pezzo di artiglieria erano una buona mobilit\u00e0, anche in terreno difficile, possibilit\u00e0 di essere scomposto in carichi someggiabili per spostamenti in terreno montuoso, ampio settore di tiro. Il calibro fu deciso in 75\u00a0mm non tanto basandosi su considerazioni sull'efficacia del proietto, quanto sulla base delle notevoli scorte di munizioni di tale calibro disponibili nei magazzini.\nFu presentato un progetto Ansaldo nel 1932, con bocca da fuoco lunga 17 calibri, ma, dopo la presentazione di un nuovo progetto della Direzione del Servizio Tecnico Armi e Munizioni, la lunghezza della bocca da fuoco fu portata a 18 calibri (75/18 Mod 32), dopo i risultati soddisfacenti ottenuti dai tiri e le prove di traino, furono ordinati 4 esemplari di preserie. L'obice venne adottato ufficialmente nel 1934.\nQuesto pezzo nacque in ritardo sui tempi, dato che ormai il calibro di riferimento per le artiglierie divisionali si stava spostando su valori attorno a 100\u00a0mm (la Francia stava mettendo in linea il Bourges 105 mm C Mle 1935, la Germania aveva deciso per il 10,5 cm leFH 18 e la Gran Bretagna stava studiando l'Ordnance QF 25 lb da 88\u00a0mm).\nSe si considera per\u00f2 l'utilizzo che se ne fece del pezzo, ovvero quello di artiglieria da montagna (i pezzi finiti in Russia ed in Tunisia erano inquadrati nelle cosiddette \"divisioni da montagna\", divisioni di fanteria in grado di sostituire l'autotrasporto al someggio di artiglierie e salmerie), fu un buon pezzo; solo per fare un paragone, la Wehrmacht utilizz\u00f2 il 7,5 cm Gebirgsgesch\u00fctz 36 con una gittata inferiore di 500\u20131000\u00a0m (9,0 della controparte germanica contro i 9,5\u00a0km del pezzo italiano, elevabili a 10,0 con un apposito freno di bocca, che nell'obice tedesco era invece gi\u00e0 installato), una granata decisamente pi\u00f9 leggera (5,7\u00a0kg contro 6,7), un peso ed una lunghezza della canna all'incirca uguale.\nLa tecnica.\nIl 75/18 Mod. 34.\nLa canna, con anima sfilabile a freddo, nei primi lotti di produzione era fornita di un freno di bocca a 4 luci di efflusso, successivamente eliminato. L'otturatore era a cuneo, scorrimento orizzontale, simile a quello dell'obice da montagna \u0160koda 7,5 cm Vz. 1915. Il puntamento era ottenuto tramite un alzo a tamburo, a linea di mira indipendente da quella della canna, fornito di un dispositivo per correggere l'errore legato all'eventuale dislivello delle ruote.\nQuesto pezzo aveva un affusto a doppia coda divaricabile e ripiegabile, quindi con un ampio settore di tiro orizzontale (48\u00b0) e verticale (-10-65\u00b0). Le code erano ad assetto variabile sia in lunghezza (2 posizioni) sia in apertura (4 posizioni). Le ruote, di diametro ridotto con semipneumatici, erano a carreggiata variabile, per permetterne il traino anche su carrarecce e mulattiere. La variazione della carreggiata era ottenuta collegando opportunamente i due mezzi assali che formavano l'assale rigido del mezzo. Con particolari accorgimenti era possibile portare l'elevazione massima a 80\u00b0, cio\u00e8 utilizzando il pezzo come mortaio, con una gittata di 3300\u00a0m, ma con un'ordinata della traiettoria di 5420\u00a0m e un angolo di caduta di quasi 52\u00b0.\nLa granata standard era la 75/13, con cui si raggiungeva una gittata di circa 9\u00a0km, tuttavia, utilizzando un apposito freno di bocca rigato, la portata poteva essere aumentata fino a 10\u00a0km. Utilizzando lo stesso freno di bocca si otteneva inoltre un sensibile miglioramento per quanto riguardava la precisione del tiro.\nIl traino poteva essere animale, a timonella, oppure meccanica, sostituendo la timonella con un attacco apposito. Per il movimento in montagna il pezzo poteva essere scomposto in 8 carichi someggiabili.\nIl Mod. 34 fu costruito in circa 600 esemplari ed ebbe un limitato successo di esportazione (San Salvador, Bolivia, Venezuela in quantit\u00e0 molto limitate e Portogallo, 56 obici)\nIl 75/18 Mod. 35.\nIl Modello 34 era tuttavia poco adatto al traino meccanico, quindi venne riprogettato l'affusto per poter soddisfare le esigenze dei gruppi per divisioni celeri e motorizzate. Il nuovo affusto aveva ruote a razze metalliche, inizialmente in elektron, lega aeronautica di magnesio e alluminio, e successivamente in lamierino di acciaio. Le ruote erano di grande diametro (1,3\u00a0m) con anello semipneumatico e sospensione elastica a barra di torsione. Le code erano state modificate per essere ripiegabili in solo due elementi (invece dei tre del Modello 34), riducendo in tal modo la lunghezza del pezzo in configurazione di marcia. Per il traino meccanico il pezzo era agganciato ad un apposito avantreno, con ruote uguali a quelle del pezzo, il trattore standard era il Fiat-SPA TL37, tuttavia era previsto anche l'uso del trattore OCI cingolato o di un'autocarretta. Il pezzo non era pi\u00f9 someggiabile, ma poteva comunque essere scomposto e portato a braccia, ovviamente per percorsi molto brevi. Il 75/18 Mod. 35 fu commissionato in 186 esemplari, le prime consegne avvennero solo nel 1941, dato che parte delle bocche da fuoco fu dirottata per equipaggiare i Semoventi M41 e M42.\nL'impiego.\nLa presentazione dell'obice avvenne alle grandi manovre in Irpinia nell'agosto del 1936, appena 20 giorni dopo la distribuzione dei pezzi al reparto, il \"10\u00ba reggimento artiglieria\" della \"25\u00aa Divisione fanteria \"Volturno\"\". I pezzi per l'occasione erano al traino di trattori cingolati da montagna Fiat-OCI 708 CM.\nIl primo impiego bellico dell'obice fu nella guerra di Spagna, con una sezione di 2 pezzi, inviata a scopo sperimentale.\nAncora nel 1939 le pubblicazioni ufficiali del Ministero della guerra sostenevano la validit\u00e0 della scelta dell'arma, sebbene il munizionamento avesse un peso nettamente insufficiente (meno di met\u00e0 di quello dell'obice tedesco da 105 mm) e la gittata fosse nettamente inferiore a quelle delle artiglierie divisionali dell'epoca.\nAllo scoppio della seconda guerra mondiale erano disponibili 114 pezzi del Modello 34 e la batteria sperimentale del Modello 35. Il Modello 34 partecip\u00f2 alla campagna contro la Grecia con 96 pezzi, mentre il Modello 35 fu impiegato in Russia (divisioni \"Ravenna\", \"Sforzesca\" e \"Cosseria\"), Tunisia (divisione \"Superga\") e Sicilia (divisioni \"Napoli\", \"Livorno\" e \"Aosta\"). Nel giugno 1943 i gruppi divisionali armati con questi materiali erano 19, con 4 in corso di trasformazione.\nSuccessivamente all'armistizio due gruppi della divisione \"Friuli\" parteciparono in Corsica alle operazioni contro i tedeschi, questi due gruppi furono successivamente disarmati dai francesi, ed altri 2 gruppi dell\u2032\"11\u00ba Reggimento artiglieria Mantova\" parteciparono nel dicembre 1943 alla battaglia di Montelungo.\nLa produzione del 75/18 Mod. 35 prosegu\u00ec nell'Italia settentrionale, dove era indicato dalla Wehrmacht come 7,5\u00a0cm GebH-254(i) (modello 34, obice da montagna da 7,5\u00a0cm 254 italiano) e 7,5\u00a0cm FH-255(i) (modello 35, obice da campagna da 7,5\u00a0cm 255 italiano).\nImpiego su semoventi.\nLa bocca da fuoco 75/18 fu utilizzata, con un freno di bocca apposito, sui semoventi M.40, M.41 e M.42 da 75/18, nati per essere utilizzati come cannoni d'assalto, quindi armati con un obice, in realt\u00e0 furono utilizzati principalmente come cacciacarri. Il 75/18, utilizzando la granata a carica cava, si dimostr\u00f2 in grado di impegnare qualsiasi carro armato alleato fino al 1943.\nSuccessivamente alla seconda guerra mondiale il calibro 75\u00a0mm era considerato totalmente obsoleto per le artiglierie, quindi le artiglierie da campagna (nuovo nome dell'artiglieria divisionale) furono equipaggiate con materiali di calibro superiore."}
{"id": "1856353", "revid": "71433", "url": "https://it.wikipedia.org/wiki?curid=1856353", "title": "The Accidental Husband", "text": ""}
{"id": "1856355", "revid": "599013", "url": "https://it.wikipedia.org/wiki?curid=1856355", "title": "Un marito di troppo", "text": ""}
{"id": "1856356", "revid": "339392", "url": "https://it.wikipedia.org/wiki?curid=1856356", "title": "Trom\u02baegan", "text": ""}
{"id": "1856358", "revid": "339392", "url": "https://it.wikipedia.org/wiki?curid=1856358", "title": "Tromyegan", "text": ""}
{"id": "1856360", "revid": "339392", "url": "https://it.wikipedia.org/wiki?curid=1856360", "title": "Tromjegan", "text": ""}
{"id": "1856367", "revid": "1005847", "url": "https://it.wikipedia.org/wiki?curid=1856367", "title": "Periodo Taish\u014d", "text": "Il o era Taish\u014d, \u00e8 un periodo della storia del Giappone datato dal 30 luglio 1912 al 25 dicembre 1926, coincidente con il regno dell'imperatore Taish\u014d. La salute dell'imperatore era debole, e ci\u00f2 caus\u00f2 il passaggio del potere politico dai vecchi oligarchi di stato (o \"genr\u014d\") alla Dieta Nazionale del Giappone e alle parti democratiche. Cos\u00ec questa era \u00e8 considerata epoca di movimento liberale, conosciuto come la democrazia Taish\u014d in Giappone; usualmente \u00e8 distinto dal precedente e profondamente rivoluzionario periodo Meiji e dal successivo militarista periodo Sh\u014dwa.\nEredit\u00e0 del periodo Meiji.\nIl 30 luglio 1912, l'Imperatore Mutsuhito mor\u00ec ed il principe ereditario Yoshihito divenne il nuovo imperatore del Giappone e gli succedette al trono, dando inizio al periodo Taish\u014d. La fine del periodo Meiji fu segnata da enormi investimenti del governo all'interno del paese e all'estero e programmi di difesa, quasi esaurendo le proprie risorse, e da una mancanza di riserve estere per pagare i debiti.\nL'influenza della cultura occidentale sperimentata nel periodo Meiji continu\u00f2. Kiyochika Kobayashi adott\u00f2 stili di pittura occidentali contemporaneamente alla sua produzione di \"ukiyo-e\". Okakura Kakuz\u014d mantenne il proprio interesse per la pittura tradizionale giapponese. \u014cgai Mori e S\u014dseki Natsume studiarono in occidente e introdussero una concezione della vita umana pi\u00f9 vicina a quella del nuovo regime dell'Europa.\nGli eventi intercorsi dal periodo Meiji nel 1868 avevano visto non solo il conseguimento di molti obiettivi di politica ed economia interne ed estere, ma anche un nuovo fermento intellettuale, in un periodo in cui vi era un interesse diffuso in tutto il mondo per il socialismo e si stava sviluppando un proletariato urbano. Il suffragio universale maschile, il welfare sociale, i diritti dei lavoratori, e le proteste non-violente erano gli ideali del primo movimento di sinistra. La repressione delle attivit\u00e0 di sinistra da parte del governo, tuttavia, port\u00f2 ad azioni di sinistra pi\u00f9 radicali e a maggiori repressioni, che ebbero come risultato la dissoluzione del Partito Socialista Giapponese (\u65e5\u672c\u793e\u4f1a\u515a \"Nihon Shakait\u014d\") solo un anno dopo la sua fondazione nel 1906, ed il generale fallimento del movimento socialista.\nL'inizio del periodo Taish\u014d fu segnato dalla crisi politica Taisho nel 1912-13, che interruppe la precedente politica di compromesso. Quando Kinmochi Saionji tent\u00f2 di tagliare le spese militari, il ministro dell'esercito si dimise, facendo cadere il gabinetto Rikken Seiy\u016bkai. Sia Aritomo Yamagata che Saionji rifiutarono di riprendere l'incarico, e i \"genr\u014d\" non furono capaci di trovare una soluzione. L'indignazione pubblica per la manipolazione del gabinetto da parte dei militari e il richiamo di Taro Katsura per un terzo incarico di governo portarono ad ancora maggiori richieste perch\u00e9 la politica \"genr\u014d\" avesse una fine. Nonostante l'opposizione della vecchia guardia, le forze conservatrici formarono nel 1913 un loro proprio partito, il \"Rikken D\u014dshikai\", un partito che conquist\u00f2 la maggioranza in Parlamento battendo i Seiy\u016bkai nel tardo 1914.\nIl 12 febbraio 1913, Gonnohyoe Yamamoto succedette a Katsura come Primo ministro del Giappone. Nell'aprile del 1914, Shigenobu Okuma rimpiazz\u00f2 Yamamoto.\nPrima guerra mondiale e egemonia in Cina.\nSfruttando l'opportunit\u00e0 data dal fatto che la Germania era distratta dalla guerra in Europa (che divenne la Prima guerra mondiale) e volendo espandere la propria sfera di influenza in Cina, il Giappone dichiar\u00f2 guerra alla Germania il 23 agosto 1914, ed occup\u00f2 rapidamente i territori sotto l'influenza tedesca nella Provincia di Shandong in Cina, le Isole Marianne, le Isole Caroline e le Isole Marshall nell'Oceano Pacifico. Il 7 novembre, Jiaozhou si arrese al Giappone.\nCon i suoi alleati occidentali fortemente coinvolti nella guerra in Europa, il Giappone cerc\u00f2 di consolidare ulteriormente la propria posizione in Cina presentando le Ventuno Richieste (giapponese: \u5bfe\u83ef\u4e8c\u5341\u4e00\u30f6\u6761\u8981\u6c42; cinese: \u4e8c\u5341\u4e00\u6761) alla Cina nel gennaio 1915. Oltre ad espandere il proprio controllo sui possedimenti tedeschi, la Manciuria e la Mongolia interna, il Giappone cerc\u00f2 anche di ottenere la propriet\u00e0 delle azioni di un grande complesso minerario e metallurgico nella Cina centrale, la proibizione per la Cina di cedere o dare in uso aree costiere ad una terza potenza, e altre forme di controllo politico, economico e militare, che, se acquisite, avrebbero ridotto la Cina a un protettorato giapponese. Di fronte a lente negoziazioni con il governo cinese, il diffuso sentimento anti-giapponese in Cina e la condanna internazionale costrinsero il Giappone a ritirare l'ultimo gruppo di richieste ed i trattati vennero firmati nel maggio 1915.\nL'egemonia giapponese in Cina settentrionale e in altre parti dell'Asia fu facilitata da altri accordi internazionali. Uno con la Russia nel 1916 aiut\u00f2 a rafforzare l'influenza giapponese in Manciuria e Mongolia interna, ed accordi con la Francia, il Regno Unito, e gli Stati Uniti nel 1917 riconobbero le acquisizioni territoriali giapponesi in Cina e nel Pacifico. I Prestiti Nishihara (cos\u00ec chiamati da Kamezo Nishihara, rappresentante di Tokyo a Pechino) del 1917 e del 1918, mentre aiutavano il governo cinese, misero la Cina sempre di pi\u00f9 in una posizione di debito con il Giappone. Verso la fine della guerra, il Giappone forn\u00ec sempre pi\u00f9 materiali bellici che servivano ai propri alleati europei e per i quali erano state fatte delle ordinazioni, aiutando cos\u00ec la diversificazione dell'industria del paese, aumentando le esportazioni, e trasformando per la prima volta il Giappone in nazione creditrice, da debitrice come era stata fino a quel momento.\nIl potere del Giappone in Asia crebbe con la fine del regime zarista in Russia e i disordini del 1917 in Siberia seguenti alla Rivoluzione d'Ottobre. Approfittando di quest'opportunit\u00e0, l'esercito giapponese decise di occupare la Siberia fino al Lago Bajkal. Per far questo, il Giappone dovette negoziare un accordo con la Cina perch\u00e9 fosse permesso il transito di truppe giapponesi attraverso il territorio cinese. Nonostante il contingente fosse stato diminuito per evitare una situazione di antagonismo con gli Stati Uniti, pi\u00f9 di 70\u00a0000 soldati giapponesi si unirono alle unit\u00e0 molto pi\u00f9 piccole della forza di spedizione alleata inviata in Siberia nel 1918.\nLa Prima guerra mondiale permise al Giappone, che aveva combattuto dalla parte dei vincitori, di espandere la propria influenza in Asia e i suoi possedimenti territoriali nel Pacifico. Agendo in modo virtualmente indipendente dal governo civile, la Marina imperiale giapponese si impadron\u00ec delle colonie tedesche in Micronesia.\nIl 9 di ottobre 1916, Masatake Terauchi divenne Primo ministro del Giappone al posto di Shigenobu Okuma. Il 2 novembre 1917, l'Accordo Lansing-Ishii sanc\u00ec il riconoscimento degli interessi giapponesi in Cina e l'impegno a mantenere una \"Politica della Porta Aperta\" (\u9580\u6238\u958b\u653e\u653f\u7b56). Nel luglio del 1918, venne lanciato l'intervento in Siberia con lo schieramento di 75\u00a0000 soldati giapponesi. Nell'agosto del 1918, nelle citt\u00e0 di tutto il Giappone scoppiarono rivolte per il riso.\nIl Giappone dopo la Prima guerra mondiale: la Democrazia Taish\u014d.\nIl dopoguerra port\u00f2 al Giappone una prosperit\u00e0 senza precedenti. Il Giappone and\u00f2 alla conferenza di pace di Versailles nel 1919 come una delle grandi potenze militari e industriali del mondo e ricevette il riconoscimento ufficiale come uno dei \"Cinque Grandi\" del nuovo ordine internazionale. Tokyo ebbe un posto permanente nel Consiglio della Societ\u00e0 delle Nazioni e il trattato di pace conferm\u00f2 il trasferimento al Giappone dei diritti tedeschi su Shandong, un fatto che port\u00f2 a rivolte anti-giapponesi e a un sommovimento politico di massa in tutta la Cina. Anche le isole del Pacifico che prima appartenevano alla Germania vennero poste sotto mandato giapponese. Il Giappone fu anche coinvolto nell'intervento post-bellico alleato in Russia e fu l'ultima potenza alleata a ritirarsi (nel 1925). Nonostante il suo piccolo ruolo nella Prima guerra mondiale (e il rifiuto delle potenze occidentali della sua richiesta per una clausola sull'uguaglianza razziale nel trattato di pace), il Giappone emerse come un attore di primo piano nella politica internazionale alla fine della guerra.\nIl sistema politico bipartitico che si stava sviluppando in Giappone dalla fine del secolo precedente e l'inizio del nuovo giunse infine alla maturit\u00e0 dopo la Prima guerra mondiale, dando origine al soprannome di questo periodo, la \"Democrazia Taish\u014d\". Nel 1918, Takashi Hara, un protetto di Saionji ed una personalit\u00e0 assai influente nei gabinetti Seiy\u016bkai di prima della guerra, era divenuto il primo cittadino comune a svolgere le funzioni di primo ministro. Avvantaggiandosi di lunghe relazioni che aveva intrattenuto con tutti gli organi di governo, si conquist\u00f2 il sostegno dei \"genr\u014d\" ancora in vita e della Camera dei Pari, e port\u00f2 nel suo governo come ministro dell'esercito Giichi Tanaka, che apprezzava favorevoli relazioni fra militari e civili molto pi\u00f9 dei suoi predecessori. Nonostante ci\u00f2, Hara dovette affrontare gravi problemi: inflazione, la necessit\u00e0 di adattare l'economia giapponese alle circostanze post-belliche, l'afflusso di idee esterne, e un emergente movimento dei lavoratori. . Hara lavor\u00f2 per assicurare una maggioranza Seiy\u016bkai attraverso metodi testati da tempo, come nuove leggi elettorali e modifiche nei distretti elettorali, e si imbarc\u00f2 in programmi di grandi lavori pubblici finanziati dal governo.\nL'opinione pubblica divenne sempre pi\u00f9 disillusa per l'aumento del debito nazionale e le nuove leggi elettorali, che mantennero la vecchia soglia minima di tasse pagate per i votanti (suffragio censitario). Vennero avanzate richieste per il suffragio universale e lo smantellamento della vecchia rete dei partiti politici. Studenti, professori universitari e giornalisti, sostenuti dalle unioni dei lavoratori e ispirati da una variet\u00e0 di ideali democratici, socialisti, comunisti, anarchici e di altre scuole di pensiero occidentali, misero su grandi ma ordinate manifestazioni pubbliche in favore del suffragio universale maschile nel 1919 e 1920. Le nuove elezioni portarono ancora ad un'altra maggioranza dei Seiy\u016bkai, ma a stento. Sulla scena politica di allora c'era una proliferazione di nuovi partiti, inclusi il partito socialista e quello comunista.\nNel mezzo di questo fermento politico, Hara venne assassinato nel 1921 da un lavoratore della ferrovia. Il governo di Hara fu seguito da una serie di primi ministri estranei ai partiti. La paura di un elettorato pi\u00f9 ampio, del potere dell'ala sinistra e del crescente cambiamento sociale generato dall'afflusso della cultura popolare occidentale (illustrato nel celebre manga e anime degli anni settanta \"Haikara-san ga T\u014dru\" - \"Una ragazza alla moda\" pi\u00f9 conosciuto in Italia come Mademoiselle Anne) portarono a far passare la Legge per la Preservazione della Pace nel 1925, che proib\u00ec qualsiasi cambiamento nella struttura politica o l'abolizione della propriet\u00e0 privata.\nLe coalizioni instabili e le divisioni nella Dieta portarono il Kenseikai (\u61b2\u653f\u4f1a \"Associazione per il governo costituzionale\") e il Seiy\u016b Hont\u014d (\u653f\u53cb\u672c\u515a \"Vero Seiy\u016bkai\") a unirsi, cos\u00ec come il Rikken Minseit\u014d (\u7acb\u61b2\u6c11\u653f\u515a \"Partito democratico costituzionale\") nel 1927. La piattaforma del Rikken Minseit\u014d era affidata al sistema parlamentare, alla politica democratica e alla pace mondiale. Da allora, fino al 1932, il Seiy\u016bkai e il Rikken Minseit\u014d si alternarono al potere.\nNonostante i riallineamenti politici e la speranza per un governo pi\u00f9 ordinato, le crisi dell'economia interna crearono problemi a qualsiasi governo detenesse il potere. Vennero tentati come soluzioni programmi di austerit\u00e0 fiscale e appelli per il supporto da parte del pubblico di politiche di governo cos\u00ec conservatrici come la Legge per la Preservazione della Pace. Nonostante la depressione mondiale degli ultimi anni venti ed i primi anni trenta avesse avuto scarso effetto sul Giappone c'era un senso di scontento crescente che aument\u00f2 con l'attacco al primo ministro del Minseit\u014d Osachi Hamaguchi nel 1930. Nonostante Hamaguchi fosse sopravvissuto all'attacco e avesse tentato di andare avanti nel suo ufficio nonostante la gravit\u00e0 delle sue ferite, fu costretto a dimettersi l'anno dopo e mor\u00ec non molto tempo pi\u00f9 tardi.\nIl comunismo e la reazione.\nLa vittoria dei Bolscevichi in Russia nel 1917 e la loro speranza di una rivoluzione mondiale portarono alla creazione del Comintern. Il Comintern comprese l'importanza del Giappone per ottenere una rivoluzione che avesse successo in Asia Orientale, e lavor\u00f2 attivamente per creare il Partito Comunista Giapponese, che fu fondato nel luglio del 1922. Le mete annunciate dal partito nel 1923 erano la fine del feudalesimo, l'abolizione della monarchia, il riconoscimento dell'Unione Sovietica e il ritiro delle truppe giapponesi dalla Siberia, da Sachalin, dalla Cina, dalla Corea e da Taiwan. Vi fu una brutale soppressione del partito. I radicali risposero con un tentativo di assassinare dell'allora Principe Reggente Hirohito. La Legge per la Preservazione della Pace del 1925 fu una risposta diretta ai \"pensieri pericolosi\" perpetrati dagli elementi comunisti in Giappone.\nLa liberalizzazione della legge elettorale con la Legge Elettorale Generale nel 1925, arrec\u00f2 benefici ai candidati comunisti, anche se il Partito Comunista Giapponese era stato bandito. Una nuova Legge per la Preservazione della Pace nel 1928, tuttavia, imped\u00ec ulteriori tentativi dei comunisti bandendo i partiti nei quali erano entrati. L'apparato di polizia di allora era ovunque per tentare di controllare il movimento socialista. Dal 1926, il Partito Comunista Giapponese era stato costretto alla clandestinit\u00e0, dall'estate del 1929 era stato virtualmente distrutto e dal 1933 il partito si era largamente disintegrato.\nL'ultra-nazionalismo era caratteristico della politica dell'ala destra e del conservatorismo militare dall'inizio della Restaurazione Meiji, ed aveva largamente contribuito alla politica a favore della guerra durante gli anni settanta dell'Ottocento. Ex samurai disillusi avevano creato societ\u00e0 patriottiche e organizzazioni spionistiche come il Gen'y\u014dsha (\u7384\u6d0b\u793e \"Societ\u00e0 dell'Oceano Nero\", fondata nel 1881) e il suo successivo discendente, il Kokury\u016bkai (\u9ed2\u7adc\u4f1a \"Societ\u00e0 del Drago Nero\" o \"Societ\u00e0 del Fiume Amur\", fondata nel 1901). Questi gruppi divennero attivi nella politica interna ed estera, aiutarono a fomentare sentimenti favorevoli alla guerra, e supportarono cause ultra-nazionaliste fino alla fine della Seconda guerra mondiale. Dopo le vittorie giapponesi sulla Cina e sulla Russia, gli ultra-nazionalisti si concentrarono sui problemi interni e su quelle che percepivano come minacce interne, come il socialismo e il comunismo.\nPolitica estera Taish\u014d.\nIl nazionalismo cinese emergente, la vittoria dei comunisti in Russia e la crescente presenza degli Stati Uniti in Asia Orientale agirono contro gli interessi di politica estera del Giappone postbellico. La spedizione di quattro anni in Siberia e le attivit\u00e0 in Cina, combinate con programmi assai dispendiosi sul fronte interno avevano dilapidato i guadagni conseguiti dal Giappone durante la guerra. Il Giappone poteva sperare di divenire la potenza dominante in Asia solo attraverso pratiche d'affari pi\u00f9 moderne, supportate da un ulteriore sviluppo economico e da una modernizzazione dell'industria. Tutto ci\u00f2 venne fornito dalla crescita degli \"zaibatsu\". Gli Stati Uniti, a lungo fonte di molti beni importati e di prestiti divennero agli occhi del Giappone un impedimento alla sua egemonia poich\u00e9 portavano avanti una politica di contenimento dell'imperialismo giapponese.\nUn punto di svolta internazionale nella diplomazia militare fu la Conferenza navale di Washington del 1921-1922, che produsse una serie di accordi che misero in atto un nuovo ordine nella regione del Pacifico. I problemi economici del Giappone resero quasi impossibile un programma di costruzioni navali e, cogliendo la necessit\u00e0 di competere con gli Stati Uniti pi\u00f9 su basi economiche che militari, divenne inevitabile un riavvicinamento. Il Giappone adott\u00f2 un'attitudine pi\u00f9 neutrale a proposito della guerra civile in Cina, abbandonando i tentativi di espandere la propria egemonia nella Cina vera e propria, e si un\u00ec agli Stati Uniti, alla Gran Bretagna e alla Francia nell'incoraggiare uno sviluppo autonomo da parte della Cina.\nNel Trattato fra le Quattro Potenze sui Possedimenti Insulari firmato il 13 dicembre 1921, il Giappone, gli Stati Uniti, la Gran Bretagna e la Francia si accordarono per riconoscere lo \"status quo\" nel Pacifico, e il Giappone e la Gran Bretagna si accordarono per dare formalmente termine al loro Trattato di Alleanza. Il Trattato di Disarmo Navale fra la Cinque Potenze stipulato il 6 febbraio 1922 stabil\u00ec un rapporto internazionale sul numero di navi ammiraglie (capital ships) per gli Stati Uniti, la Gran Bretagna, il Giappone, la Francia e l'Italia (rispettivamente 5, 5, 3, 1,75 e 1,75) e limit\u00f2 le dimensioni e gli armamenti di queste navi gi\u00e0 costruite o in costruzione. Con una mossa che dette alla Marina Imperiale Giapponese una maggiore libert\u00e0 nel Pacifico, Washington e Londra accettarono di non costruire nessuna nuova base militare tra Singapore e le Hawaii.\nLo scopo del Trattato fra le Nove Potenze, anch'esso firmato il 6 febbraio 1922 dai paesi precedenti e da Belgio, Cina, Paesi Bassi e Portogallo, era prevenire lo scoppio di una guerra nel Pacifico. I firmatari accettarono di rispettare l'indipendenza e l'integrit\u00e0 territoriale della Cina, di non interferire nei tentativi da parte dei cinesi di costituire un governo stabile, di trattenersi dal cercare speciali posizioni di privilegio in Cina o dal minacciare la posizione di altre nazioni l\u00ec, di supportare una politica di eguali opportunit\u00e0 per il commercio e l'industria di tutte le nazioni in Cina, e di riesaminare il discorso dell'extraterritorialit\u00e0 e le politiche di autonomia tariffaria. Il Giappone accett\u00f2 anche di ritirare le sue truppe da Shandong, abbandonando l\u00e0 tutto tranne i diritti puramente economici, e di evacuare le proprie truppe dalla Siberia.\nFine della Democrazia Taish\u014d.\nIn ogni campo, durante gli anni venti, il Giappone cambi\u00f2 la propria direzione verso un sistema di governo democratico-borghese, similmente all'Europa Occidentale, aperto ai grandi capitali e repressivo nei confronti delle aspirazioni sociali. Tale sistema parlamentare non era radicato abbastanza profondamente da poter resistere alle pressioni economiche e politiche degli anni trenta, durante i quali i comandanti militari divennero sempre pi\u00f9 influenti. Questi cambi di potere furono resi possibili dall'ambiguit\u00e0 e dall'imprecisione della costituzione Meiji, in particolare per ci\u00f2 che riguardava la posizione dell'Imperatore in relazione alla Costituzione.\nCalendario equivalente.\nPer coincidenza, il conto degli anni dell'era Taish\u014d \u00e8 lo stesso del calendario Juche della Corea del Nord, e del calendario Minguo della Repubblica di Cina (Taiwan)."}
{"id": "1856368", "revid": "281901", "url": "https://it.wikipedia.org/wiki?curid=1856368", "title": "Zona a salmonidi", "text": ""}
{"id": "1856370", "revid": "281901", "url": "https://it.wikipedia.org/wiki?curid=1856370", "title": "Zona a ciprinidi", "text": ""}
{"id": "1856372", "revid": "122477941", "url": "https://it.wikipedia.org/wiki?curid=1856372", "title": "Archosargus probatocephalus", "text": "Archosargus probatocephalus Walbaum, detto in inglese \"sheepshead\", \u00e8 un pesce marino della famiglia degli Sparidae.\nDescrizione.\nIl corpo \u00e8 lungo in genere 10-12 cm, eccezionalmente anche fino a 75\u00a0cm. Ha corpo alto e compresso lateralmente. Ha un colore di fondo grigio-argenteo con 5 o 6 bande trasversali pi\u00f9 scure sui lati. Appare molto simile alle specie mediterranee di sarago, caratteristica curiosa nell'esemplare adulto \u00e8 la presenza di una dentatura molto simile a quella umana.\nDistribuzione ed habitat.\nVive nell'Oceano atlantico occidentale dalla Nuova Scozia al Brasile. Assente dal Mar dei Caraibi. Vive soprattutto negli estuari ma frequenta anche fondi rocciosi.\nBiologia.\nSi nutre di molluschi bivalvi e crostacei come ostriche, cirripedi e granchi. Ha una bocca dura, con pi\u00f9 serie di robusti denti usati per rompere il tegumento ed i gusci delle prede. Essendo eurialino lo si pu\u00f2 spesso ritrovare in acque salmastre e, talvolta, completamente dolci.\nPesca.\nViene pescato sia da pescatori sportivi che a livello commerciale. Le esche favorite sono molluschi e crostacei. Le carni sono altamente apprezzate."}
{"id": "1856373", "revid": "124416099", "url": "https://it.wikipedia.org/wiki?curid=1856373", "title": "Giappone nella prima guerra mondiale", "text": "Il Giappone partecip\u00f2 alla prima guerra mondiale (\u7b2c\u4e00\u6b21\u4e16\u754c\u5927\u6226, \"Daiichiji Sekai Taisen\") dal 1914 al 1918, come alleato della Triplice intesa, giocando un ruolo importante nelle rotte del Pacifico meridionale e dell'Indiano contro la Kaiserliche Marine. Politicamente il Giappone colse l'occasione di ampliare la propria sfera d'influenza in Cina, e di ottenere il riconoscimento di grande potenza nella geopolitica postbellica.\nEventi del 1914.\nIl 7 agosto 1914 il governo giapponese ricevette da quello britannico una richiesta ufficiale di aiuto nel debellamento delle unit\u00e0 da guerra della Kaiserliche Marine tedesca entro e nei pressi delle acque cinesi. Il Giappone intim\u00f2 un ultimatum alla Germania il 14 agosto, ma esso rest\u00f2 senza risposta, allora il paese asiatico dichiar\u00f2 formalmente la guerra all'Impero tedesco il 23 agosto seguente.\nLe forze giapponesi occuparono rapidamente l'impero coloniale tedesco in Estremo Oriente. Il 2 settembre esse sbarcarono nella provincia cinese di Shandong e assediarono le postazioni tedesche a Qingdao.\nNell'ottobre seguente, con un'iniziativa virtualmente svincolata dal governo civile, la marina giapponese si impossess\u00f2 di molte delle colonie insulari tedesche nel Pacifico, le Marianne, le Caroline e le Marshall, senza incontrare resistenza.\nLa marina imperiale guid\u00f2 il primo attacco aeronavale della storia, contro obiettivi di terra in mano tedesca nella provincia di Shandong e navi ormeggiate nella baia di Qiaozhou, da una portaerei premoderna, la \"Wakamiya\".\nLa battaglia di Qingdao si concluse con la resa delle forze coloniali tedesche il 7 novembre.\nEventi del 1915-1916.\nNel febbraio 1915, i militari della marina giapponese di stanza a Singapore contribuirono a reprimere un ammutinamento delle truppe indiane contro il governo britannico.\nCon gli alleati europei, pesantemente coinvolti nella guerra nel Vecchio Continente, il Giappone cerc\u00f2 di consolidare ulteriormente le proprie posizioni in Cina presentando le cosiddette \"Ventuno richieste\" al presidente cinese Yuan Shikai nel gennaio 1915. Se accolte esse avrebbero essenzialmente ridotto la Cina a un protettorato nipponico, e ci\u00f2 a scapito dei numerosi privilegi gi\u00e0 goduti dalle potenze europee nelle rispettive sfere di influenza sul paese. Di fronte alle lunghe trattative con il governo cinese, al diffuso e crescente sentimento antigiapponese e alla condanna internazionale (specialmente da parte degli Stati Uniti), il Giappone ritir\u00f2 il pacchetto delle richieste finali, e il trattato fu firmato dalla Cina il 25 maggio 1915.\nNel corso del biennio 1915-1916 gli sforzi tedeschi di negoziare la pace separata con il Giappone fallirono. Il 3 luglio 1916 il Giappone e la Russia stipularono un trattato con cui si impegnavano a non firmarla, e concordavano anzi una reciproca consultazione e un'azione comune nel caso che il territorio o gli interessi di uno dei due paesi fossero minacciati da una parte esterna. Il trattato contribu\u00ec a rafforzare ulteriormente l'egemonia nipponica in Manciuria e Mongolia Interna.\nEventi del 1917.\nIl 18 dicembre 1916, l'Ammiragliato britannico chiese di nuovo assistenza navale al Giappone. Due dei quattro incrociatori della Prima Squadriglia Speciale di stanza a Singapore furono inviati a Citt\u00e0 del Capo in Sudafrica, e quattro cacciatorpediniere nel Mediterraneo, con base al largo di Malta. Il contrammiraglio Sato Kozo, sull'incrociatore \"Akashi\", e la 10\u00aa e 11\u00aa unit\u00e0 di cacciatorpediniere (composte di otto imbarcazioni) raggiunsero Malta il 13 aprile 1917 via Colombo e Porto Said. Al termine del dislocamento questa Seconda Squadriglia Speciale assommava 17 navi: un incrociatore, 12 cacciatorpediniere, 2 cacciatorpediniere ex britannici e 2 sloop.\nEssa effettu\u00f2 servizio di scorta per il trasporto delle truppe e le operazioni antisottomarine. La squadriglia giapponese comp\u00ec un totale di 348 sortite di scorta da Malta, proteggendo 788 navi con circa 700.000 soldati, cos\u00ec contribuendo in modo significativo allo sforzo bellico. Altre 7.075 persone furono recuperate da imbarcazioni in avaria e affondate. In cambio di tale assistenza, la Gran Bretagna riconobbe al Giappone gli acquisti territoriali di Shandong e delle isole del Pacifico a nord dell'equatore.\nQuando gli Stati Uniti entrarono in guerra, il 6 aprile 1917, americani e giapponesi si trovarono dalla stessa parte, malgrado le loro relazioni sempre pi\u00f9 tese a causa della questione cinese e la competizione per il controllo del Pacifico. Ci\u00f2 condusse al patto Lansing-Ishii, per l'alleggerimento della tensione, il 2 novembre 1917.\nEventi del 1918.\nNel 1918, il Giappone continu\u00f2 a estendere la propria influenza e i propri privilegi in Cina grazie al supporto finanziario fornito dai \"mutui Nishihara\". Dopo il collasso dell'Impero Russo nella Rivoluzione d'Ottobre, nel 1918 il Giappone e gli Stati Uniti spedirono forze in Siberia per sostenere il capo dell'Armata Bianca, ammiraglio Aleksandr Kol\u010dak, contro l'Armata Rossa bolscevica. Nell'intervento in Siberia, l'esercito imperiale giapponese previde inizialmente l'invio di oltre 70.000 uomini per occupare la regione fino al limite estremo occidentale del lago Bajkal. Il piano fu ridimensionato considerevolmente a causa dell'opposizione degli Stati Uniti.\nVerso la fine della guerra sempre pi\u00f9 spesso il Giappone esegu\u00ec forniture di materiale bellico per i suoi alleati europei. Il boom economico di guerra contribu\u00ec a specializzare l'industria del paese, ad aumentare le esportazioni e a trasformare il Giappone, per la prima volta, da nazione debitrice in creditrice. Le esportazioni dal 1913 al 1918 quadruplicarono. Il massiccio afflusso di capitale e la conseguente espansione industriale condussero per\u00f2 a una rapida inflazione. Ci\u00f2 provoc\u00f2 lo scoppio nell'agosto 1918 della \"Rivolta del Riso\" nelle citt\u00e0 di tutto il paese.\nEventi del 1919.\nL'anno 1919 vide il Giappone sedere fra i \"Quattro Grandi\" (David Lloyd George, Vittorio Emanuele Orlando, Woodrow Wilson e Georges Clemenceau) della Conferenza di pace di Versailles. A Tokyo fu garantito un seggio permanente al Consiglio della Societ\u00e0 delle Nazioni, e la successiva Conferenza di Parigi conferm\u00f2 la cessione al Giappone dei possedimenti tedeschi di Shandong. Analogamente, le isole ex tedesche del Pacifico furono poste sotto mandato giapponese. Nonostante il ruolo relativamente marginale del Giappone nella prima guerra mondiale (e il rifiuto delle potenze occidentali di accettare la sua proposta di una clausola di uguaglianza razziale nel trattato di Versailles), alla chiusura delle ostilit\u00e0 il paese asiatico era emerso come una grande potenza nella politica internazionale.\nLa prosperit\u00e0 apportata dalla guerra, per\u00f2, non dur\u00f2. Sebbene l'industria leggera si fosse assicurata una fetta del mercato mondiale, il Giappone torn\u00f2 ad essere una nazione debitrice poco dopo la conclusione del conflitto. La facile vittoria, l'impatto negativo della recessione del periodo Sh\u014dwa nel 1926, e le instabilit\u00e0 politiche interne contribuirono all'ascesa del militarismo giapponese nei tardi anni venti e negli anni trenta."}
{"id": "1856375", "revid": "838137", "url": "https://it.wikipedia.org/wiki?curid=1856375", "title": "Schema simpliciale", "text": "In matematica, uno schema simpliciale \u00e8 un oggetto definito usando la teoria degli insiemi, usato soprattutto per modellizzare in modo astratto e combinatorio uno spazio topologico. Lo spazio topologico che modellizza \u00e8 un complesso simpliciale.\nDefinizione.\nUno schema simpliciale \u00e8 una coppia formula_1 dove formula_2 \u00e8 un insieme i cui elementi sono detti \"vertici\", e formula_3 \u00e8 una famiglia di sottoinsiemi di formula_2 che soddisfa le propriet\u00e0 seguenti:\nLe due condizioni possono essere espresse anche nel modo seguente.\nGli elementi di formula_3 sono detti \"simplessi\". La dimensione di un simplesso \u00e8 la sua cardinalit\u00e0 meno uno.\nComplesso simpliciale associato.\nA partire da uno schema simplicale \u00e8 possibile costruire un complesso simpliciale, che \u00e8 a sua volta uno spazio topologico. Il complesso simpliciale \u00e8 costruito rappresentando ogni simplesso di dimensione formula_11 come un simplesso geometrico della stessa dimensione, definito come l'insieme\nE identificando i vari simplessi secondo le prescrizioni date dalle relazioni insiemistiche degli elementi di formula_3."}
{"id": "1856377", "revid": "767487", "url": "https://it.wikipedia.org/wiki?curid=1856377", "title": "Un marito di troppo (film 1991)", "text": "Un marito di troppo (\"Hard Promises\") \u00e8 una commedia romantica del 1991 diretta da Martin Davidson, con protagonisti Sissy Spacek e William L. Petersen.\nTrama.\nIl film racconta di un uomo, che ignaro di essere divorziato, scopre che la moglie \u00e8 in procinto di convolare a nuove nozze con un altro uomo."}
{"id": "1856382", "revid": "39884", "url": "https://it.wikipedia.org/wiki?curid=1856382", "title": "Modello Brewer e Nash", "text": "Il modello di Brewer e Nash (chiamato anche Chinese Wall Model) \u00e8 un modello che implementa le cosiddette \"policy ibride\" e che garantisce quindi sia la confidenzialit\u00e0, sia l'autenticazione e l'integrit\u00e0. \u00c8 nato nel 1989 dagli studiosi Brewer e Nash e si basa sul concetto di \"conflitto di interesse\".\nNecessit\u00e0 di una politica.\nSupponiamo di avere un soggetto S che come lavoro, svolge l'attivit\u00e0 di consulente. Se questi lavora presso due banche concorrenti, sorge subito un conflitto di interesse, in quanto il soggetto viene a conoscere tutte e due le strategie delle banche, il che va contro gli interessi di una o dell'altra banca.\nLo stesso soggetto per\u00f2 pu\u00f2 lavorare in un'altra ditta di tutt'altro campo d'azione, come ad esempio un supermercato.\nRegolamentazione del modello.\nEsistono due condizioni da rispettare: una per la \"lettura\" e una per la \"scrittura\".\nLettura.\nUn soggetto S pu\u00f2 leggere un oggetto O se:\nIn parole povere il soggetto S pu\u00f2 leggere tutti gli oggetti O appartenenti a COI diverse.\nScrittura.\nUn soggetto S pu\u00f2 scrivere un oggetto O se:\nIn parole povere il soggetto S, una volta che scrive in un CD, non pu\u00f2 pi\u00f9 leggere O di altri CD nello stesso COI; allo stesso modo, nel momento in cui legge oggetti O appartenenti a diversi COI, non pu\u00f2 pi\u00f9 scrivere nei COI letti."}
{"id": "1856384", "revid": "290948", "url": "https://it.wikipedia.org/wiki?curid=1856384", "title": "Nebulizzazione", "text": "La nebulizzazione (talvolta detta impropriamente \"atomizzazione\") \u00e8 la riduzione di un liquido in parti minutissime (gocce), che si ottiene ad esempio facendo scontrare il liquido con un getto d'aria ad elevata velocit\u00e0 oppure costringendo il liquido a passare attraverso un orifizio avente una sezione di passaggio molto stretta. Tanto pi\u00f9 stretta sar\u00e0 la sezione di passaggio dell'orifizio, tanto maggiore sar\u00e0 la pressione a cui il liquido \u00e8 sottoposto.\nEsistono anche atomizzatori elettrostatici e ultrasuoni, che comunque sono associati a portate molto basse, per cui sono relegati ad applicazioni di nicchia.\nDescrizione termodinamica del processo.\nFormazione delle gocce.\nSi assume che il processo termodinamico di nebulizzazione avvenga in maniera adiabatica (ovvero senza che avvengano scambi di energia con l'ambiente).\nIl processo di nebulizzazione non va confuso con quello di umidificazione: infatti nel processo di nebulizzazione il liquido in questione (in genere acqua) non varia immediatamente il proprio stato di aggregazione, cio\u00e8 non passa istantaneamente allo stato di vapore, bens\u00ec si ha anzitutto un incremento dell'area interfacciale che separa la fase liquida da quella gassosa. Sebbene nel processo di nebulizzazione le gocce possano risultare molto piccole, esse hanno comunque delle dimensioni macroscopiche, ovvero il loro stato di aggregazione \u00e8 liquido, non gassoso. Al contrario, durante il processo di umidificazione il liquido viene sottoposto ad un passaggio di fase (da liquido a gassoso). Sebbene la trattazione teorica dei due processi \u00e8 distinta, in pratica i due processi possono avvenire in sequenza, per cui i loro effetti si sommano.\nIl processo di nebulizzazione comporta un aumento del coefficiente di scambio termico tra l'acqua e l'aria, dovuto al fatto che l'interfaccia tra le due fasi \u00e8 tanto maggiore quanto \u00e8 minore il diametro delle gocce di liquido.\nEvaporazione del liquido.\nUna volta che le gocce si sono formate, pu\u00f2 intervenire un processo di raffreddamento, dovuto all'evaporazione del liquido.\nCalore latente di evaporazione.\nIl processo termodinamico alla base \u00e8 una trasformazione adiabatica del sistema, per cui l'energia totale del sistema non cambia, ma viene solo trasformata.\nIn sostanza parte dell'energia presente sotto forma di calore (detta calore latente di vaporizzazione) viene impiegata per fare passare sotto forma di gas l'acqua nebulizzata.\nAll'energia sottratta dal calore latente occorre sommare quella derivante dal calore sensibile o calore specifico, che in genere \u00e8 molto minore.\nAd esempio, per fare evaporare un litro d'acqua alla temperatura di 20 \u00b0C e alla pressione atmosferica, occorrer\u00e0 una quota di energia pari alla somma del calore latente e del calore sensibile:\nCome si pu\u00f2 verificare, anche se l'acqua \u00e8 fredda, il grosso del contributo al raffreddamento \u00e8 dato dalla evaporazione (termine formula_4)\nIl risultato della trasformazione \u00e8 una diminuzione della temperatura: infatti sul diagramma psicrometrico si tratta di una trasformazione che avviene lungo la linea di raffreddamento adiabatico.\nQuando l'incremento dell'umidit\u00e0 relativa, dovuto alla vaporizzazione dell'acqua, non interessa (ad esempio raffreddamento nell'industria di processo), \u00e8 sufficiente evitare la saturazione dell'ambiente regolando con un igrostato o sistemi simili.\nQuando invece \u00e8 necessario raffrescare in presenza di animali o persone, allora occorre bilanciare correttamente temperatura e umidit\u00e0, altrimenti si rischia di non ridurre o addirittura innalzare l'indice di calore. Per questo motivo \u00e8 importante utilizzare sistemi in grado di modulare la quantit\u00e0 di acqua nebulizzata (e quindi la trasformazione sul diagramma psicrometrico) sull'indice di calore o su altre funzioni simili di umidit\u00e0 e temperatura.\nEsistono degli studi che legano le condizioni di benessere degli esseri viventi all'indice di calore e ai valori di umidit\u00e0 e temperatura pi\u00f9 in generale.\nEffetto del diametro della goccia.\nLa velocit\u00e0 di evaporazione, \u00e8 inversamente proporzionale al diametro della goccia, secondo la seguente formula, che esprime la superficie di scambio termico in funzione del diametro della goccia, per unit\u00e0 di volume:\nNe consegue che riducendo anche di poco il diametro aumenta di molto la superficie, soprattutto quando il diametro della goccia diventa molto piccolo come nel caso della nebulizzazione.\nSe consideriamo ad esempio, una nebbia con un raggio medio di 10\u00a0\u00b5m, vediamo che il volume e la superficie di una goccia \u00e8 di:\nDunque per atomizzare 1L di acqua in gocce dal raggio di 10\u00a0\u00b5m occorrono:\nformula_8\nossia pi\u00f9 di 238 miliardi di gocce, che corrispondono a quasi 300 formula_9 di superficie di scambio termico, che rende il processo di evaporazione estremamente veloce (evaporazione flash).\nIl processo di nebulizzazione avviene per attrito con l'aria. Per questo motivo \u00e8 molto importante la velocit\u00e0 con cui l'acqua viene a contatto con l'aria.\nQuesta velocit\u00e0 viene raggiunta mediante il passaggio attraverso i fori microscopici degli ugelli atomizzatori. Poich\u00e9 il diametro del fori di passaggio \u00e8 limitato verso il basso dalle tecnologie di foratura attualmente disponibili, per aumentare la velocit\u00e0 dell'acqua \u00e8 necessario aumentare il pi\u00f9 possibile la pressione a monte dell'ugello\nMaggiore \u00e8 la pressione, maggiore sar\u00e0 la velocit\u00e0 di passaggio, minore il diametro della goccia.\nSalubrit\u00e0 della nebulizzazione in presenza di esseri viventi.\nUn aspetto da non trascurare nei processi di nebulizzazione \u00e8 la presenza e la formazione di cariche batteriche nell'acqua ristagnante nella linea, in particolare in tratti di linea esposti all'aria atmosferica, quali vasi di espansione, vasche di ricircolo, serbatoi di adduzione... \nPer ovviare a questo problema \u00e8 necessario ridurre o eliminare la presenza di tali vasi ed effettuare trattamenti disinfettanti periodici mediante il dosaggio di sostanze chimiche disinfettanti attive su batteri come la legionella. \nQuesto problema \u00e8 stato citato da quotidiani nazionali con particolare rilievo a luoghi affollati, in quanto la legionella rappresenta un rischio biologico importante (pu\u00f2 anche causare la morte).\nImpieghi.\nIl processo di nebulizzazione viene utilizzato in iniettori o carburatori per motori di automobili, motociclette, camion e in generale per autotrazione, motori navali o nei getti di carburante nei bruciatori delle caldaie.\nIn alcune caldaie di elevate dimensioni e potenza, il liquido viene mescolato al vapore per migliorare la sua nebulizzazione ed aumentare la sua temperatura, migliorando il rendimento termodinamico.\nLa nebulizzazione viene anche utilizzata per raffrescare ambienti esterni; l'utilizzo di acqua nebulizzata immessa in aria produce un abbattimento del caldo aumentando l'umidit\u00e0, catturando gli odori, abbattendo le polveri e allontana gli insetti. Questo sistema viene detto \"condizionamento per ambienti esterni\".\nLa nebulizzazione viene utilizzata, in merito al trattamento dell'atmosfera, per micronizzare oltre all'acqua composti liquidi attivi in grado di sanificare l'aria di locali \u2013 di dimensioni pi\u00f9 o meno grandi\u00a0\u2013 e anche di grandi siti aperti quali discariche. \nPer sanificazione s'intende l'abbattimento dell'inquinamento olfattivo, l'allontanamento degli insetti, la riduzione della diffusione di agenti batterici e allergeni per via aerea. \nLa sanificazione dell'aria degli ambienti pubblici che si ottiene grazie al processo di nebulizzazione di composti liquidi disinfettanti permette la diminuzione della diffusione di malattie batteriche quali l'influenza e delle allergie stagionali riducendo la quantit\u00e0 di allergeni nell'aria. \nLa tecnica della nebulizzazione pu\u00f2 essere anche impiegata nei sistemi antincendio. Una recente tecnica di distribuzione dell'acqua nebulizzata \u00e8 chiamata \"water mist\"; questo tipo d'impianto idrico combina la caratteristica di estinzione propria dell'acqua, con la capacit\u00e0 di penetrazione dei gas senza pericolo per la sicurezza dell'ambiente e delle persone presenti.\nInoltre questa tecnica viene adoperata nell'ambito del restauro architettonico, per quanto concerne la pulizia di materiali costruttivi da depositi superficiali e croste."}
{"id": "1856386", "revid": "71433", "url": "https://it.wikipedia.org/wiki?curid=1856386", "title": "G.I. Joe (film)", "text": ""}
{"id": "1856387", "revid": "446353", "url": "https://it.wikipedia.org/wiki?curid=1856387", "title": "Occupazione del Giappone", "text": "L'occupazione del Giappone avvenne alla fine della seconda guerra mondiale quando l'Impero giapponese fu occupato militarmente dalle potenze alleate vincitrici, guidate dagli Stati Uniti con contributi da parte del Regno Unito. Questa presenza segn\u00f2 la prima occupazione del Paese da parte di potenze straniere. Il Trattato di San Francisco, firmato l'8 settembre 1951, marc\u00f2 la fine dell'occupazione alleata, ma solo con la sua entrata in vigore, avvenuta il 28 aprile 1952, il Giappone torn\u00f2 ad essere uno Stato completamente indipendente.\nLa resa.\nIl Giappone si arrese il 14 agosto 1945, quando cio\u00e8 il gabinetto Suzuki comunic\u00f2 agli Alleati di aver accettato la Dichiarazione di Potsdam. Il giorno dopo, l'Imperatore Hirohito annunci\u00f2 alla radio la resa incondizionata. Una trasmissione radio non era mai stata registrata dall'Imperatore e per la gran parte dei giapponesi fu quella l'occasione di udire per la prima volta la voce del sovrano.. La data \u00e8 ricordata come quella della vittoria sul Giappone, o V-J Day, e rappresenta la fine della Seconda Guerra Mondiale, oltre che l'inizio di un lungo cammino per ricostruire un Giappone ridotto in frantumi. Lo stesso giorno, il Presidente degli Stati Uniti Harry Truman nominava il Generale Douglas MacArthur Comandante Supremo delle Forze Alleate (\"Supreme Commander of the Allied Powers\", SCAP), affidandogli la supervisione dell'occupazione del Giappone. Durante la guerra gli Alleati avevano pianificato la divisione in zone del Paese tra i vincitori per tutta la durata dell'occupazione, come era avvenuto per l'occupazione della Germania e dell'Austria.\n Nell'ultimo progetto, tuttavia, allo SCAP venne affidato il controllo diretto delle principali isole dell'arcipelago nipponico (Honsh\u016b, Hokkaid\u014d, Shikoku e Ky\u016bsh\u016b) e di quelle ad esse limitrofe, mentre quelle pi\u00f9 decentrate dovevano essere divise tra gli Alleati, come segue:\nNon \u00e8 chiaro il motivo per cui il piano venne cambiato. Le teorie pi\u00f9 accreditate mettono in risalto l'accresciuto potere statunitense in seguito allo sviluppo della bomba atomica, la profonda sfiducia (rispetto a Roosevelt) di Truman nell'Unione Sovietica e la crescente preoccupazione di contenere l'espansione sovietica in Estremo Oriente dopo la Conferenza di Jalta: l'Unione Sovietica aveva probabilmente intenzione di occupare Hokkaid\u014d. Ove questo fosse accaduto, sarebbe potuta nascere una 'Repubblica popolare del Giappone' nella zona di occupazione sovietica. Comunque, a differenza di quanto avvenuto in Germania Est e Corea del Nord, queste intenzioni, se esistenti, vennero frustrate dall'opposizione di Truman. Di comune accordo, furono comunque insediati la Commissione per l'Estremo Oriente e il Consiglio Alleato per il Giappone, incaricati di sovrintendere all'occupazione. Funzionari giapponesi si recarono a Manila il 19 agosto, per incontrare MacArthur ed essere ragguagliati sui suoi programmi per la gestione dell'occupazione. Il 28 agosto, 150 statunitensi atterrarono ad Atsugi, nella Prefettura di Kanagawa. Furono seguiti dalla nave militare \"Missouri\", che scortava il naviglio dal quale sbarc\u00f2 sulla costa meridionale di Kanagawa la Quarta Divisione dei \"marines\". In seguito, arriv\u00f2 ulteriore personale alleato.\nMacArthur raggiunse Tokyo il 30 agosto ed eman\u00f2 immediatamente alcune leggi che proibivano al personale alleato di mettere sotto attacco gente giapponese. Nessun alleato doveva consumare lo scarso cibo a disposizione dei giapponesi. Innalzare lo \"Hinomaru\", la bandiera con il Sol Levante, fu dapprima severamente limitato, sebbene uffici pubblici, o anche cittadini, potessero chiedere un'autorizzazione per farlo. Tali limitazioni vennero alleggerite nel 1948 e poi abolite l'anno successivo\nIl 2 settembre la resa fu formalizzata con la firma dell'Atto. Le forze Alleate, soprattutto statunitensi, assunsero il controllo del paese e \"per ottanta mesi dopo la resa del 1945 il Giappone fu alla merc\u00e9 di un esercito occupante e il suo popolo soggetto a controllo militare straniero\". A capo dell'Amministrazione occupante c'era il generale MacArthur, che tecnicamente avrebbe dovuto rapportarsi ad un consiglio nominato dalle potenze alleate, ma che in pratica fece tutto da s\u00e9, ragion per cui in quel periodo si manifest\u00f2 una forte influenza americana, tanto che gi\u00e0 nel 1951 fu notato che \"per sei anni gli Stati Uniti avevano potuto sperimentare in Giappone con molta pi\u00f9 libert\u00e0 che in ogni altro paese dell'Asia o, quanto a questo, del mondo intero\". La priorit\u00e0 di MacArthur fu l'organizzazione della distribuzione del cibo. Infatti, in seguito al collasso del governo e alla distruzione pressoch\u00e9 totale della maggiori citt\u00e0, i giapponesi tutti erano alla fame. Anche dopo le sue prime misure, milioni di essi restarono a rischio di morte per fame per diversi anni. Come ebbe a scrivere Kawai Kazuo, \"non si pu\u00f2 insegnare la democrazia ad un popolo che muore di fame\", e oltre ad incoraggiare una riforma democratica il governo statunitense stanzi\u00f2 miliardi di dollari in aiuti.\nDapprincipio furono fornite razioni di emergenza attraverso fondi GARIOA; nell'anno fiscale 1946 l'aiuto ammont\u00f2 a 92 milioni di dollari sotto forma di prestiti. A partire dall'aprile del 1946, fu concesso ad organizzazioni private di soccorso di partecipare sul modello del LARA. Una volta organizzata la distribuzione del cibo, al costo di un milione di dollari al giorno, MacArthur cerc\u00f2 di conquistare l'appoggio di Hirohito. I due si incontrarono per la prima volta il 27 settembre: la foto che li ritrae insieme \u00e8 una delle pi\u00f9 famose della storia del Giappone. Molti, tuttavia, rimasero scioccati nel constatare che all'appuntamento con l'imperatore il generale indossava la sua uniforme ordinaria, e non quella da cerimonia, ma poteva essere una scelta deliberata, per mandare un chiaro messaggio su quale riteneva dovesse essere lo status del sovrano. Dopo il riconoscimento da parte di Hirohito, MacArthur ebbe il carburante necessario per cominciare davvero il suo lavoro di occupante. Mentre altri leader politici e militari spingevano perch\u00e9 l'Imperatore fosse processato come criminale di guerra, il generale si oppose, e rifiut\u00f2 anche le richieste di abdicazione avanzate da intellettuali come Tatsuji Miyoshi e perfino membri della famiglia reale, quali i Principi Higashikuni e Mikasa, ribattendo che tali atti sarebbero risultati straordinariamente impopolari.\nAlla fine del 1945, il personale statunitense acquartierato in Giappone superava le 350.000 unit\u00e0. All'inizio del 1946 cominciarono ad arrivare in quantit\u00e0 ancora maggiori truppe di rimpiazzo, e furono assegnate all'Ottava Armata di MacArthur, il cui quartier generale era stabilito nell'edificio Dai-Ichi di Tokyo. Per quanto riguarda le principali isole dell'arcipelago, Ky\u016bsh\u016b fu occupata dalla 24\u00aa divisione di Fanteria, parzialmente responsabile anche di Shikoku. Honsh\u016b fu posta sotto il controllo della 1\u00aa divisione di fanteria e Hokkaid\u014d fu occupata dalla 1\u00aa divisione aerotrasportata.\nAl giugno del 1950, tutte le unit\u00e0 citate avevano subito drastiche riduzioni di truppe, e l'effettiva operativit\u00e0 in combattimento era seriamente compromessa. Quando la Corea del Nord invase il Sud, elementi della 24\u00aa divisione vennero dislocati in Corea del Sud per bloccare le ingenti forze degli invasori, ma le inesperte truppe di occupazione, passate nel giro di una notte da un tranquillo acquartieramento al battesimo del fuoco, subirono pesanti perdite, e furono costrette a ripiegare finch\u00e9 non giunsero in loro aiuto altri effettivi delle truppe di occupazione dal Giappone.\nLa Forza di occupazione del Commonwealth britannico (BCOF, \"British Commonwealth Occupation Force\") era composta da effettivi britannici, australiani, neozelandesi ed indiani, e fu dislocata in Giappone il 21 febbraio 1946. Mentre le forze statunitensi erano responsabili delle incombenze generali del governo militare, il Commonwealth supervisionava in particolare la smobilitazione dell'esercito e la riconversione dell'industria di guerra giapponese. La BCOF fu anche responsabile di diverse prefetture occidentali, e stabil\u00ec il suo quartier generale a Kure. Al suo apice, la forza cont\u00f2 circa 40.000 effettivi. A partire dal 1947 ridusse gradualmente i suoi effettivi, e fu ufficialmente smobilitata nel 1951.\nRisultati dell'occupazione.\nDisarmo.\nLa Costituzione giapponese del dopoguerra, adottata con la supervisione degli Alleati incluse una 'clausola di pace', l'articolo 9, che comportava il ripudio della guerra e proibiva qualsiasi forza armata giapponese, allo scopo di impedire che il paese potesse attuare nuovamente politiche militarmente aggressive. Tuttavia, gi\u00e0 nel decennio successivo, gli Stati Uniti cominciarono a fare pressioni perch\u00e9 il Giappone ricostituisse il suo esercito, che poteva rappresentare un efficace baluardo contro l'espansionismo comunista in Asia, specie dopo la Rivoluzione cinese e la guerra di Corea. Si arriv\u00f2 cos\u00ec alla costituzione della Forze di autodifesa giapponesi, cui, per prassi e non per legge, il Giappone aveva tradizionalmente destinato circa l'1% del suo PIL. Recentemente, primi ministri come Junichiro Koizumi e Shinz\u014d Abe, insieme a diversi altri politici, hanno proposto di abrogare o rivedere la clausola di pace. Cosicch\u00e9, sebbene lo scopo dell'occupazione militare alleata fosse originariamente la smilitarizzazione del paese, a causa dell'inizio della Guerra fredda e della contrapposizione totale tra Potenze occidentali e movimento comunista mondiale, l'esercito ha potuto lentamente riguadagnare potere, ed oggi il bilancio per la difesa del Giappone \u00e8 il sesto al mondo.\nLiberalizzazione.\nCon l'inasprirsi della Guerra Fredda, lo SCAP fren\u00f2 le sue iniziative di riforma. Dalla fine del 1947, le priorit\u00e0 statunitensi si spostarono dal cambiamento sociale in senso liberale verso la stabilit\u00e0 politica interna e la ripresa economica. Smilitarizzazione e democratizzazione persero inerzia, e il loro sviluppo sembr\u00f2 arrestarsi. Valga l'esempio del decentramento economico, trascurato dal Quartier Generale per rispondere ai nuovi imperativi. Le autorit\u00e0 statunitensi incoraggiarono prassi affaristiche e politiche industriali che da allora sono diventate motivo di attrito tra il Giappone e i suoi principali partner economici, in particolare con gli Stati Uniti. Durante l'occupazione, il Quartier Generale e il Comando Supremo, lo SCAP, erano riusciti con successo, ancorch\u00e9 non completamente, a smantellare molte delle coalizioni finanziarie note come Zaibatsu, che avevano fino ad allora monopolizzato l'industria.\nInsieme al cambio di atteggiamento statunitense (in parte dovuto al bisogno di un Giappone economicamente pi\u00f9 forte davanti all'Unione Sovietica, percepita come una minaccia), ad affossare le riforme contribuirono anche i ricchi ed influenti giapponesi, che ovviamente recalcitravano all'idea di perdere gran parte dei loro profitti. In conseguenza ci fu chi resistette ad ogni ipotesi di riforma, e da questa opposizione nacque una nuova forma di raggruppamento industriale, pi\u00f9 agile, che divenne nota come keiretsu. Wolf Ladejinsky, membro dello SCAP del Generale MacArthur firm\u00f2 anche un'importante riforma agraria. Successivamente, Ladejinsky ha dichiarato che il vero architetto della riforma fu il socialista Hiro Wada, che sarebbe poi diventato ministro dell'agricoltura giapponese. Tra il 1947 e il 1949, circa 5,8 milioni di acri, il 38% della superficie coltivabile del Giappone vennero acquistati dai grandi proprietari terrieri e rivenduti a prezzi assai pi\u00f9 bassi (tenuto conto dell'inflazione) ai contadini che li lavoravano, smantellando il latifondismo che aveva dominato la storia del paese. Nel 1950, almeno tre milioni di braccianti avevano acquisito un pezzo di terra.\nDemocratizzazione.\nNel 1946, la Dieta ratific\u00f2 una nuova costituzione, che seguiva fedelmente la traccia elaborata dagli occupanti, e in particolare dalla struttura comandata da MacArthur, e venne promulgata sotto forma di emendamento alla vecchia costituzione Meiji, di stampo prussiano. Il disegno politico traeva abbondante ispirazione dal \"Bill of Rights\" britannico, dalla legislazione sociale del \"New Deal\", ma anche da alcune delle costituzioni europee liberali e perfino da quella dell'Unione Sovietica (..) Trasferiva la sovranit\u00e0 dall'Imperatore al popolo nel tentativo di depoliticizzare il Trono e ridurlo ad un mero simbolo del potere statale. Della Carta fa parte anche il famoso articolo 9 (n\u00e9 guerra, n\u00e9 esercito), che metteva al bando la guerra come strumento della politica estera e perfino il mantenimento di un esercito regolare. Essa inoltre conferiva pieni diritti umani alle donne, rafforzava i poteri di parlamento e governo, decentrava la polizia e conferiva autonomia alle autorit\u00e0 locali\". Lo shintoismo venne abolito come religione di Stato, e il Cristianesimo pot\u00e9 essere apertamente professato per la prima volta dopo diversi decenni. E il 10 aprile 1946 le elezioni dettero al Giappone il suo primo capo di governo della modernit\u00e0, Shigeru Yoshida, contando il 78,52% di votanti fra gli uomini e il 66,97% fra le donne.\nRiforma dell'istruzione.\nDurante e prima della guerra, l'istruzione giapponese era basata sul sistema tedesco, con un \"Gymnasium\" e l'Universit\u00e0 a completare il percorso formativo dopo l'istruzione primaria. Nel corso dell'occupazione, il sistema fu cambiato sul modello americano, con due livelli di istruzione secondaria, il primo obbligatorio, il secondo facoltativo. Venne abrogata la Riforma Imperiale dell'Istruzione, e riorganizzato il sistema universitario, anch'esso di ispirazione Imperiale, e anche la vecchia questione della riforma ortografica trov\u00f2 soluzione, con l'adozione nel 1946 dell'alfabeto T\u014dyo kanji, predecessore dell'attuale J\u014dy\u014d kanji, e la lingua scritta fece posto alle novit\u00e0 createsi in quella parlata.\nAspetti negativi dell'Occupazione.\nEpurazione dei criminali di guerra.\nMentre tutte queste riforme venivano attuate, diversi tribunali militari, di cui il principale fu il Tribunale Internazionale per l'Estremo Oriente di Ichigaya (Tokyo), processavano i criminali di guerra giapponesi, comminando parecchie sentenze di condanna, anche capitali. Tuttavia, molti sospettati non vennero mai giudicati, come Tsuji Masanobu, Nobusuke Kishi, Yoshio Kodama e Ryoichi Sasakawa, mentre l'Imperatore Showa e i membri della sua famiglia pi\u00f9 compromessi con la guerra, quali i Principi Chichibu, Asaka, Hiroyasu Fushimi, Higashikuni, e Takeda, oltre ai componenti dell'Unit\u00e0 731, vennero esonerati da ogni procedimento penale dallo stesso generale MacArthur. Gi\u00e0 prima dell'inizio effettivo dei processi per crimini di guerra, lo SCAP, l'IPS e i funzionari Showa tramarono dietro le quinte non solo per prevenire il rinvio a giudizio della famiglia imperiale, ma anche per subornare i possibili testimoni a carico. Il governo Showa e dignitari di corte di altissimo livello collaborarono con il Quartier Generale Alleato nella compilazione di liste di possibili criminali di guerra, mentre gli arrestati considerati sospettati di \"Classe A\", rinchiusi nel carcere di Sugamo dovettero fare solenne giuramento di difendere il sovrano da ogni possibile implicazione in responsabilit\u00e0 per la guerra. Cos\u00ec, \"da mesi prima che il tribunale di Tokyo entrasse in funzione, i pi\u00f9 alti aiutanti di MacArthur stavano gi\u00e0 lavorando per attribuire la responsabilit\u00e0 totale di Pearl Harbor a Hideki T\u014dj\u014d\", inducendo \"i pi\u00f9 importanti criminali di guerra a coordinare le loro versioni in modo da risparmiare all'Imperatore il rinvio a giudizio\", e \"con il pieno appoggio dello staff di MacArthur, l'accusa funzion\u00f2, a tutti gli effetti, come collegio di difesa per l'Imperatore\". \nCome scrive lo storico John W. Dower, \nStupri.\nNei primi dieci giorni dell'occupazione, oltre mille stupri vennero perpetrati nella sola prefettura di Kanagawa. Secondo John Dower, si contarono circa 40 denunce di stupro al giorno fino alla primavera del 1946, quando, a seguito della messa fuori legge della prostituzione la cifra sal\u00ec a pi\u00f9 di 300 al giorno. La messa fuori legge di prostituzione e bordelli port\u00f2 anche a stupri di massa nella primavera del 1946. Il 4 aprile, 50 soldati irruppero in un ospedale nel distretto di \u014cmori, a \u014cta, e violentarono 77 donne, tra cui una che aveva appena partorito (il bambino mor\u00ec durante l'assalto). L'11 aprile, 40 soldati tagliarono il telefono di un condominio a Nagoya, e \"violentarono contemporaneamente molte donne e ragazze di et\u00e0 compresa tra 10 e 55 anni\".\nCensura.\nLe forze di occupazione alleate oscurarono le notizie di atti criminali come gli stupri; il 10 settembre 1945 lo SCAP \"pubblic\u00f2 i codici di stampa ed autocensura, proibendo la pubblicazione di informazioni o statistiche 'ostili agli obiettivi dell'occupazione'\". La censura alleata non proib\u00ec soltanto le critiche nei confronti degli Stati Uniti e gli altri Alleati: \" anche la stessa menzione della censura fu proibita\". Ogni segno di censura doveva essere occultato, tanto da provocare l'esasperazione dei pubblicisti, che non dovevano semplicemente redigere materiale che magari le autorit\u00e0 trovavano sensibile e censuravano, come durante la guerra, ma dovevano invece ogni volta riscrivere l'intero testo in modo che sparisse ogni segno di censura.\nDeindustrializzazione.\nAl fine di allontanare ulteriormente la possibilit\u00e0 che il Giappone diventasse una potenziale futura minaccia per gli Stati Uniti, la Commissione per l'Estremo oriente decise che il paese doveva essere in parte deindustrializzato. Il livello di smantellamento ottimale fu considerato quello che avrebbe riportato il livello di vita nipponico agli anni 1930-34. Alla fine per\u00f2 il programma raggiunse un livello di realizzazione inferiore a quello, simile, che fu applicato in Germania. Infatti, in considerazione di quello che sarebbe costato ai contribuenti americani l'aiuto alimentare d'emergenza al Giappone, nel 1948 il Rapporto della Commissione Johnston raccomand\u00f2 piuttosto che l'economia giapponese venisse ricostruita. Il rapporto suggeriva sconti sul pagamento dei danni di guerra ed un allentamento delle politiche di 'decentramento economico'. Nell'anno fiscale 1949 le dotazioni di bilancio del programma GARIOA vennero trasferite in EROA, un programma di ripresa economica per le regioni occupate destinato all'approvvigionamento di materiale necessario per la ricostruzione economico-produttiva.\n\"Comfort women\".\nCon l'assenso delle autorit\u00e0 di occupazione alleate i Giapponesi strutturarono una rete di bordelli a beneficio degli oltre 300.000 uomini delle truppe occupanti. \"La strategia fu quella di usare il lavoro particolare di donne navigate per creare una diga che proteggesse donne e ragazze ordinarie\". Nel dicembre del 1945 un ufficiale superiore del Settore Salute pubblica e Servizi Sociali del Quartier Generale scriveva, a proposito della prostituta-tipo:\"La ragazza \u00e8 spinta al lavoro dalle miserevoli condizioni economiche della sua famiglia, che la pressa ad accettare, cosa che occasionalmente avviene con il concorso della sua stessa volont\u00e0 di sacrificarsi per il bene dei suoi parenti. Tuttavia, \u00e8 opinione dei nostri informatori che in certi distretti urbani la schiavit\u00f9 femminile, sebbene meno diffusa che in passato, sia ancora praticata (..) Le vittime pi\u00f9 sfortunate (..) sono state le donne che, senza precedenti esperienze, hanno risposto agli appelli per reclutare le 'donne del nuovo Giappone'. Quando MacArthur chiuse finalmente i bordelli il 25 marzo del 1946, si stim\u00f2 che il 25% delle truppe statunitensi avesse contratto malattie a trasmissione sessuale.\nEspulsioni.\nL'Unione Sovietica si annett\u00e9 Sachalin e le Isole Curili, espellendo dalla prima 400.000 giapponesi.\nAltro.\nNel tentativo di occupare quanto pi\u00f9 territorio giapponese possibile, le truppe sovietiche reiterarono attacchi militari anche dopo la resa del nemico, causando perdite civili su larga scala.\nPolitica.\nI partiti politici rinacquero con l'inizio dell'occupazione. Quelli di sinistra come il Partito Socialista Giapponese e il Partito Comunista Giapponese tornarono a strutturarsi rapidamente, cos\u00ec come diverse organizzazioni di destra. I vecchi Seiyukai e Rikken Minseito rinacquero rispettivamente come Partito liberale giapponese (\"Nihon Jiyuto\") e Partito progressista giapponese (\"Nihon Shimpoto\"). Le prime elezioni del dopoguerra si tennero nel 1946, e furono ammesse anche le donne, e il vicepresidente del Partito Liberale Shigeru Yoshida (1878-1967) divenne primo ministro. In occasione delle elezioni del 1947, l'opposizione interna a Yoshida abbandon\u00f2 il partito per dar vita con i Progressisti ad una nuova formazione, il Partito Democratico giapponese (Minshuto). La frammentazione in campo conservatore consegn\u00f2 la maggioranza ai socialisti, che formarono un governo, in carica per un anno. Da allora, i socialisti cominciarono a perdere progressivamente consensi elettorali. Dopo una breve esperienza di governo dei democratici, Yoshida torn\u00f2 primo ministro alla fine del 1948, e rest\u00f2 in carica fino al 1954, quando a causa di una malattia cardiaca fu sostituito da Shinto (1955).\nFine dell'occupazione.\nNel 1949, MacArthur rivoluzion\u00f2 la struttura dello SCAP, ampliando i poteri dei Giapponesi e riducendo ad una funzione notarile quella degli statunitensi, cos\u00ec che la sua attenzione (e quella della Casa Bianca) pot\u00e9 rivolgersi alla Guerra di Corea, mentre l'occupazione volgeva al termine. Il Trattato di San Francisco, firmato nel 1951, segnava la fine della presenza alleata, e quando entr\u00f2 in vigore, il 28 aprile dell'anno successivo, il Giappone riacquist\u00f2 la sua indipendenza, con le eccezioni di Iwo Jima, sotto occupazione statunitense fino al 1968, ed Okinawa, sotto occupazione statunitense fino al 1972. Anche se 47.000 militari americani erano rimasti sul territorio nipponico, la loro presenza fu considerata frutto di un invito ai sensi del trattato di mutua cooperazione e sicurezza tra Stati Uniti d'America e Giappone, e non permanenza di un esercito occupante.\nReazioni Culturali.\nLa resa in diretta radiofonica di Hirohito fu un pesante shock per i cittadini giapponesi. Dopo anni di propaganda sulla potenza militare nipponica e l'inevitabilit\u00e0 della vittoria finale, tutti quei discorsi si rivelarono fasulli nel breve volgere di qualche minuto. E comunque, per molti lo sbalordimento fu di breve durata, alle prese com'erano con i pressanti problemi della fame e della sopravvivenza, aggravata spesso dalla perdita della propria abitazione. Il Giappone del dopoguerra era un caos. I milioni di sfollati causati dai raid aerei alleati sulle grandi citt\u00e0, gi\u00e0 affamati dalle esigenze belliche e da anni di cattivi raccolti, videro le loro condizioni peggiorare di colpo quando le importazioni di cibo da Cina, Formosa, e Corea cessarono all'improvviso. Il rimpatrio di quanti vivevano in altre regioni asiatiche aggrav\u00f2 ulteriormente la scarsit\u00e0 di cibo tra sfollati e rifugiati: 5.100.000 giapponesi tornarono in patria nei quindici mesi successivi al 1\u00ba ottobre 1945. L'abuso di alcol e droghe divenne un problema enorme.\nPer esprimere la profonda prostrazione fisica e morale della gente fu coniato l'espressione \"essere in condizione kyodatsu\". L'inflazione era alle stelle, e si faceva ricorso al mercato nero anche per i beni basilari. Anche la prostituzione conobbe un considerevole sviluppo.\nNegli anni cinquanta si afferm\u00f2 la cultura kasutori. In reazione alle ristrettezze degli anni precedenti, questa subcultura, che prendeva il nome dal drink preferito dagli intellettuali che la incarnarono, enfatizzava spensieratezza, divertimento e decadenza.\nL'espressione \" shikata ga nai\" (non ci si pu\u00f2 far niente) veniva spesso usata dalla stampa statunitense e giapponese per esprimere la rassegnazione pubblica alle dure condizioni di vita sopportate durante l'occupazione. Tuttavia, non tutti reagirono nello stesso modo alle difficolt\u00e0 del dopoguerra. Se alcuni crollarono, molti altri seppero resistere, e quando il paese riprese il suo cammino furono pronti a ricominciare."}
{"id": "1856389", "revid": "1718925", "url": "https://it.wikipedia.org/wiki?curid=1856389", "title": "Casa", "text": "La casa \u00e8 un edificio (o parte di esso) utilizzato stabilmente da persone per ripararsi dagli agenti atmosferici.\nEssa ospita uno o pi\u00f9 nuclei familiari e talvolta anche animali domestici.\nPu\u00f2 anche corrispondere al concetto di unit\u00e0 abitativa coniato dal Movimento Moderno in architettura ed \u00e8 stato nella storia il primo elemento funzionale.\nStoria.\nNel IV secolo a.C. iniziano a diffondersi tipi di case che rispecchiano la formazione della famiglia come nucleo autonomo. Di solito sono addossate una all'altra a formare quasi degli isolati. Prende cos\u00ec piede un modello abitativo esteso: dalla Mesopotamia all'Egitto, da Creta all'antica Grecia.\nAdeguandosi all'ambiente sociale e climatico, l'abitazione mesopotamica si sviluppa intorno ad un cortile interno scoperto, dal quale si accede ai vari ambienti. Le zone sono ben distinte: al piano terreno si svolge la vita degli uomini, al piano superiore risiedono le donne e i servi.\nL'antico Egitto invece trov\u00f2 soluzioni collettive in case comuni a terrazze, costruite con mattoni grezzi e paglia, costituenti talora veri e propri quartieri.\nPer quanto riguarda la casa romana, derivata dalla casa greca e da quella etrusca, era distribuita intorno ad uno o due cortili (\"atrium\" e \"peristilium\") e si divideva in una parte adibita alla vita privata. Ad esigenze di difesa e di vita comunitaria rispondevano anche i monasteri comparsi nell'alto Medioevo, fondati sulla compresenza delle abitazioni (le celle dei monaci organizzate intorno al chiostro), della vita sociale e della preghiera (refettorio e chiesa) e dell'attivit\u00e0 lavorativa, soprattutto agricola. Intorno ad essi ben presto si formarono piccole comunit\u00e0 di abitanti.\nNel Rinascimento, seguendo le tendenze culturali dell'epoca, la casa si configur\u00f2 su modello di quella romana, con cortili di forma rettangolare o quadrata; la residenza comune si mantenne di tipo unifamiliare e mista a funzioni commerciali.\nImmutata rest\u00f2 la situazione nell'et\u00e0 barocca finch\u00e9, a partire dalla fine del XVIII secolo, cominciarono a sorgere case plurifamiliari su pi\u00f9 piani, in risposta alle richieste di una popolazione urbana in continuo aumento. Con la rivoluzione industriale, poi, si pose frontalmente il problema dell'abitabilit\u00e0 per le grandi masse affluite nella citt\u00e0.\nLa prima citt\u00e0 dove, nel corso dell'Ottocento, si afferma un tipo di abitazione proletaria \u00e8 Londra, con i cosiddetti \"slums\": tristemente famosi per le scarse condizioni igieniche essi altro non erano che modesti monolocali su un unico piano che servivano in pratica da dormitori.\nIl problema abitativo nella societ\u00e0 di massa fu affrontato nei primi decenni del Novecento dagli architetti del Modernismo. Grazie al calcestruzzo armato \u00e8 possibile costruire abitazioni che variano in rapporto alla necessit\u00e0. Da qui anche l'interesse per la prefabbricazione, che consente la variabilit\u00e0 degli spazi ma anche l'allestimento veloce. Essa risolve anche, in parte, la richiesta di case a prezzo economico ma spesso si trova a fare i conti con un'innegabile incompatibilit\u00e0 ambientale con ecosistemi, paesaggi.\nTipi di casa.\nLa grotta \u00e8 la prima forma di casa riparata, scavata nella roccia in seguito a fenomeni di erosione, soprattutto marina, fluviale o glaciale e di altre specie.\nLa tenda, invece, accompagna fin dal suo apparire il nomadismo dell'uomo ed esiste tuttora in forme assai varie.\nLa capanna, che compare nel Neolitico, implica gi\u00e0 un progetto di architettura primitiva; il tipo pi\u00f9 elementare \u00e8 un riparo costruito con rami piegati ad arco e fissati al terreno per le due estremit\u00e0 e quindi ricoperti di frasche: \u00e8 il tipo detto \"ad alveare\". Il tipo \"cupoliforme\", invece, \u00e8 pi\u00f9 complesso ed \u00e8 usato tutt'oggi da molti popoli. I materiali variano secondo il clima e la cultura del popolo: dal feltro dei Mongoli alla pelle di bisonte dei Sioux al ghiaccio per gli igloo degli Inuit.\nUn tipo particolare di abitazione, anch'esso risalente al Neolitico, \u00e8 costituito dalle palafitte o case sugli alberi, ovvero da case di legno innalzate su piattaforme infisse nell'acqua su alti pali, allo scopo di difesa in ambienti acquitrinosi e paludosi.\nL'uso del legno per le abitazioni \u00e8, comunque, tipico delle aree boschive settentrionali ed estremo orientali, mentre l'uso del mattone contraddistingue le aree meridionali e orientali.\nLa costruzione con muri di argilla, ciottoli e pietre a blocchi cominci\u00f2 alla fine del Neolitico, nelle grandi civilt\u00e0 d'oriente. Qui iniziarono ad essere costruite case la cui struttura rimarr\u00e0 immutata nel corso dei secoli. Sono prevalentemente abitazioni ad uno o pi\u00f9 piani, con il tetto a forma di terrazza che serve a raccogliere l'acqua piovana.\nAttualmente in Giappone le case sono strutturate per i frequenti terremoti, per questo sono leggerissime e mobili. La semplicit\u00e0 dell'arredamento, inoltre, esprime il distacco tra il nucleo familiare ed il mondo esterno, garantendo alla casa un significato di luogo ideale e di riposo.\nSpazi interni e aggregazione.\nLe moderne case sono dotate di pi\u00f9 spazi interni adibiti a specifiche funzioni. Tra i principali:\nServizi e sistemi.\nL'interno della casa pu\u00f2 usufruire dei servizi di erogazione d'acqua, luce e gas ed altri servizi attraverso rispettivamente:\nSignificati affettivi, psichici, e sociali.\nLa casa non \u00e8 solo il luogo fisico costruito e abitato dagli uomini. Nel significato affettivo di \u00abfocolare\u00bb, essa \u00e8 anche una rappresentazione simbolica spesso utilizzata in psicologia. Ad un livello psicologico profondo, infatti, la casa va a costituirsi come le fondamenta stesse della vita psichica di un individuo, per cui \"essere a casa\" equivale a \"essere integri a livello psicologico\". \nQuesto utilizzo metaforico della \"casa\" \u00e8 stato impiegato da Renos K. Papadopoulos per l'analisi e il trattamento dei rifugiati, i quali si trovano a essere tutti indistintamente accomunati, pi\u00f9 che da un trauma, dall'abbandono doloroso della propria casa e dal tentativo di recuperarla. Secondo le parole di Papadopoulos, \u00abla casa non \u00e8 soltanto un luogo, ma anche il fascio di sentimenti associato a esso\u00bb. Ed essendo, inoltre, il posto dove gli opposti vengono fatti coesistere e dove sono mantenuti in equilibrio, ovvero contenuti, la \"casa\" va a definirsi come la matrice stessa della soggettivit\u00e0. \nL'azione simbolica realizzata dalla \"casa\" sulla vita psichica degli individui si riflette anche su quella sociale, andando a rappresentare un costrutto chiave che riunisce, e in parte sovrappone, tre campi: oltre che quello intrapsichico, anche quello interpersonale e quello sociopolitico. Di conseguenza, quando si perde la \"casa\" si perdono o si frammentano anche le sue funzioni organizzatrici e contenitrici e ci\u00f2 pu\u00f2 portare alla frantumazione dei tre livelli: individuale-personale, familiare-coniugale e socio-economico/culturale-politico. \u00c8 questa destrutturazione che nei rifugiati porta, secondo l'analisi di Papadopoulos, al disorientamento nostalgico.\nQuesto significato allegorico della casa ha portato a vedervi una sorta di \u00abnido\u00bb in ambito letterario, ad opera di alcuni poeti fra cui spicca Giovanni Pascoli.\nUn'altra funzione importante della casa \u00e8 quella di fornire una base coerente alla storia delle famiglie, quale luogo dei ricordi. Una storia che non ha valore obiettivo ma che ordina e rende coerente tutti i momenti che gli individui hanno vissuto, da quelli peggiori a quelli migliori. In questo modo essi sono resi intelligibili, comprensibili e danno, agli attori di quegli stessi eventi, un senso di continuit\u00e0 e di prevedibilit\u00e0. \nAspetti legali.\nIn tutte le culture l'uomo \u00e8 legato a delle abitazioni, siano esse piccole o grandi, fisse o mobili, pi\u00f9 o meno durature o fragili. La possibilit\u00e0 di ritirarsi in un luogo privato e riparato, in cui potersi riposare, rifocillare e accudire la propria famiglia \u00e8 ormai considerato un diritto. Il diritto all'abitazione viene sancito dalla \"Dichiarazione universale dei diritti umani\" ed \u00e8 presente in molte costituzioni nazionali.\nL'art. 47 della Costituzione della Repubblica Italiana stabilisce che la Repubblica \"Favorisce l'accesso del risparmio popolare alla propriet\u00e0 dell'abitazione\". Tale affermazione, riferita al contesto storico del dopoguerra, sembra indicare che i piccoli risparmiatori che puntano all'acquisto di una casa debbano essere incentivati e tutelati.. Pi\u00f9 esplicitamente, la Corte Costituzionale ha ribadito il diritto dei cittadini italiani alla abitazione, ad esempio con le sentenze n. 49/1987, e n. 119 del 24 marzo 1999, allineandosi alle carte dei diritti internazionali.\nPer abitare una casa, l'occupante pu\u00f2 costruirla, comprarla, prenderla in affitto, o occuparla a titolo gratuito, legalmente o illegalmente. Spesso succede che il proprietario voglia modificare o ingrandire la propria casa. Questa casistica \u00e8 universalmente comune e regolata da leggi e norme assai complesse e particolareggiate, frutto di centinaia di anni di dispute, e che richiedono l'intervento di professionisti specializzati e il coinvolgimento delle autorit\u00e0 locali, regionali e a volte nazionali.\nCostruzione e modifica.\nLa costruzione e la modifica di una abitazione solida e fissa, con delle pareti e un tetto, viene regolata dalle norme edilizie, dalla pianificazione territoriale (es. piano regolatore), dalle leggi e tradizioni locali. Solitamente, le regole per una dimora temporanea come una capanna o una tenda sono pi\u00f9 semplici.\nNel mondo occidentale, per costruire una casa, \u00e8 necessario disporre di un terreno sufficientemente ampio, di un progetto che rispetti le norme nazionali, regionali e locali, avere l'approvazione di tutte le autorit\u00e0 del territorio, e, in funzione della complessit\u00e0 del progetto, disporre di tecnici ed attrezzature professionali con qualifiche e coperture sufficienti a garantire la sua corretta esecuzione. Sul progetto incidono gli indici di edificabilit\u00e0, il contesto urbano o rurale, la disponibilit\u00e0 di servizi (acqua, luce, gas, rete fognaria), le caratteristiche geologiche del terreno, le tradizioni storiche locali, che possono determinare materiali, forme e colori. \nIl mancato rispetto delle norme, nella forma o nella sostanza, viene detto abuso edilizio.\nIn Italia, nel 2001 \u00e8 stata emanata una legge-cornice che riguarda l'edilizia, il Testo unico dell'edilizia. La costruzione o la modifica di una abitazione esistente \u00e8 definito intervento edilizio, e richiede solitamente un documento detto permesso di costruire.\nPossesso e compravendita.\nMolte persone aspirano a possedere la casa in cui vivono, perch\u00e9 desiderano maggiori possibilit\u00e0 di personalizzazione, lo ritengono un investimento o lo percepiscono come una sicurezza. In alcuni contesti, in particolare nelle zone rurali o di scarsa urbanizzazione, \u00e8 possibile costruire la propria casa, avendo un terreno e l'autorizzazione a costruire. Nelle zone pi\u00f9 urbanizzate invece, la scarsa disponibilit\u00e0 di spazi liberi e la complessit\u00e0 burocratica del processo di autorizzazione rende pi\u00f9 frequenti le operazioni di compravendita.\nPossesso.\nIl possesso di una casa, e in generale di un immobile, indica che la legge tutela alcuni diritti di propriet\u00e0, ma non la libert\u00e0 di disporne come meglio si crede. In particolare nei contesti urbani, vi sono forti vincoli sulle modifiche possibili ad una casa. Tipicamente, non \u00e8 ammesso variarne la volumetria, n\u00e9 stravolgere l'aspetto, n\u00e9 la funzione (in Italia, cambio di destinazione d'uso). Questi vincoli aumentano se la casa si trova in un contesto di condominio o di case tutte simili fra loro (es. villetta a schiera), in un centro storico, in una localit\u00e0 turistica o un parco naturale (beni culturali, vincoli paesaggistici).\nViceversa, il proprietario di una casa \u00e8 legalmente responsabile del pagamento di tasse e imposte, della manutenzione, del decoro delle parti visibili e dell'incolumit\u00e0 di vicini e passanti.\nIl possesso di una casa o di un appartamento non implica il possesso del terreno su cui poggia l'abitazione. \nCompravendita.\nA causa di diversi fattori tra cui: alto valore dello scambio, difficolt\u00e0 ad assegnare un valore esatto alla casa, vincoli legali a cui \u00e8 assoggettata la propriet\u00e0, attribuzione delle responsabilit\u00e0 in caso di difetti riscontrati nel tempo, la compravendita di una casa \u00e8 una operazione complessa a cui sono chiamate a partecipare diverse figure tecniche e, spesso, operatori finanziari. Solitamente ci si affida ad un agente immobiliare per stabilire il valore dell'immobile, e ad un notaio per formalizzare il passaggio di propriet\u00e0. In Italia, i passaggi tipici sono: la proposta d'acquisto, il contratto preliminare e il rogito notarile di vendita.\nSe il compratore non dispone di tutta la cifra necessaria per l'acquisto, pu\u00f2 tentare la strada del prestito. In questo caso una banca potr\u00e0 anticipare la cifra necessaria a completare il valore dell'acquisto (la percentuale di finanziamento) e stabilire una restituzione nel tempo, a garanzia del quale avr\u00e0 l'abitazione stessa. Questo genere di finanziamento viene detto mutuo.\nA prescindere dalla disponibilit\u00e0 economica, non tutti possono comprare casa: ad esempio possono esserci vincoli di cittadinanza o di residenza per un certo numero di anni. In Italia, al 2020, gli stranieri che vogliono acquistare una casa devono essere residenti con permesso di soggiorno, o appartenere ad uno stato che abbia una convenzione che garantisca la reciprocit\u00e0 del diritto.\nAffitto.\nChi non vuole o non pu\u00f2 comprare casa pu\u00f2 prendere la strada dell'affitto. In gergo tecnico, con un contratto di locazione, una parte (detta locatore) si obbliga a permettere a un altro soggetto (conduttore o locatario) l'utilizzo di una cosa per un dato tempo in cambio di un determinato corrispettivo (detto \"pigione\" o \"canone\"). In generale, un contratto di affitto definisce: chi (locatore e locatario), cosa (casa o stanza ed eventuali accessori), per quanto tempo, il valore dello scambio, la cadenza dei pagamenti. In molti stati, se il locatore cede l'immobile, non ne consegue lo scioglimento del contratto. \nSpesso, alla firma del contratto, il locatario versa una caparra, cio\u00e8 una garanzia contro eventuali danni o mancati pagamenti. Locatore e conduttore hanno entrambi l'obbligo di mantere la casa in buono stato, ognuno per la sua parte. In alcuni paesi \u00e8 richiesta una copertura assicurativa dell'immobile, per coprire danni accidentali a cose o persone nel corso del contratto (fulmini, fuoco, fumo, furto ecc.).\nIn molti stati, compreso l'Italia, il canone percepito dal locatore \u00e8 considerato un reddito tassabile.\nIn Italia.\nIn Italia il contratto di affitto \u00e8 regolato dal codice civile italiano. Esistono diversi tipi di contratto, che si distinguono in base alla durata e alle forme di pagamento, tra cui: il contratto a tempo indeterminato, la locazione stagionale, la foresteria, il contratto con riscatto. \nIl locatore deve consegnare un'unit\u00e0 abitativa che abbia il requisito dell'abitabilit\u00e0, in conformit\u00e0 con la legge italiana, con quella regionale e con il regolamento edilizio comunale. Salvo patto contrario, il conduttore ha la possibilit\u00e0 di sublocare il bene. \nLa condizione di occupazione di una casa non direttamente occupata dal proprietario, d\u00e0 luogo a differenza di trattamento, per esempio tributario, da parte degli enti pubblici e degli enti locali, in genere con vantaggio per la casa occupata e svantaggio per la casa sfitta.\nOccupazione.\nInfine, una casa pu\u00f2 essere occupata, con o senza il benestare della societ\u00e0 civile. Nel primo caso pu\u00f2 trattarsi di occupazione di una unit\u00e0 abitativa che non appartiene ad alcuno (cosiddette res nullius) o \u00e8 stato volontariamente abbandonato dal proprietario (cosiddetta res derelicta). Nel secondo si definisce 'occupazione abusiva'.\nItalia.\nL'occupazione \u00e8 regolata dagli del Codice Civile. I beni immobili che non appartengono a nessun privato, sono di propriet\u00e0 dello Stato () o delle regioni a statuto speciale. I privati possono acquistare la propriet\u00e0 degli immobili vacanti solo con l'usucapione. Nel linguaggio giuridico, l'occupazione abusiva viene definita \"invasione di terreni o edifici\".\nIn Italia le vicende degli immobili occupati abusivamente fanno spesso notizia: a volte i protagonisti sono i centri sociali, a volte immigrati clandestini, a volte i quartieri di edilizia popolare mal gestiti. Viceversa, i piccoli borghi dell'entroterra invitano a ripopolare i paesini offrendo case ad un prezzo simbolico, come promosso dal progetto 'Case ad 1 Euro'.\nDimora, Residenza e Domicilio.\nSecondo il codice civile italiano, la residenza \u00e8 il luogo in cui la persona ha la dimora abituale (art. 43, II comma c.c.). \u00c8 possibile avere pi\u00f9 di una dimora di fatto, anche se per qualificare un'abitazione come dimora \u00e8 necessario un minimo di stabilit\u00e0. La residenza non ha necessariamente a che fare con l'abitazione dichiarata come \"prima casa\". In Italia la residenza pu\u00f2 essere riferita a un solo comune, ai fini dell'iscrizione alle liste elettorali e di tutti gli altri benefici fiscali e legali cui hanno diritto i residenti di una determinata localit\u00e0.\nAnche se talvolta si parla indifferentemente di residenza e domicilio, dal punto di vista giuridico la residenza, che ha a che fare con l'abitare, \u00e8 diversa dal domicilio, definito come sede di affari e interessi. Diverso ancora il concetto di domicilio all'art. 14 della Costituzione Italiana, che afferma che \"Il domicilio \u00e8 inviolabile.\", specificando che ispezioni, perquisizioni oppure sequestri possono essere compiuti solo nei modi stabiliti dalla legge."}
{"id": "1856397", "revid": "767487", "url": "https://it.wikipedia.org/wiki?curid=1856397", "title": "Agguato nei Caraibi", "text": "Agguato nei Caraibi \u00e8 un film del 1958 diretto da Don Siegel, remake della pellicola \"Acque del sud\" di Howard Hawks del 1944, basata su un racconto breve di Ernest Hemingway."}
{"id": "1856398", "revid": "1543377", "url": "https://it.wikipedia.org/wiki?curid=1856398", "title": "Figli del Santissimo Redentore", "text": "I Figli del Santissimo Redentore (in latino \"Filii Sanctissimi Redemptoris\"), gi\u00e0 noti come Redentoristi transalpini, sono una comunit\u00e0 cattolica tradizionalista che faceva parte dei Redentoristi di sant'Alfonso Maria de Liguori e che ne usc\u00ec nel 1988 per entrare nella Fraternit\u00e0 Sacerdotale San Pio X. I membri della fraternit\u00e0 pospongono al loro nome la sigla F.SS.R.\nSono una congregazione molto piccola, con due soli monasteri a Papa Stronsay nelle Isole Orcadi in Scozia e uno a Christchurch in Nuova Zelanda.\nDopo la pubblicazione del motu proprio \"Summorum Pontificum\" (7 luglio 2007), rotti i loro legami con la FSSPX, hanno iniziato ad entrare in rapporto con la Santa Sede per chiedere la riconciliazione. Cos\u00ec il 18 giugno 2008 fecero richiesta al cardinale Dar\u00edo Castrill\u00f3n Hoyos, presidente della Pontificia commissione \"Ecclesia Dei\", affinch\u00e9 venisse loro tolta la sospensione sacerdotale.\nIl successivo 26 giugno papa Benedetto XVI ha accettato facendoli cos\u00ec riconciliare con la Chiesa cattolica, e qualche giorno dopo, il 1\u00ba luglio, il loro vicario Michael Mary Sim ha redatto un comunicato ufficiale dove ha annunciato alla sua comunit\u00e0 l'avvenuta riconciliazione con Roma."}
{"id": "1856401", "revid": "1052", "url": "https://it.wikipedia.org/wiki?curid=1856401", "title": "F\u00e9d\u00e9ration internationale des centres d\u2019\u00e9tudes et de documentation libertaires", "text": ""}
{"id": "1856411", "revid": "71433", "url": "https://it.wikipedia.org/wiki?curid=1856411", "title": "Killshot (film)", "text": ""}
{"id": "1856413", "revid": "1705737", "url": "https://it.wikipedia.org/wiki?curid=1856413", "title": "British Indian Army", "text": "L'Esercito Anglo-Indiano (\"British Indian Army\"), ufficialmente chiamato anche \"Indian Army\" (\"IA\"), fu l'armata, costituita da reparti bianchi britannici e unit\u00e0 native indiane reclutate nel subcontinente, stanziata nell'India al tempo del Raj Britannico (1858\u20131947). L'Esercito Anglo-Indiano serv\u00ec sia come forza di sicurezza nell'India, sia, soprattutto durante la seconda guerra mondiale, in altri teatri bellici.\nNella fase iniziale del dominio britannico, il termine \"Esercito indiano\" veniva usato per descrivere l'insieme dei tre eserciti delle Presidenze, la Bengal Army, la Bombay Army e la Madras Army, in India, in specie dopo la rivolta dei Sepoy. Di fatto, il primo esercito ufficialmente organizzato come \"Esercito Indiano\" fu creato dal governatorato indiano nel 1895, e nel 1903 assorb\u00ec gli eserciti delle tre presidenze britanniche, Bengala, Madras, e Bombay.\nTra il 1903 e il 1947 l'Esercito Anglo-Indiano consisteva di due sezioni differenti: l'armata indiana e l'armata britannica in India. Il primo consisteva in reggimenti indiani indigeni, il secondo era composto da truppe britanniche dislocate in India.\nOrganizzazione.\nL'Esercito dell'India Britannica venne formato dopo la rivolta dei Sepoy del 1857 (che in Gran Bretagna \u00e8 spesso definita \"Indian Mutiny\", l'ammutinamento indiano, e che in India viene invece considerata da molti storici la Prima Guerra d'Indipendenza). Dopo di allora, la Corona britannica assunse il controllo diretto delle colonie indiane, fino a quel momento amministrate dalla Compagnia Inglese delle Indie Orientali. In precedenza, la Compagnia aveva truppe proprie, che affiancavano le unit\u00e0 britanniche regolari. La Bengal Army era la pi\u00f9 grande e potente di queste unit\u00e0 e veniva reclutate tra i musulmani della presidenza del Bengala (che comprendeva Bengala, Bihar e Uttar Pradesh), e tra gli Ind\u00f9 delle caste superiori delle pianure rurali dell'Oudh. Furono proprio queste truppe a partecipare e a dirigere la rivolta dei Sepoy del 1857, evidentemente scatenata dal trattamento brutale e insensibile degli ufficiali britannici della truppa nativa, e dal malcontento creato dalla progressiva annessione alla Compagnia dei principali regni indipendenti, come dimostra la violenta detornizzazione del Gran Mogol Bahadur Shah II a Delhi.\nIn conseguenza, i reclutamenti successivi furono condotti dai britannici soprattutto tra quelle che definirono \"razze marziali\", soprattutto Sikh, Gurkha, Pashtun, Garhwalis, Mohyal, e Dogra, che erano le nazionalit\u00e0 che erano rimaste fedeli alla Compagnia delle Indie durante la rivolta dei Sepoy. Anche Jat e Baloch, tuttavia, fornirono molti soldati.\n\"Esercito Indiano\" fu la definizione che storicamente ha finito col definire le forze armate di stanza in India nel periodo coloniale, tuttavia esso copre diversi significati, qui riassunti cronologicamente:\nComando.\nL'ufficiale comandante l'Esercito Indiano era il Luogotenente generale dell'India, alle dipendenze del Governatore generale (civile). Il suo Comando era conosciuto come Comando Indiano, e il suo staff era di stanza all'Alto Quartier generale d'India. Le postazioni tenute dall'esercito indiano erano meno prestigiose di quelle dell'Esercito britannico, ma la paga era significativamente pi\u00f9 alta, sicch\u00e9 gli ufficiali potevano vivere del loro lavoro anzich\u00e9 cercare altre fonti di guadagno. Inoltre, gli ufficiali britannici erano tenuti ad imparare le lingue parlate dai loro uomini, che si tendeva a recludere nelle aree linguistiche maggioritarie dell'Hindi. Tra i pi\u00f9 rilevanti ufficiali di quell'esercito vi erano:\nDopo la prima guerra mondiale, i britannici cominciarono un processo di 'induizzazione', promuovendo indiani a gradi pi\u00f9 alti della carriera di ufficiale. Cadetti indigeni vennero inviati a studiare all'Accademia Reale militare di Sandhurst, usciti dalla quale riprendevano il servizio come KCIO (\"King's Commissioned Indian Officer\", cio\u00e8 ufficiali reali in servizio permanente effettivo), ed erano del tutto equivalenti agli ufficiali britannici, a differenza dei sottufficiali indiani. Alcuni di essi furono distaccati per parte delle loro carriere in altre unit\u00e0 dell'esercito britannico\nGerarchia.\nLa gerarchia dell'Esercito Indiano \u00e8 comparata qui sotto con quella dell'attuale esercito britannico: \nGli ufficiali del Vicer\u00e9 erano Indiani con i gradi di ufficiale. Erano trattati paritariamente ai britannici, ma avevano autorit\u00e0 sulle sole truppe indigene, essendo subordinati a tutti gli altri ufficiali britannici, compresi i KCIO.\nFunzioni.\nLa funzione principale dell'Esercito Indiano era di difesa della frontiera della Provincia della Frontiera del Nord Ovest da un attacco russo via Afghanistan. Svolgeva anche compiti di sicurezza interna, ed era incaricato di campagne e spedizioni militari nell'area dell'Oceano Indiano, incluso il Sud Africa. Aveva inoltre il compito di controllare e pacificare la Birmania, Ceylon e i protettorati Nepalesi, Sikkim e del Buthan, poteva essere infine impiegato in caso di crisi in estremo oriente ed in particolare in Cina o (ipoteticamente) in Tibet. Contava 150.000 uomini alla vigilia della prima guerra mondiale, nel 1914.\nDurante il dominio britannico l'Esercito Indiano rappresent\u00f2 un potenziamento cruciale per le forze armate britanniche non solo in India, ma anche altrove, e particolarmente durante la Prima e la seconda guerra mondiale. L'arruolamento fu sempre volontario, raggiungendo 1.300.000 coscritti nella prima guerra mondiale (la gran parte essendo impiegata sul Fronte Occidentale) e 2.500.000 nella Seconda. Dapprima soldati e sottufficiali erano comandati da ufficiali britannici, ma in seguito molti furono promossi KCIO. L'Esercito Indiano stabil\u00ec nel 1907 il suo Comando a Quetta, oggi Pakistan, insieme alla Scuola Ufficiali, per assicurarsi ufficiali di collegamento a conoscenza delle condizioni e situazioni locali. Ancora oggi, la Scuola Ufficiali di Qetta forma i quadri dell'esercito pakistano. Invece, mentre fino al 1932 la gran parte degli ufficiali dell'Esercito Britannico in India fossero addestrati a Sandhurst, a partire da quella data la loro formazione venne assicurata dall'Accademia Militare Indiana di Dehradun, fondata nello stesso anno.\nStoria operativa.\nGuerre Afghane.\nL'esercito dell'India Britannica prese parte a tre guerre afgane, appoggiato dai Sikh del Punjab.\nSicurezza Interna.\nL'Esercito dell'India Britannica forniva appoggio armato alle autorit\u00e0 civili, sia per reprimere il banditismo che per fronteggiare rivolte o ribellioni (sebbene questa fosse una funzione controversa, non amata dagli ufficiali).\nFrontiera del Nord Ovest.\nLa forma pi\u00f9 importante di campagne 'convenzionali' fu quella mirata ad impedire un'invasione dell'India attraverso l'Afghanistan, presidiando i punti nevralgici della regione. Si rese spesso necessario, tuttavia, imporre la pace tra le bellicose popolazioni indigene e reprimere il diffuso banditismo, il che comport\u00f2 numerose azioni militari su piccola scala.\nPrima guerra mondiale.\nPrima dello scoppio della Grande Guerra, l'Esercito dell'India britannica contava 155.000 soldati; al novembre del 1918 il numero degli effettivi era salito a 573.000 The National Archives | Exhibitions &amp; Learning online | First World War | Service records.\nDopo le riforme di Kitchener, attuate tra il 1902 e il 1909, l'Esercito Indiano venne sempre dislocato a fianco dell'Esercito britannico, ancorch\u00e9 peggio equipaggiato. Una divisione consisteva di tre brigate, divise ciascuna in quattro battaglioni, tre britannici e uno indiano. I battaglioni indiani erano oggetto di segregazione razziale, e spesso divisi in compagnie diverse per casta, trib\u00f9 o religione. Avevano pochissima artiglieria (12 batterie di montagna per tutto il loro esercito), per cui alle divisioni venivano aggregate batterie dell'Artiglieria Reale. Non c'erano neppure corpi del Genio equivalenti ai Genieri Reali, sebbene vi fossero battaglioni definiti Assaltatori o Guastatori, talch\u00e9 all'interno di certe divisioni era possibile annoverare un intero battaglione in pi\u00f9 di fanteria con addestramento specializzato.\nPrima della guerra, il Governatorato indiano aveva stabilito che la colonia poteva permettersi di fornire due divisioni di fanteria e una brigata di cavalleria nel caso di una guerra europea. Una mobilitazione maggiore avrebbe messo a rischio la sicurezza nazionale della colonia. Dette unit\u00e0 formarono i Corpi di spedizione Indiani che furono schierati sul fronte occidentale nel 1914, dove furono ben accolti dalle popolazioni che venivano a difendere. Le alte perdite iniziali tra gli ufficiali ebbero un effetto negativo sui risultati successivi delle unit\u00e0, non potendosi rimpiazzare dall'oggi al domani graduati capaci di comprendere lingue, costumi e psicologia dei propri sottoposti, dal canto loro costretti ad agire in un ambiente alieno e sconosciuto. Tuttavia, i temuti disordini nel subcontinente indiano non ebbero mai luogo, e cos\u00ec, mentre i Corpi Indiani originari furono trasferiti in Medio Oriente nel 1915, la colonia forn\u00ec molte altre divisioni che vennero impiegate in servizio attivo per tutto il corso della guerra.\nNella prima guerra mondiale l'Esercito Indiano svolse un intenso servizio effettivo, che incluse tra l'altro:\nCirca 43.000 soldati indiani caddero, mentre 65.000 rimasero feriti. Nella guerra vennero inoltre schierate anche le cosiddette truppe al servizio dell'Impero (\"Imperial Service Troops\"), fornite da diversi Principati indiani autonomi. Furono in tutto circa 21.000 uomini, perlopi\u00f9 provenienti dai Sikh del Punjab e dai Rajput del Rajputana (come il Corpo dei Cammellieri di Bikaner o i lancieri di Jodhpur. Queste unit\u00e0 giocarono un ruolo di primo piano nella Campagna del Sinai e della Palestina.\nSeconda guerra mondiale.\nAllo scoppio della seconda guerra mondiale, l'Esercito Indiano contava 205.000 uomini. Nel corso del conflitto sarebbe diventato il pi\u00f9 grande esercito di volontari della storia, lievitando fino a 2.500.000 effettivi, comprendenti artiglieria, reparti corazzati e le truppe aviotrasportate della 44th Indian Airborne Division. In termini di amministrazione, armamento e addestramento, gli veniva concessa ampia autonomia. Per esempio, gi\u00e0 prima della guerra adott\u00f2 la mitragliatrice leggera Vickers-Berthier (VB) invece della Bren in uso nell'esercito britannico, e continu\u00f2 a produrre ed utilizzare il vecchio Lee-Enfield 1 Mk III per tutto il conflitto, mentre i britannici adottarono il pi\u00f9 moderno modello 4 Mk I.\nIl contributo dei soldati indiani fu di particolare rilievo nei seguenti teatri di guerra:\nFurono circa 87.000 le vittime tra i soldati indiani durante la guerra. 30 di essi furono decorati con la Victoria Cross. D'altra parte, tedeschi e giapponesi ebbero un certo successo nel reclutare combattenti tra i prigionieri di guerra indiani. Costoro vennero inquadrati nella cosiddetta Legione Tigre e nell'Esercito nazionale indiano (in inglese INA, \"Indian National Army\"). Il leader nazionalista indiano Subhas Chandra Bose si pose al comando dell'INA, forte di 40.000 uomini. Su circa 40.000 indiani fatti prigionieri nelle battaglie di Malesia e Singapore, 30.000 si unirono all'INA, combattendo contro gli alleati nella Campagna Birmana. Altri vennero utilizzati come guardiani nei campi giapponesi per prigionieri di guerra. Il loro reclutamento fu organizzato dal maggiore Fujiwara Iwaichi, che ricorda nelle sue memorie il capitano Mohan Singh Deb, arresosi dopo la caduta di Jitra, quale fondatore dell'INA. Tuttavia, la maggioranza del personale militare indiano si oppose al reclutamento, restando prigioniero di guerra. Un numero imprecisato di essi, perlopi\u00f9 catturato nelle battaglie di Malesia e Singapore, venne trasferito nelle aree occupate dai giapponesi in Nuova Guinea e costretto a lavori forzati. Molti di essi subirono violenze e brutalit\u00e0 simili a quelle sperimentate da altri prigionieri del Giappone durante la seconda guerra mondiale. Circa 6.000 sopravvissero, e vennero liberati dalle forze australiane o americane tra il 1943 e il 1945.\nDopoguerra.\nIn seguito alla guerra, le formazioni ed unit\u00e0 britanniche che avevano fatto parte dell'Esercito dell'India britannica furono divise tra India e Pakistan, mentre le unit\u00e0 regolari britanniche fecero ritorno nel Regno Unito o vennero dislocate al di fuori dei due stati. Formazioni, unit\u00e0, equipaggiamento e personale indigeno che avevano fatto parte dell'esercito furono assegnate per 2/3 all'India, mentre il restante terzo divenne pakistano A causa della scarsit\u00e0 di esperti ufficiali, diverse centinaia di graduati britannici prestarono servizio in Pakistan fino ai primi anni cinquanta. L'equipaggiamento di gran parte delle unit\u00e0 britanniche rest\u00f2 invece all'Esercito dell'India, dato che in Pakistan prima della Partizione era di stanza una sola divisione di fanteria. Il resto del personale musulmano del vecchio esercito si un\u00ec al neoformato Esercito pakistano.\nQuindi i nuovi eserciti vennero formati con unit\u00e0 del precedente esercito dell'India britannica, e conservarono in varia e diversa misura le tradizioni militari britanniche. Quattro reggimenti Gurkha vennero trasferiti all'Esercito britannico, dove formarono la Brigata Gurkha, dislocata in Malesia. Subito dopo la Partizione dell'India, i due nuovi eserciti si scontrarono nella Prima guerra del Kashmir dal 1947 al 1948, dove nacque l'acerrima rivalit\u00e0 che \u00e8 continuata fino al XXI secolo."}
{"id": "1856416", "revid": "110157", "url": "https://it.wikipedia.org/wiki?curid=1856416", "title": "Excalibur Automobile", "text": "La Excalibur Automobile Corp fondata a Milwaukee, nel Wisconsin nel 1965, \u00e8 stata la prima casa automobilistica a creare i classici contemporanei o auto neoclassiche, cio\u00e8 ispirate ai modelli degli anni venti e trenta. Ha cessato la sua produzione nel 1989.\nStoria.\nL'idea originale risale ad uno studio effettuato nel 1963 mentre il fondatore dell'azienda era ancora dipendente della Studebaker. Una volta iniziata l'attivit\u00e0 in proprio viene per\u00f2 deciso di cercare di produrre la maggior parte dei componenti in proprio e utilizzando come propulsore un 5.362cm\u00b3 Chevrolet. I primi modelli erano ispirati alla Mercedes-Benz SS del 1928 e alle Bugatti dello stesso periodo.\nLa produzione \u00e8 sempre stata abbastanza limitata sia nei numeri sia nel tipo di modelli prodotti. La conformazione di carrozzeria scelta era praticamente solo di due tipi, roadster e phaeton mentre i propulsori sono stati quasi interamente dei motori V8 di grossa cilindrata. Durante gli anni sono state prodotte cinque serie di vetture, cambiando tradizionalmente modelli ogni cinque anni: la prima serie dal 1965 al 1969 con 359 esemplari, seconda serie dal 1970 al 1974 con 352, terza serie dal 1975 al 1979 con 1141, quarta serie dal 1980 al 1984 con 935 ed infine la quinta serie dal 1985 al 1989 con gli ultimi 359 esemplari prodotti.\nL'auto ha avuto successo principalmente come autovettura da cerimonia ed \u00e8 tuttora facilmente reperibile su questo mercato particolare."}
{"id": "1856421", "revid": "767487", "url": "https://it.wikipedia.org/wiki?curid=1856421", "title": "Philippe Vorbe", "text": "Carriera.\nGiocatore.\nClub.\nIn carriera ha giocato con New York Generals e Violette Athletic Club, squadra haitiana.\nNell'estate 1967 venne ingaggiato dagli statunitensi del New York Generals. Con i \"Generals\" ottenne il terzo posto della Eastern Division della NPSL, non qualificandosi per la finale della competizione. La stagione seguente ottenne con i \"Generals\" il terzo posto nell'Atlantic Division, non riuscendo ad accedere alle fasi finali del torneo.\nNazionale.\nCon la Nazionale haitiana ha preso parte ai Mondiali 1974."}
{"id": "1856424", "revid": "183694", "url": "https://it.wikipedia.org/wiki?curid=1856424", "title": "Preistoria della Corea", "text": "La Corea preistorica \u00e8 un'era dell'esistenza umana svoltasi nella penisola coreana per la quale non rimangono documenti scritti. \nPreistoria geologica.\nLa preistoria geologica \u00e8 la parte pi\u00f9 antica della storia della Corea. Le rocce pi\u00f9 antiche risalgono al Precambriano.\nPaleolitico.\nLe origini di questo periodo risalgono al periodo nel quale i primi ominidi entrarono in Corea, probabilmente circa nel 500.000 a.C. Se l'antichit\u00e0 degli ominidi fosse realmente di 500,000\u00a0aev, si potrebbe supporre la presenza di \"Homo erectus\" nella penisola coreana.\nDurante il medio paleolitico ominidi scavarono in grotte presso il sito Jeommal vicino a Jecheon e nel sito Durubong presso Cheongju. Da queste due grotte sono stati rinvenuti fossili di Rhinoceros, orsi delle caverne e numerosi cervi (\"Pseudaxi gray\"), tutte specie estinte nei luoghi di ritrovamento.\nNeolitico.\nLa pi\u00f9 antica ceramica coreana conosociuta risale intorno all'8000 a.C. o a prima; e testimonianze della mesolitica cultura della ceramica a pettine o ceramica di Yungimun si trovano in tutta la penisola. Un esempio di un sito dell'era di Yungimun \u00e8 quello di Gosan-ni a Jeju-do. La ceramica di Jeulmun o con motivo a pettine si trova dopo il 7000 a.C. e la ceramica con motivi a pettine su tutto il vasellame si trova concentrata presso siti nella Corea centro-occidentale tra il 3500-2000 a.C., un'epoca in cui esistevano numerosi insediamenti come Amsa-dong (\uc554\uc0ac\ub3d9). La ceramica di Jeulmun presenta somiglianze nei motivi e nelle forme essenziali con la cultura J\u014dmon in Giappone e con quella della provincia marittima russa, della Mongolia e dei bacini dei fiumi Amur e Songhua della Manciuria."}
{"id": "1856426", "revid": "767487", "url": "https://it.wikipedia.org/wiki?curid=1856426", "title": "Al di sopra di ogni sospetto", "text": "Al di sopra di ogni sospetto (\"Above Suspicion\") \u00e8 un film del 1943 diretto da Richard Thorpe, ispirato al romanzo omonimo del 1941.\nTrama.\n\u00c8 l'anno 1939, alla vigilia della seconda guerra mondiale: Frances e Richard Myles sono due novelli sposi americani che, prima di partire da Oxford, dove lui insegna, per la luna di miele in Europa, vengono inaspettatamente ingaggiati dal servizio segreto britannico per recuperare i piani per la costruzione di una nuova arma segreta progettata dai nazisti. Catapultati ad Innsbruck, incrociano il conte Sigurd \"Sig\" von Aschenhausen, vecchio amico di studi di Myles che si riveler\u00e0 in realt\u00e0 capo della Gestapo locale. Riescono tuttavia a recuperare i piani segreti, ma quando cercano di lasciare il paese Frances viene catturata. Sar\u00e0 il marito, con l'aiuto di altri agenti segreti britannici, a liberarla dal castello dove \u00e8 stata rinchiusa.\nProduzione.\nLa trama \u00e8 tratta dall'omonimo romanzo di Helen MacInnes, pubblicato nel 1941. Nel mese di dicembre del 1941, William Powell fu annunciato come protagonista nel film, mentre nel luglio dell'anno seguente Myrna Loy fu indicata come co-protagonista. Tuttavia nell'ottobre del 1942 Myrna Loy lasci\u00f2 la Metro-Goldwyn-Mayer. In seguito, per i due personaggi principali furono scelti Fred MacMurray e Joan Crawford. \"Al di sopra di ogni sospetto\" \u00e8 l'unico film in cui i due recitano insieme.\nAlcune scene sono state girate sul Monte Wilson e all'interno di una miniera abbandonata nella citt\u00e0 di Bishop, in California. Le rimanenti furono realizzate all'interno degli studi cinematografici della Metro-Goldwyn-Mayer.\nNelle scene ambientate in Germania, per rendere le scenografie pi\u00f9 autentiche, le attrici non hanno utilizzato il trucco, poich\u00e9 Hitler l'aveva vietato nel 1933.\nLa produzione si \u00e8 conclusa ufficialmente il 3 febbraio 1943.\nDouglas Shearer cur\u00f2 la registrazione del sonoro con il sistema monofonico Western Electric Sound System.\nColonna sonora.\nLa colonna sonora del film \u00e8 composta dai seguenti brani:\nDistribuzione.\nNegli Stati Uniti, la Metro-Goldwyn-Mayer ha distribuito il film a partire dal mese di maggio del 1943.\nCritica.\nMolto positivo \u00e8 stato il giudizio del \"New York Times\" che ha spiegato come il regista Richard Thorpe sia riuscito fin dall'inizio a mantenere alta la suspense nel raccontare come una giovane coppia innocente entra in un mondo dove nessuno si pu\u00f2 fidare e dove amici e nemici agiscono allo stesso modo. Il quotidiano newyorkese ha espresso un giudizio positivo anche riguardo al cast, in particolar modo per Fred MacMurray e Joan Crawford, la cui interpretazione \u00e8 stata definita \u00abconvincente\u00bb. Anche \"Variety\" ha elogiato le interpretazioni dei due attori. Il critico Clayton Trapp l'ha definito un film hitchcockiano, anche se la qualit\u00e0 della trama non \u00e8 al livello di quella dei film del celebre maestro. Dennis Schwartz invece ha giudicato \u00abdeliziosa\u00bb la trama, anche se \u00e8 poco credibile. \"TV Guide\" ha classificato il film con tre stelle su quattro, elogiando il lavoro del regista e l'interpretazione di Joan Crawford.\nEdizioni home video.\nIl 7 marzo 1994 \u00e8 uscita sul mercato statunitense la prima versione in VHS. La Warner Home Video il 7 luglio 2010 ha anche pubblicato un'edizione in DVD."}
{"id": "1856428", "revid": "1272592", "url": "https://it.wikipedia.org/wiki?curid=1856428", "title": "Bruno Colella", "text": "Biografia.\nDopo una serie di esperienze da musicista, come autore di colonne sonore per vari spettacoli teatrali, inizia la sua attivit\u00e0 di autore e attore teatrale con degli \"one-man-show\", monologhi e canzoni caratterizzati dalla presenza in scena di opere, installazioni d'arte contemporanea, filmati ed altre contaminazioni che lo collegano in qualche modo alla corrente della transavanguardia. Fondamentale il suo incontro con Achille Bonito Oliva, con il quale collaborer\u00e0 in varie occasioni fino a fondare con lui il Premio Antipatia e firmarne la provocatoria edizione-spettacolo del 1988 al castello Doria di Angri. Continua poi con la prosa come autore e regista per la compagnia Giordana-Zanetti e per vari teatri stabili fino al debutto come regista cinematografico negli anni novanta che lo porter\u00e0 a firmare ed interpretare diversi lungometraggi prodotti sia da Cecchi Gori Group che dalla sua etichetta indipendente. Ha inoltre diretto documentari, candid camera e diversi video clip musicali di Edoardo ed Eugenio Bennato.\nNel 1998 fonda il Teatro della Bugia di Roma, punto di riferimento per la cultura della Capitale, dove alterna alla prosa e all'operetta concerti solo acustici di artisti come Ornella Vanoni, Bruno Lauzi, Eugenio Bennato, Enzo Gragnaniello, Pietra Montecorvino, Mauro Gioia, Paolo Villaggio, Fiorenzo Fiorentini, Lunetta Savino, Maurizio Micheli ed altri. \u00c8 residente in Inghilterra dal 2004, dove ha realizzato lungometraggi e docu-fiction. Nel 2006 ha ripreso la sua attivit\u00e0 teatrale in Italia con la realizzazione dello spettacolo \"Io, Eduardo De Filippo\" Palco e retropalco Rai Tre, da lui diretto ed interpretato insieme a Sebastiano Somma e Tosca D'Aquino; \"L'erba cattiva non muore mai\" segna il debutto come attore del musicista Enzo Gragnaniello, lo spettacolo \"Briganti emigranti\" che debutta al 53\u00ba Festival dei due Mondi di Spoleto, di cui \u00e8 regista e scenografo, poi \"Bene mio core mio\" di Eduardo De Filippo che dirige ed interpreta accanto a Lunetta Savino, ed ancora scrive e dirige \"I commedianti\" che recita al fianco di Nino Frassica e di Nicola Vorelli. Per due anni direttore artistico dell'Auditorium di Isernia e poi consulente per il cinema presso l'Accademia delle Belle Arti di Roma per la quale realizza una serie di documentari su grandi artisti contemporanei. Nel 2020 dirige il docufilm \"Napoli Eden\" sull\u2019artista Annalaura di Luggo, con il sostegno della Sopraintendenza ai Beni Culturali della citt\u00e0 di Napoli e candidato agli Oscar 2020, come miglior documentario."}
{"id": "1856434", "revid": "27723", "url": "https://it.wikipedia.org/wiki?curid=1856434", "title": "Accademia di Esperanto", "text": ""}
{"id": "1856440", "revid": "767487", "url": "https://it.wikipedia.org/wiki?curid=1856440", "title": "Pietro Buscaglia", "text": "Carriera.\nClub.\nHa giocato in Serie A con le maglie di Lazio, Torino e Milan.\nNazionale.\nHa giocato la partita disputata a Torino il 25 aprile 1937, vinta per 2-0 dalla nazionale italiana contro l'Ungheria, valida per la Coppa Internazionale."}
{"id": "1856444", "revid": "339392", "url": "https://it.wikipedia.org/wiki?curid=1856444", "title": "San Charbel", "text": ""}
{"id": "1856446", "revid": "599013", "url": "https://it.wikipedia.org/wiki?curid=1856446", "title": "Rodrigo Cordero", "text": ""}
{"id": "1856447", "revid": "729019", "url": "https://it.wikipedia.org/wiki?curid=1856447", "title": "90/53 Mod. 1939", "text": "Il cannone 90/53 fu il miglior pezzo contraerei pesante italiano della seconda guerra mondiale, affidabile e potente (con velocit\u00e0 iniziale del proietto di 840\u00a0m/s). Nonostante fosse stato progettato per il tiro contraerei, fu utilizzato anche come pezzo controcarri (analogamente all'88 tedesco); pertanto sul fronte africano alcune bocche da fuoco furono montate su autocarri (ottenendo gli autocannoni 90/53 su Lancia 3Ro e 90/53 su Breda 52) per tale uso. Fu il cannone contraerei italiano costruito nel maggior numero di esemplari nel corso della seconda guerra mondiale, come materiale di artiglieria fu superato nella produzione solo dal 47/32.\nSuccessivamente, nato da un progetto del dicembre 1941 e prodotto velocemente dall'Ansaldo in 30 esemplari, nell'aprile del 1942 fu destinato anche ad essere impiegato sul semovente M.41 da 90/53, dotato di scudo di protezione per i serventi, su scafo cingolato M14/41.\nDopo l'armistizio fu valutato dai tedeschi ed i pezzi caduti in mano loro, ribattezzati 9-cm Flak 42 (i) furono impiegati per la difesa delle loro citt\u00e0,\nIl cannone 90/53, con funzione contraerei, continu\u00f2 il suo servizio nell'Esercito Italiano, sparando gli ultimi colpi nel febbraio 1970 nel poligono di Foce Verde.\nL'origine.\nNel 1938 lo Stato Maggiore dell'esercito decise di adottare un cannone contraerei in grado di impegnare i bombardieri operanti a quote superiori a 10000\u00a0m. L'Ansaldo in quel periodo stava studiando un pezzo da 90\u00a0mm per conto della Regia Marina, con la canna della lunghezza di 50 calibri, quindi la Direzione del Servizio Tecnico Armi e Munizioni incaric\u00f2 la ditta di studiare una variante terrestre dello stesso pezzo. L'Ansaldo aveva l'incarico di studiare sia un cannone mobile sul campo di battaglia, sia da montare in posizione fissa, quindi furono ordinate 2 batterie (quattro pezzi ciascuna), una per ciascun tipo. L'ordine per l'Ansaldo venne emesso il 1\u00ba aprile 1939 e nel settembre dello stesso anno erano pronti i disegni costruttivi. Il primo complesso (da posizione fissa) venne ultimato il 30 gennaio 1940, le prove di omologazione furono effettuate a Nettuno nell'aprile dello stesso anno, utilizzando il munizionamento gi\u00e0 messo a punto per la Marina, e si pass\u00f2 immediatamente alla produzione.\nGli organi tecnici di esercito e marina valutarono la possibilit\u00e0 di utilizzare lo stesso cannone, ma risult\u00f2 che le necessit\u00e0 delle due armi erano differenti, quindi ci si limit\u00f2 ad unificare bossolo, esplosivo e granitura del propellente. Il cannone prodotto (ed usato) dalla Regia Marina fu il 90/50, utilizzato anche su pianali ferroviari con le stesse funzioni del pezzo prodotto per l'esercito.\nPer la costruzione dei complessi 90/53 operarono, oltre all'Ansaldo, anche le Officine Reggiane, Comerio, Officine di Gorizia, CRDA (parti meccaniche), Officine Galileo, Officine San Giorgio (congegni di puntamento e parti elettromeccaniche), Motomeccanica Milano (carro rimorchio per i pezzi campali).\nLa tecnica.\nLa canna in acciaio speciale (Ni-Cr-Mo) era a pareti semplici, con rigatura elicoidale destrorsa a 28 righe. La culatta era avvitata a freddo e poteva essere separata per sostituire l'anima usurata, il blocco di culatta portava superiormente una staffa per il collegamento alle aste dei recuperatori ed inferiormente un'appendice per l'unione al cilindro del freno di rinculo. L'otturatore a cuneo era scorrimento orizzontale, con apertura e chiusura a mano. In modo di funzionamento automatico l'otturatore era trattenuto in posizione di apertura dopo l'estrazione del bossolo.\nL'affusto a forcella era sostenuto da un sottoaffusto a piedistallo, di forma troncoconica, poggiante sul paiuolo con interposto un anello in legno per attutire il tormento sulla piattaforma nei pezzi da posizione fissa. Il livellamento dell'affusto era ottenuto facendo oscillare il paiuolo rispetto al sottoaffusto. La culla era a manicotto ed entro la culla scorrevano la massa oscillante ed i congegni di punteria. Nella versione campale il paiuolo era sostituito da una piattaforma di tiro a crociera a quattro code, su cui veniva montata una piattaforma in quattro settori quando il pezzo era in batteria nei pezzi campali. Il traino avveniva tramite due carrelli fissati al longherone principale della crociera. Nell'allestimento per la marcia le code laterali della crociera (imperniate sulla trave centrale) venivano poste in verticale e sotto la trave centrale erano fissati due carrelli a due ruote ciascuno, uno dei quali era fornito di timone per l'aggancio al veicolo trainante. In batteria le code laterali erano poste in posizione orizzontale e sulla crociera era montata la piattaforma per i serventi.\nIl complesso era fornito di freno idraulico, ad asta e controasta, posizionato inferiormente alla canna, a rinculo variabile a seconda dell'inclinazione della bocca. Oltre al freno idraulico il pezzo aveva due recuperatori idropneumatici, applicati esternamente alla culla e sistemati superiormente alla canna. Era previsto anche un equilibratore, agente sulla culatta, dato che gli orecchioni arretrati provocavano un forte preponderante di volata.\nIl congegno di direzione (su 360\u00ba) era a corona dentata, mentre i congegni di elevazione erano a settori dentati elicoidali e vite senza fine. Il puntamento avveniva con congegni a linea di mira ed alzo indipendenti, comunque il puntamento del pezzo era previsto tramite centrale di tiro. Era inoltre previsto un graduatore di spoletta di costruzione Borletti.\nIl 90/74.\nNel 1951 venne studiata una versione contraerei a canna allungata, denominata quindi 90/74, con gli stessi organi elastici del 90/53, quindi, per ridurre il tormento dovuto alla maggiore velocit\u00e0 iniziale, ora passata a 1050\u00a0m/s, il pezzo fu dotato di un freno di bocca. Questo nuovo pezzo aveva una gittata massima di 20000\u00a0m ed un'ordinata massima di 15000\u00a0m e la durata di traiettoria a 10000\u00a0m passava da 27 s a 20 s.\nLe centrali di tiro.\nFin dalla fase di progettazione l'impiego del pezzo era previsto con asservimento ad una centrale di tiro, inizialmente vennero prese in considerazione la Centrale di tiro Mod. 1940 \"Gamma\" (di progettazione ungherese) e la Borletti-Galileo-San Giorgio, indicata anche come BGS, di produzione nazionale.\nLa centrale BGS utilizzava come sistema di puntamento un telemetro stereoscopico con base di 4\u00a0m, ed utilizzava un equipaggio di soli 6 uomini, che operavano direttamente sul pianale del rimorchio autotrainabile su cui era fissata la centrale. I dati (distanza, direzione e sito), misurati attraverso il telemetro, erano inseriti manualmente nel calcolatore elettromeccanico, che poteva essere gestito (estrapolazione lineare o meno del punto futuro) dal personale addetto (2 specializzati). I dati di alzo, brandeggio e graduazione della spoletta erano trasmessi elettricamente al pezzo. I pezzi potevano essere totalmente asserviti alla centrale o potevano essere utilizzati manualmente tramite indici di coincidenza che comparivano sui congegni di mira. Nel 1942 le centrali BGS furono asservite al radiorilevatore (radar) \"W\u016brzburg Ausf D\" (tedesco), indicato nel Regio Esercito come \"Volpe\", con questo metodo la centrale poteva gestire il tiro di una batteria su bersagli ad una distanza non superiore a 12\u00a0km ed una velocit\u00e0 non superiore a 720\u00a0km/h.\nPrestazioni.\nSecondo Nicola Pignato il 90/53 penetrava 100 mm a 1000 m, non \u00e8 specificato precisamente se con angolo di 30\u00b0 oppure verticale.\nQuanto al proiettile HEAT (EP o EPS), bench\u00e9 provato e previsto (a met\u00e0 1943 risultavano in corso prove con munizioni EP ed EPS, queste ultime pressoch\u00e9 uguali alle HL tedesche), non venne mai adottato operativamente. A met\u00e0 del 1943 erano stati solo allestiti campioni per le prove di tiro sia del tipo EP che EPS. Non \u00e8 noto il valore della penetrazione di cui erano capaci, ma devono essere stati simili alle HL tedesche da 88 mm, che perforavano sui 90 mm a 30\u00b0. Il fatto \u00e8 confermabile anche dalla non adozione operativa di queste munizioni, perch\u00e9 il valore perforabile era simile al proiettile da 90 mm perforante gi\u00e0 disponibile.\nL'impiego.\nI cartocci granata con spoletta R40 potevano essere caricati con 1\u00ba carica, 2\u00ba carica o carica ridotta, mentre i cartocci granata con spoletta Mod 41 potevano essere caricati a 1\u00ba o 2\u00ba carica. L'impiego dei cartocci granata Mod 36 e 36R era per il tiro contraerei, quello dei cartocci granata IO40 e R40 era in funzione antisbarco mentre il modello perforante era utilizzato per tiro contro bersagli corazzati (navi e carri armati). Le munizioni erano conservate in cassette di legno contenenti tre cartocci proietto per un peso complessivo di 68\u00a0kg.\nI primi affusti campali vennero consegnati alla fine del 1942, ma, nel frattempo, l'esercito aveva deciso di installare i pezzi sui pianali degli autocarri pesanti Lancia 3Ro e Breda 51 coloniale per avere la possibilit\u00e0 di un suo utilizzo a fianco delle forze mobili. Il prototipo dell'autocannone Lancia venne valutato positivamente nel febbraio 1941 ed alla fine dell'anno erano disponibili 30 autocannoni su meccanica Lancia e 10 su meccanica Breda.\nAll'aprile del 1942 il Regio Esercito aveva in dotazione 30 cannoni 90/53 e 50 autocannoni, mentre la difesa contraerei territoriale aveva 240 pezzi (tutti da postazione fissa). Alla fine dello stesso anno risultavano costruiti dall'Ansaldo 104 pezzi campali, 517 da posizione e 129 su installazione mobile.\nL'impiego nel frattempo era passato dall'uso unicamente contraerei all'impiego anche controcarri, particolarmente su autocannone 90/53 su Lancia 3Ro o su scafo cingolato (M.41 da 90/53). Considerando questo nuovo impiego l'Ansaldo studi\u00f2 un'installazione a doppio ginocchiello, alto per il tiro contraerei e basso per il tiro contro bersagli terrestri) per cui era previsto l'impiego usando come base il trattore semicingolato da 8 t Breda 61. Venne anche studiata la possibilit\u00e0 di ridurre il calibro a 88\u00a0mm per rendere il munizionamento compatibile con quello dell'88/56.\nData la mancanza di un numero adeguato di centrali di tiro in genere le batterie operavano con tiro di sbarramento, la cui efficienza tuttavia era inficiata dalla mancanza di spolette a orologeria, dato che in prevalenza le granate antiaeree erano fornite di spoletta pirica.\nI pezzi da posizione operarono tutti in funzione contraerei ed antisbarco sul territorio nazionale, mentre gli autocannoni operarono in Libia (divisioni corazzate \"Ariete\" e \"Littorio\"), Tunisia (divisione \"Centauro\"), Francia meridionale e Sicilia.\nI primi gruppi su autocannoni Lancia 3Ro, costituiti nel 1941, furono inviati in Africa settentrionale, in organico alle divisioni corazzate operanti su quel teatro. Successivamente anche gruppi e batterie di artiglieria dipendenti da divisioni di fanteria, operanti sullo stesso teatro di guerra, furono equipaggiati con tali mezzi. Alcuni pezzi del 135\u00ba Reggimento Artiglieria furono impiegati nella difesa di Roma, inquadrati nella divisione Ariete II.\nI mezzi su scafo cingolato operarono unicamente in Sicilia, inquadrati nel \"10\u00ba Raggruppamento Controcarro\", dipendente dalla \"XII Armata\", schierato nella zona compresa fra Calatafimi e Caltanissetta. Il raggruppamento era su tre gruppi, il 161\u00ba, 162\u00ba e 163\u00ba.\nNotevole fu la partecipazione dei cannoni da 90/53 nella difesa delle truppe italo-tedesche che si ritiravano dalla Sicilia. Nell'occasione erano presenti 8 batterie da posizione e 3 batterie campali nella zona di Messina, mentre nella zona di Reggio si trovava una batteria campale da 90/53 e 5 batterie su 8,8 cm FlaK.\nNel corso dell'occupazione tedesca, successiva all'8 settembre, vennero prodotti 145 pezzi da posizione e 68 campali, oltre ai pezzi recuperati dal Regio Esercito. Alla fine del 1944 la Wehrmacht aveva in linea 315 pezzi, denominati \"9,0 cm FlaK 41(i)\", mentre altri pezzi erano in carico alle forze armate della RSI.\nI pezzi da 90/53 catturati dagli alleati vennero inglobati nel 1944 nella Italy Air Defence Area.\nDopo la seconda guerra mondiale, nel 1948, erano ancora disponibili 8 pezzi gi\u00e0 assegnati ai reparti e 24 efficienti nei magazzini, mentre si stimava di ripristinarne altri 200 dal materiale recuperato. I pezzi rimasero in servizio nella Difesa Aerea Territoriale (DAT) (quattro raggruppamenti di artiglieria contraerei pesante) e nell'esercito di campagna (sette reggimenti contraerei pesante) fino alla fine degli anni sessanta, modificati utilizzando un freno di bocca. La centrale di tiro rimase la BGS, ora asservita a radar di produzione britannica. Successivamente, nel 1955 i 90/53 furono modificati per poter essere asserviti alla centrale di tiro Contraves F90 BT, costruita in Italia su licenza. I pezzi campali furono indicati come versione \"C\", mentre quelli da posizione come versione \"P\". I primi gruppi su 90/53 furono l\"'XI\" ed il \"XXI Gruppo contraerei pesante\", entrambi formati alla SACA (Scuola Artiglieria Contraerei) di Sabaudia nel 1949. Nel 1953 i reggimenti di contraerei pesante erano: \"1\u00ba\" (Albenga), \"2\u00ba\" (Mantova), \"3\u00ba\" (Pisa), \"4\u00ba\" (Verona), \"5\u00ba\" (Mestre), \"18\u00ba\" (Rimini), \"121\u00ba\" (Bologna) ed i raggruppamenti DAT erano \"1\u00ba DAT Roma\" (Anzio), \"2\u00ba DAT Genova\" (Savona), \"3\u00ba DAT Bologna\" (Bologna), \"17\u00ba DAT Milano\" (Lodi).\nGli ultimi colpi dei 90/53 in organico all'Esercito Italiano furono effettuati a Foce Verde (poligono della SACA) nel febbraio 1970, mentre l'ultimo impiego operativo noto \u00e8 nel 1990, quando i 90/53 della difesa costiera croata impegnarono natanti serbo-montenegrini.\nI trattori.\nInizialmente era previsto come trattore il Breda TP32, tuttavia venne preferito il modello TP41, che permetteva una maggiore velocit\u00e0 di traino (39\u00a0km/h), mentre la variante Trattore SPA Dovunque 41 non pot\u00e9 essere testata prima dell'uscita dell'Italia dalla guerra.\nSuccessivamente alla seconda guerra mondiale vennero utilizzati inizialmente autocarri civili Lancia 3Ro, trattori medi Fiat-SPA TM40 e AEC Matador (questi ultimi di costruzione britannica), mentre successivamente vennero usati i Fiat TP50."}
{"id": "1856448", "revid": "1543377", "url": "https://it.wikipedia.org/wiki?curid=1856448", "title": "Yin Fu", "text": "Yin Fu\u5c39\u798f, il cui zi, cio\u00e8 il nome che prese all'et\u00e0 adulta era Dean (\u5fb7\u5b89), chiamato Shoupeng (\u5bff\u9e4f), soprannominato Shouyin (\u7626\u5c39). Allievo di Dong Haichuan e fondatore dello Stile Yin di Baguazhang, uno stile di arti marziali cinesi.\nBiografia.\nYin Fu \u00e8 nato nel 1840 nel villaggio Chanhuaicun (\u6f33\u6dee\u6751) della area amministrativa di Jixian (\u5180\u53bf) in Hebei. Si trasfer\u00ec a vivere a Pechino, appena fuori di Zhaoyangmen (\u671d\u9633\u95e8). Inizialmente si guadagn\u00f2 da vivere prima come cucitore e poi come venditore di frittelle.\nDal 1860 diviene allievo di Dong Haichuan e viene inviato con lui a fare l'esattore delle tasse in Mongolia. Per molti autori \u00e8 in questo periodo che Yin apprende il Baguazhang o addirittura che Dong Haichuan crea lo stile, assieme al suo discepolo preferito.\nQuando Dong Haichuan and\u00f2 in pensione, Yin Fu prese il suo posto come supervisore delle Guardie Imperiali e lavor\u00f2 nella Citt\u00e0 Proibita. Nel 1900, durante la repressione della Rivolta dei Boxer e l'invasione di Pechino da parte delle forze alleate occidentali degli otto stati, egli diresse la fuga di Cixi, l'Imperatrice Vedova, dalla capitale a Xi'an.\nYin mor\u00ec a 69 anni di et\u00e0, il 28 giugno del 1909.\nEsperienze marziali.\nSulle sue esperienze marziali, antecedenti lo studio del Baguazhang, ci sono diverse versioni: per alcuni egli avrebbe praticato Luohanquan e Tantui; per altri non avrebbe avuto nessuna conoscenza marziale prima di incontrare Dong Haichuan; per altri ancora avrebbe praticato Meihuaquan e Lianhuantui (\u8fde\u73af\u817f); infine per alcuni egli avrebbe studiato una sorta di Shequan (pugilato del serpente).\nLo stile di Bagua da lui creato \u00e8 caratterizzato dall'utilizzo del Palmo a Lingua di Bue (\u725b\u820c\u638c, Niushezhang) ed \u00e8 anche detto Dongchengzhang (\u4e1c\u57ce\u638c), cio\u00e8 Palmo della Citt\u00e0 ad Est, per sottolineare che Yin viveva in questa parte della citt\u00e0.\nAllievi.\nQuesto \u00e8 un elenco parziale dei moltisismi allievi di Yin Fu:\nMa Gui (\u9a6c\u8d35), Li Yongqing (\u674e\u6c38\u5e86)\u3001Ju Qingyuan (\u5c45\u5e86\u5143), Cui Zhendong (\u5d14\u632f\u4e1c), He Jinkui (\u4f55\u91d1\u594e), Yang Junfeng (\u6768\u4fca\u5cf0), Liu Dongchen (\u5218\u680b\u81e3), Cao Zhongsheng (\u66f9\u949f\u5347), Men Baozhen (\u95e8\u5b9d\u73cd), Ceng Zengqi (\u66fe\u589e\u542f), Gong Baotian (\u5bab\u5b9d\u7530), Liu Qingfu (\u5218\u5e86\u798f), ecc."}
{"id": "1856451", "revid": "17240107", "url": "https://it.wikipedia.org/wiki?curid=1856451", "title": "Radiazione terahertz", "text": ""}
{"id": "1856455", "revid": "1654832", "url": "https://it.wikipedia.org/wiki?curid=1856455", "title": "Teatro Due", "text": "Fondazione Teatro Due \u00e8 un teatro stabile situato nella citt\u00e0 di Parma, sede del Teatro Festival di Parma.\nStoria.\nLe origini del Teatro Due, sotto il profilo professionale, risalgono agli inizi degli anni '70 quando un gruppo di artisti, formatosi attraverso l'esperienza dei Centri e dei festival universitari del decennio precedente, guidati dal regista zagabrese Bogdan Jerkovic, d\u00e0 vita alla compagnia del Collettivo (1971) che in seguito diventa teatro stabile di Parma. Nel 1980 viene sottoscritta la convenzione con cui il Comune di Parma affida agli artisti del teatro stabile la gestione e l'amministrazione dell'edificio del teatro Due, di propriet\u00e0 pubblica; esso rappresenta il primo caso in Italia di collaborazione tra pubblico e privato nel campo del teatro di prosa. Nel 1983 l'allora Ministero del turismo e dello spettacolo riconosce il teatro Due come teatro stabile di produzione, avente \"finalit\u00e0 pubblica e responsabilit\u00e0 privata\". Dal 2000 la gestione delle attivit\u00e0 \u00e8 affidata alla Fondazione Teatro Due.\nDescrizione.\nL'edificio sorge in viale Basetti e si affaccia sull'omonimo tratto di Lungoparma. Esso venne costruito nel 1902 con la funzione di Bagno pubblico. Divenne in seguito sede dell'Opera nazionale per il dopolavoro (OND) e, dal 1936, vi venne allestito un cinema. Dopo una serie di vicissitudini che hanno visto numerosi cambi di destinazione, dal 1970 viene occupato dalla compagnia del Collettivo trasformata in seguito nell'attuale compagnia del teatro stabile di Parma. Nel 1985 il Comune approva una prima ristrutturazione dell'edificio; nel 2011 \u00e8 stato invece ultimato un complesso intervento di recupero del retro della struttura dove \u00e8 stato realizzato un anfiteatro da 780 posti, ufficialmente intitolato piazza Shakespeare, a cui sono annessi un bar-ristorante ed una foresteria. Dal 2011 la direttrice \u00e8 Paola Donati. \nEnsemble degli attori.\nL'ensamble del teatro Due costituisce uno dei pochi gruppi teatrali che opera continuativamente da decenni in un teatro stabile del Paese. Essa \u00e8 composta dagli attori Roberto Abbati, Paolo Bocelli, Cristina Cattellani, Laura Cleri, Paola De Crescenzo, Luca Nucera, Massimiliano Sbarsi, Nanni Tormen, Marcello Vazzoler e Davide Gagliardini e dai registi stabili, Walter Le Moli e Vincenzo Picone. Del \"gruppo storico\" facevano parte pure altri attori, insieme ai quali, diretti dallo Jerkovic, l'allora Collettivo - fine Sessanta-fine Settanta - mise in scena una serie di autori contemporanei a quel momento mai o quasi mai affrontati: Pier Paolo Pasolini (Uccellacci Uccellini), Dario Fo (La colpa \u00e8 sempre del diavolo), Eduardo De Filippo (Il figlio di Pulcinella), Ferdinando Camon (Il Quinto Stato), che dette enorme popolarit\u00e0 alla compagnia.\nIl progetto produttivo dell'Ensemble spazia dalla drammaturgia classica a quella contemporanea.\nDal 1984, ininterrottamente, gli stessi attori portano in scena \"L'istruttoria\" del drammaturgo Peter Weiss diretta da Gigi Dall'Aglio, regista e attore storico della compagnia scomparso nel 2020.\nLe \"Mezz'ore d'Autore\" (2021).\nAlla fine del 2020, il Teatro Due di Parma ha indetto il bando \"Mezz'ore d'Autore\" dedicato alla drammaturgia italiana contemporanea. La giuria, composta da Roberto Cavosi, Francesca De Sanctis, Giulia Morelli, Lisa Ferlazzo Natoli, Andrea Occhipinti, Tamara T\u00f6r\u00f6k e la direttrice Paola Donati, ha selezionato otto testi: \"Focus Group\" di Marco Di Stefano, \"Il principe dei sogni belli\" di Tobia Rossi, \"Il fiore rosso\" di Maria Teresa Berardelli, \"Ottavo Livello\" di Giuseppe Viroli, \"Il Serraglio\" di Carlo Galiero, \"Le conseguenze del surriscaldamento globale\" di Giulia Lombezzi, \"Dead Man Waiting\" di Manlio Marinelli e \"Bestie Incredule\" di Simone Corso. I testi, nella regia video di Lucrezia Le Moli Munck, sono stati trasmessi in diretta streaming a partire dal 27 febbraio 2021.\nPremi e riconoscimenti.\nPer la sua rilevanza nel panorama culturale cittadino, l'Ensemble del Teatro Due \u00e8 stata insignita nel gennaio 2013 dell'attestato di civica benemerenza da parte dell'amministrazione comunale. Nella stagione 2018 / 2019 il Teatro Due ha prodotto, con il Teatro di Roma ed ERT - Emilia Romagna Teatro, lo spettacolo \"When the rain stops falling\" dell'autore australiano Andrew Bovell. Lo spettacolo, per la regia di Lisa Ferlazzo Natoli, si aggiudica tre premi Ubu: miglior regia, miglior nuovo testo straniero e migliori costumi."}
{"id": "1856461", "revid": "183976", "url": "https://it.wikipedia.org/wiki?curid=1856461", "title": "Sheepsheads", "text": ""}
{"id": "1856470", "revid": "339392", "url": "https://it.wikipedia.org/wiki?curid=1856470", "title": "Sua Altezza Serenissima", "text": ""}
{"id": "1856474", "revid": "154326", "url": "https://it.wikipedia.org/wiki?curid=1856474", "title": "Sua Eminenza", "text": ""}
{"id": "1856477", "revid": "36426", "url": "https://it.wikipedia.org/wiki?curid=1856477", "title": "Cio (citt\u00e0 antica)", "text": "Cio o Kios (, ), nota anche come Prusias o Prusias al Mare (), fu un'antica citt\u00e0 greca dell'Asia Minore, al confine col mar di Marmara, in Bitinia.\nStoria.\nCio ebbe una lunga storia e venne citata da Omero, Aristotele e Strabone. Venne colonizzata dai Milesi, divenendo un importante centro di commercio. Fu presa nel 499 a.C. dal generale persiano Imae. Nel IV secolo a.C. la citt\u00e0 di Cio era democratica e fu scelta da Alessandro magno tra le quattro citt\u00e0 di cui una sarebbe stata destinata al governo del generale ateniese Focione. Si un\u00ec alla lega etolica e venne distrutta da Filippo V di Macedonia durante la guerra di Creta. Venne in seguito ricostruita da Prusia I, che gli diede il suo nome. Fu un'importante tappa lungo l'antica via della seta, divenendo nota per la sua ricchezza.\nIn seguito allo scambio di popolazioni tra Grecia e Turchia del 1923, i rifugiati greci provenienti da Cio si stabilirono presso il villaggio di Nea Kios, in Argolide. Rimangono pochi resti dell'antica citt\u00e0 e del suo porto. Pi\u00f9 ad occidente si trova l'attuale citt\u00e0 di Gemlik, provincia di Bursa, Turchia."}
{"id": "1856479", "revid": "729019", "url": "https://it.wikipedia.org/wiki?curid=1856479", "title": "Ferrovia Bastia Mondov\u00ec-Mondov\u00ec", "text": "La ferrovia Bastia Mondov\u00ec-Mondov\u00ec era una linea ferroviaria locale che collegava la citt\u00e0 di Mondov\u00ec, partendo dalla localit\u00e0 Altipiano, con il paese di Bastia Mondov\u00ec, nella valle del Tanaro, facente parte dell'originario collegamento per Savona via Carmagnola-Bra-Cherasco-Ceva.\nStoria.\nInaugurata il 15 novembre 1875 ( altre fonti riportano come data il 15 dicembre) con capolinea alla stazione di Mondov\u00ec Breo, la linea fu progettata per collegare la citt\u00e0 di Mondov\u00ec alla Ferrovia Bra-Ceva, che percorreva la valle del Tanaro, in corrispondenza della stazione di Bastia Mondov\u00ec.\nLa concessione per la costruzione, in base a un progetto di massima elaborato dall'ing. Soldati nel 1872, fu approvata con regio decreto del 20 agosto 1873 e affidata al Municipio di Mondov\u00ec per la durata di 99 anni.. L'attestamento della linea era stato previsto a Carr\u00f9, con un tratto di circa 4,5 chilometri in comune con la ferrovia Torino-Savona (via Bra-Ceva) delle Strade Ferrate dell'Alta Italia a partire dalla fermata di Val d'Ellero, per l'occasione da trasformarsi in stazione con il nuovo nome di Bastia Mondov\u00ec. I lavori di costruzione iniziarono nel 1874 per terminare l'anno successivo.\nNel 1888 venne aperto il prolungamento verso Cuneo con la Ferrovia Cuneo-Mondov\u00ec.\nNel 1933 fu attivata un'importante variante alla linea per Savona transitando per Fossano e Mondov\u00ec, dove fu realizzata una nuova stazione, denominata stazione di Mondov\u00ec Altipiano, all'incrocio fra l'esistente Cuneo-Mondov\u00ec-Bastia e la nuova Torino-Savona. Di conseguenza la linea Bastia-Mondov\u00ec, esclusa dalle relazioni dirette Torino-Savona, perse la sua importanza, restando relegata a un ruolo locale.\nLa linea fu chiusa al traffico il 31 dicembre 1985. La soppressione fu sancita con decreto ministeriale 73/T del 15 aprile 1987.\nNel 1996 emerse la necessit\u00e0 di provvedere alla bonifica dall'amianto per un gruppo di 23 carrozze accantonate nelle stazioni di Carr\u00f9-Clavesana e Bastia Mondov\u00ec della Ferrovia Bra-Ceva, interrotta in seguito all'alluvione del Tanaro del 1994. Dopo una ricognizione avvenuta l'11 aprile, il giorno 16 seguente le carrozze furono dapprima concentrate a Bastia e quindi trasferite con tre tradotte successive alla stazione di Mondov\u00ec, da dove proseguirono per le officine Magliola di Santhi\u00e0, incaricate della decoibentazione. Da allora la linea non vide pi\u00f9 transiti di alcun tipo.\nNell'anno 2016 \u00e8 stato presentato a Torino il progetto di mobilit\u00e0 MetroGranda, una linea di metropolitana leggera ideata per collegare i principali centri della provincia di Cuneo sfruttando le vecchie linee Savigliano-Saluzzo-Cuneo, Cuneo-Mondov\u00ec, Mondov\u00ec-Bastia Mondov\u00ec, Bastia-Bra, Bra-Cavallermaggiore, Cavallermaggiore-Savigliano. Il progetto prevederebbe quindi la ricostruzione della linea Mondov\u00ec-Bastia e un ripristino delle linee Bastia-Bra, Mondov\u00ec-Cuneo e Cuneo-Saluzzo-Savigliano. Non sono per\u00f2 al momento previsti finanziamenti.\nCaratteristiche.\nLungo complessivamente 11,858\u00a0km e costituito da un unico binario non elettrificato, il percorso da Breo a Bastia comprendeva 3 brevi gallerie della lunghezza complessiva di 520 m, 2 ponti sull'Ellero lunghi 12,5 m e 26 m e un cavalcavia presso la stazione di Mondov\u00ec Breo.\nlungo il percorso erano presenti anche due stazioni intermedie: Briaglia e Mondovi Ellero.\nPercorso.\nDiramatasi dalla caratteristica stazione a triangolo di Mondov\u00ec, sulla Torino-Savona, la linea piegava inizialmente verso sud ovest per imboccare una galleria ad U, in continua discesa, portava i binari alla stazione di Mondov\u00ec Breo, dotata di scalo merci. Da qui i treni trovavano un tempo coincidenza con i servizi della tranvia Fossano-Mondov\u00ec-Villanova, raccordata con un binario merci, con quelli della tranvia Mondov\u00ec-San Michele e con la funicolare Mondov\u00ec Breo-Mondov\u00ec Piazza.\nLa linea proseguiva ulteriormente verso nord est lungo la sponda orografica sinistra del fiume Ellero, con una pendenza massima del 14 per mille, fino a raggiungere, nel fondovalle del Tanaro, la stazione di diramazione di Bastia Mondov\u00ec.\nUn breve raccordo, retaggio dell'originario progetto quale Mondov\u00ec-Carr\u00f9, consentiva di evitare il regresso in quest'ultima localit\u00e0 per gli eventuali treni merci e di servizio provenienti da Fossano e diretti a Mondov\u00ec o viceversa."}
{"id": "1856480", "revid": "486946", "url": "https://it.wikipedia.org/wiki?curid=1856480", "title": "Sua Altezza Reale", "text": ""}
{"id": "1856481", "revid": "3831", "url": "https://it.wikipedia.org/wiki?curid=1856481", "title": "Sua Altezza Imperiale", "text": ""}
{"id": "1856484", "revid": "599013", "url": "https://it.wikipedia.org/wiki?curid=1856484", "title": "Juan Jos\u00e9 Rodr\u00edguez", "text": "Carriera.\nClub.\nSoprannominato \u201cPech\u00e9\u201d, si disimpegnava nel ruolo di difensore centrale, milit\u00f3 nel San Carlos, club in cui trascorse gran parte della sua carriera professionale.\nNazionale.\nFu parte della Selezione Nazionale della Costa Rica, nella quale venne incluso a sorpresa sull'elenco dei convocati per la Coppa del Mondo 2002 di Giappone e Corea."}
{"id": "1856495", "revid": "3831", "url": "https://it.wikipedia.org/wiki?curid=1856495", "title": "Sua Altezza Granducale", "text": ""}
{"id": "1856498", "revid": "819238", "url": "https://it.wikipedia.org/wiki?curid=1856498", "title": "Ferrovia Busca-Dronero", "text": "La ferrovia Busca-Dronero \u00e8 una linea ferroviaria italiana dismessa che collegava la stazione di Busca, posta lungo la linea ferroviaria Saluzzo-Cuneo, a Dronero in Val Maira.\nStoria.\nCon l'avvio della costruzione della linea Cuneo-Saluzzo, iniziata nel 1890 e aperta il 1\u00ba giugno 1892&lt;ref name=\"Storia/136-137\"&gt;.&lt;/ref&gt;, s'intensificarono le richieste da parte del comune di Dronero per la realizzazione di \"un tronco unente Dronero alla ferrovia Cuneo-Saluzzo\"&lt;ref name=\"Storia/156-157\"&gt;.&lt;/ref&gt;.\nNonostante l'interessamento di Giovanni Giolitti, la genesi della ferrovia fu molto travagliata e i lavori iniziarono solamente il 9 marzo 1911 a cura dell'impresa Antonio Boggio. La stessa fu aperta all'esercizio il 20 settembre 1912, ma l'inaugurazione venne posticipata al 13 ottobre 1913 per consentire a Giolitti, allora Presidente del Consiglio, di partecipare ai festeggiamenti organizzati dall'amministrazione comunale.\nNel 1966 la linea venne chiusa al traffico viaggiatori, ma rimase in esercizio con due o tre navette settimanali per trasporti militari, di legname e di prodotti metallurgici. In tale periodo la trazione era affidata alle locomotive a vapore del gruppo 880 e successivamente alle locomotive Diesel del gruppo D.345 del deposito locomotive di Cuneo&lt;ref name=\"EdR40/34\"&gt;.&lt;/ref&gt;.\nLa chiusura definitiva avvenne il 16 novembre 1982; il successivo decreto di soppressione risale al 25 aprile 1987, sebbene la stazione di Dronero risulti abilitata al servizio merci fino al 1988, localit\u00e0 in cui i carri venivano trasportati mediante carrello stradale.\nNegli anni duemila fu presentato un progetto di recupero turistico della Busca-Dronero, che prevedeva di far percorrere la linea con l'uso di draisine a pedali, a cui affiancare successivamente la messa in servizio di un treno a vapore. Allo scopo di riaprire la linea ai fini turistici si costitu\u00ec l'Associazione Amici della Ferrovia Turistica Valle Maira, che il 13 settembre 2009 present\u00f2 nella stazione di Dronero il carro pianale T123, ex Ferrovia Torino-Ceres, concesso in comodato gratuito dal Museo Ferroviario Piemontese e restaurato&lt;ref name=\"tT226/8\"&gt;&lt;/ref&gt;; tale iniziativa non port\u00f2 tuttavia a risultati concreti.\nNell'estate del 2018 sono iniziati i lavori per la costruzione del nuovo supermercato, nell'area dell'ex stazione ferroviaria di Dronero. \u00c8 previsto, contestualmente, il recupero dell'ex fabbricato viaggiatori.\nCaratteristiche.\nLa linea \u00e8 lunga circa, \u00e8 in curva per il 26% del tracciato e ha una pendenza media di , con punta massima di ; le opere d'arte, piuttosto modeste, comprendono ponticelli, tombini e sifoni&lt;ref name=\"Il metr\u00f2/85-87\"&gt;.&lt;/ref&gt;.\nPercorso.\nLa linea si diramava dalla stazione di Busca mediante un deviatoio da tempo smantellato&lt;ref name=\"Il metr\u00f2/83-85\"&gt;.&lt;/ref&gt; superando il ponte in muratura sul Maira e proseguendo in leggera ascesa lungo la sponda orografica destra dello stesso.\nLungo il percorso venivano servite le due fermate intermedie di Castelletto di Busca e Monastero-Pratavecchia per giungere alla stazione terminale di Dronero, dotata di un fascio di binari e di una rimessa locomotive.\nPresso Busca la linea era attraversata a livello dalla tranvia Saluzzo-Cuneo.\nMateriale rotabile.\nIl servizio passeggeri, precedentemente svolto con materiale trainato, a partire dagli anni trenta fu affidato alle automotrici ALn 556 che potevano svolgere un servizio a spola e negli ultimi tempi effettuavano altres\u00ec corse dirette su Cuneo, mentre il non trascurabile traffico merci si serviva dapprima delle locomotive a vapore 880 e in seguito delle D.345."}
{"id": "1856499", "revid": "3831", "url": "https://it.wikipedia.org/wiki?curid=1856499", "title": "Sua Maest\u00e0 Britannica", "text": ""}
{"id": "1856501", "revid": "3831", "url": "https://it.wikipedia.org/wiki?curid=1856501", "title": "Sua Maest\u00e0 Cristianissima", "text": ""}
{"id": "1856505", "revid": "339392", "url": "https://it.wikipedia.org/wiki?curid=1856505", "title": "Sua Maest\u00e0 Fedelissima", "text": ""}
{"id": "1856506", "revid": "118834", "url": "https://it.wikipedia.org/wiki?curid=1856506", "title": "Regressore", "text": ""}
{"id": "1856511", "revid": "3831", "url": "https://it.wikipedia.org/wiki?curid=1856511", "title": "Sua Maest\u00e0 Cattolica", "text": ""}
{"id": "1856512", "revid": "110157", "url": "https://it.wikipedia.org/wiki?curid=1856512", "title": "Gebel Silsila", "text": "Gebel Silsila ( lett. \"Monte della catena\") \u00e8 una localit\u00e0 dell'Egitto situata a 14 chilometri a sud di Edfu ed a 14 chilometri a nord di K\u00f4m Ombo.\nIl sito ebbe importanza ai tempi dell'antico Egitto quando aveva il nome di \"\u1e2bny\" ed era conosciuto con Khenu sia perch\u00e9 rappresentava il confine con la Nubia sia per la presenza di importanti cave di pietra che vennero sfruttate soprattutto durante il Nuovo Regno e fino al periodo greco-romano.\nNella zona sono state rinvenute numerose iscrizione e stele ed anche una sfinge incompiuta attribuibile ad Amenofi III.\nCappelle rupestri furono rinvenute insieme ad un tempio di Horemheb costruito in memoria della sua vittoria contro i Nubiani.\nGalleria d'immagini.\nGebel Silsila"}
{"id": "1856515", "revid": "339392", "url": "https://it.wikipedia.org/wiki?curid=1856515", "title": "Sua Altezza Imperiale e Reale", "text": ""}
{"id": "1856522", "revid": "287204", "url": "https://it.wikipedia.org/wiki?curid=1856522", "title": "Auditorium Niccol\u00f2 Paganini", "text": "LAuditorium Niccol\u00f2 Paganini \u00e8 situato nella citt\u00e0 di Parma ed \u00e8 dedicato al Maestro Niccol\u00f2 Paganini, che a Parma venne chiamato dalla Duchessa Maria Luisa per dirigere l'attivit\u00e0 in seno all'Orchestra ducale. Ogni anno vi viene organizzata la stagione concertistica del Teatro Regio. Anche la Filarmonica Arturo Toscanini usufruisce dell'Auditorium Paganini per la propria attivit\u00e0 concertistica.\nNel mese di settembre per tutte le quattro domeniche alle ore 11:00, si svolge la \"Festa delle bande militari\", mentre in quello di ottobre si svolge la rassegna, \"Festa delle Bande civiche\", alle quali nel 2009 ha partecipato il Corpo bandistico municipale Giuseppe Verdi di Parma, esibendosi in due concerti, di cui uno per la festa di chiusura del \"Festival Verdi\". Dal 2013 ospita la tradizionale cerimonia di consegna dei premi Sant'Ilario che si svolge il 13 gennaio di ogni anno, in occasione del giorno del patrono della citt\u00e0.\nL'edificio.\nL'Auditorium \u00e8 nato da un progetto dell'architetto Renzo Piano, che ha permesso il recupero delle precedenti strutture industriali dello zuccherificio Eridania, nel rispetto della morfologia dell'edificio esistente. La ristrutturazione ha posto grande attenzione all'acustica, all'illuminazione e all'estetica. L'Auditorium \u00e8 oggi una struttura di grande pregio estetico e funzionale, immersa nel verde del Parco Eridania, a pochissima distanza dal centro storico e consiste in una grande sala dalla capienza di 780 persone."}
{"id": "1856524", "revid": "599013", "url": "https://it.wikipedia.org/wiki?curid=1856524", "title": "L\u00e9ster Morgan", "text": "Biografia.\nSi suicid\u00f2 in un casolare prestato da un amico di famiglia a Concepci\u00f3n de San Rafael de Heredia, a nord di San Jos\u00e9. Comp\u00ec l'estremo gesto con un'arma da fuoco e il suo corpo fu trovato da un amico alle 8:15 ora locale del 1\u00ba novembre 2002. Morgan lasci\u00f2 una valigetta e quattro lettere, una per sua madre, un'altra per Donald Carvallo, l'amico che trov\u00f2 il cadavere, un'altra per la madre di sua figlia minore ed una per la proprietaria della capanna in cui si tolse la vita, nella quale spiegava che il dover pagare gli alimenti ai suoi due figli l'aveva prostrato.\nCarriera.\nClub.\nIl suo debutto nella Prima Divisione avvenne il 10 settembre 1995 nell'estadio Pedregal: Il Bel\u00e9n vinse 1-3 e lui gioc\u00f2 65 minuti.\nDopo una stagione coi \"pamperos\", pass\u00f2 a giocare con l'Herediano nella stagione 1996-1997. L\u00ec complet\u00f2 tre stagioni coi \"florenses\", prima di passare al Venados de Yucat\u00e1n, nella Primera Divisi\u00f3n del Messico. Gioc\u00f2 l\u00ec nel torneo 1999-2000.\nLa sua ultima partita ufficiale in Prima Divisione fu contro il Cartagin\u00e9s, il 18 agosto 2002. Quel giorno respinse un rigore a Danny Fonseca L'Herediano vinse 3-2 nell'estadio Fello Meza di Cartago. In sette stagioni in Costa Rica, gioc\u00f2 185 partite, sub\u00ec 213 gol, \nNazionale.\nIl portiere era nato a Guanacaste, sulla costa Pacifica della Costa Rica, ed aveva partecipato al Mondiale Under-20 in Qatar nel 1995, alle qualificazioni al campionato mondiale di calcio 1998 e alle qualificazioni al campionato mondiale di calcio 2002.\nDebutt\u00f2 con la Selezione maggiore contro la Giamaica (9-0), nel febbraio 1999. Totalizz\u00f2 5 presenze. La sua ultima apparizione col \"Tricolore\" fu in Corea del Sud (sconfitta per 0-2), il 20 aprile 2002."}
{"id": "1856528", "revid": "712828", "url": "https://it.wikipedia.org/wiki?curid=1856528", "title": "Membri della Marina", "text": ""}
{"id": "1856531", "revid": "767487", "url": "https://it.wikipedia.org/wiki?curid=1856531", "title": "Their System Doesn't Work for You", "text": "Their System Doesn't Work For You \u00e8 il secondo album della band hardcore punk Anti-Flag, pubblicato nel 1998 dalla A-F Records."}
{"id": "1856536", "revid": "767487", "url": "https://it.wikipedia.org/wiki?curid=1856536", "title": "Ailyn", "text": "Biografia.\nIl suo primo contratto discografico lo ottenne nel dicembre 2002 con il trio femminile Charm. Tuttavia, prima della registrazione del primo album, ha lasciato il gruppo per intraprendere la carriera da solista con lo pseudonimo di An Ling, poi cambiato in Ailyn.\nNel settembre 2005 ha rappresentato la Spagna al festival internazionale di musica pop \"Canzoni dal Mondo\", venendo inclusa tra i dieci finalisti. Nel novembre 2006 ha ricevuto il premio \"Tabaiba d'Oro\" al Festival Internazionale della Canzone alle Canarie, per la miglior interpretazione \"cover\".\nNel 2007 partecipa all'edizione spagnola del reality musicale X Factor nella categoria \"16-25 anni\". Il 10 aprile 2008 il gruppo gothic metal norvegese Sirenia ha annunciato di averla scelta, tra 500 candidate, come nuova voce del gruppo. Poco dopo sono iniziate le registrazioni dell'album \"The 13th Floor\", uscito nel gennaio 2009.\nNel 2016, Ailyn lascia il gruppo per motivi personali non precisati.\nNel 2020 ha formato con il chitarrista statunitense Mike Orlando (Adrenaline Mob), il gruppo hard rock/metal Her Chariot Awaits, con l'album omonimo."}
{"id": "1856537", "revid": "767487", "url": "https://it.wikipedia.org/wiki?curid=1856537", "title": "Pessinunte", "text": "Pessinunte fu una citt\u00e0 anatolica situata sull'alto corso del Sakarya (Sangarios), da cui si dice che il mitologico re Mida abbia dominato un grande regno frigio. La sua fondazione \u00e8 databile attorno al 700 a.C.\nPessinunte, l'attuale villaggio di Ball\u0131hisar, si trova a 13\u00a0km da Sivrihisar, piccola cittadina sulla strada che collega Ankara ad Eski\u015fehir, per la precisione nel punto che interseca la strada per Afyonkarahisar-Smirne, 120\u00a0km a sud-ovest di Ankara.\nStoria.\nPessinunte fu il mitologico regno di re Mida, il famoso re che trasformava in oro tutto quel che toccava e che, nel mito, fu fondatore del tempio di Cibele, madre del re stesso. Cibele era la madre degli dei nella tradizione frigia, e la sua importanza \u00e8 il motivo stesso dell'esistenza di Pessinunte. Oltre al mito sulla fondazione della citt\u00e0, si sa che i Tolistoagii, una trib\u00f9 di Galati, si insedi\u00f2 nei pressi di Pessinunte e di Gordio.\nFu una delle principali citt\u00e0 ellenistiche della Galazia a partire dal IV secolo a.C. Fu sotto il controllo dei Seleucidi. Questi ne persero il controllo attorno al 150 a.C. in favore degli Attalidi di Pergamo, che a loro volta la trasmisero in eredit\u00e0 all'impero romano. Venne assegnata alla provincia della Galazia.\nNel 205 a.C., la repubblica romana incorpor\u00f2 il culto della Grande Madre (noto anche come Magna Mater o Culto di Cibele). Questo inglobamento di religioni provinciali fu un tema ricorrente presso i romani. Permetteva di inculcare il controllo romano nella religione, visto che Pessinunte era una citt\u00e0-tempio, e di prendere il controllo della regione pi\u00f9 orientale dell'Asia minore. Il senato romano sostenne il culto di Cibele e la sua icona pi\u00f9 importante, una grande pietra nera, che si diceva essere stata fatta cadere da Cibele stessa. Il culto venne adottato dai Romani con lo scopo di garantirsi i favori locali durante la Seconda guerra punica. Il motivo di fondo era il tentativo di combattere le razzie che Annibale stava facendo in Italia.\nLa statua venne prima eretta nel tempio di Vittoria sul colle palatino, ma nel 191 a.C. venne costruito un nuovo santuario sulla cima del Palatino. uno dei luoghi pi\u00f9 sacri della citt\u00e0. Oltre alla pietra nera, anche un trono venne portato a Roma, ma venne poi distrutto due volte durante gli incendi del 111 a.C. e del 3 d.C. Venne restaurato due volte, nel secondo caso dall'imperatore Augusto.\nLa cultura romana emerse di nuovo a Pessinunte attorno al 45 d.C., quando l'imperatore Claudio vendette il tempio-stato al tetrarca galatino Brogitarus. Si tratt\u00f2 di una tattica per racimolare fondi usata dai Romani, a partire da Giulio Cesare nel 45.\nIl tempio venne abbandonato, nonostante Giuliano l'Apostata vi effettuasse un pellegrinaggio. Nel 398, Pessinunte divenne la capitale della nuova provincia \"Galatia Salutaris\". Pessinunte venne raggiunta dal Cristianesimo durante il V secolo. Alla fine del 715 la citt\u00e0 di Pessinunte venne distrutta dai conquistatori arabi, assieme alla vicina citt\u00e0 di Orkistos. Dopo che i bizantini ne persero il controllo in favore dei Selgiuchidi, divenne un villaggio di montagna situato a 900 metri di altezza, spopolandosi gradatamente.\nLe ultime antiche costruzioni vennero abbattute nel XIX secolo, ma gli archeologi della Universit\u00e0 di Gand, Belgio, iniziarono gli scavi nel 1967, trovando l'antico tempio di Cibele e numerosi altri edifici, come ad esempio un teatro ed i bagni pubblici.\nIl Kybele Archaeological Culture Center, stanziato nel villaggio di Ballihisar, espone artefatti databili al periodo frigio e romano dell'antica citt\u00e0."}
{"id": "1856544", "revid": "92920", "url": "https://it.wikipedia.org/wiki?curid=1856544", "title": "Cafone", "text": "Cafone \u00e8 un termine usato per definire una persona dai modi incivili e rozzi.\nQuesta parola \u00e8 stata usata spesso da Ignazio Silone nei suoi romanzi, laddove con cafone egli indicava il contadino ingenuo, appena possibile cattivo, ma pi\u00f9 facilmente beffato a sua insaputa. Silone s'illudeva che un giorno il significato di cafone avrebbe avuto una valenza positiva, motivata dal cambiamento in meglio del cafone. Tale cambiamento \u00e8 mancato, e dare del cafone ad una persona continua a voler indicare quella persona come di basso intelletto e bassi istinti oppure dalle maniere rozze e scurrili, indipendentemente dallo status sociale che la persona possiede.\nEtimologia.\nL'origine del termine non \u00e8 sicura; molti dizionari (come lo Zingarelli) la danno per sconosciuta.\nIl \"Devoto-Oli. Vocabolario della lingua italiana\" riprende l'ipotesi avanzata per primo da Carlo Salvioni e accettata sia da Alberto Nocentini ne l'Etimologico che dal LEI, che il sostantivo \"cafone\" derivi dal verbo \"cavare\" nel senso di \u2018scavare, zappare, rivoltare la terra\u2019. Il suffisso -one, come in altri sostantivi deverbali quali \"chiacchierone, beone, mangione, brontolone, sgobbone\", ecc., denota il ripetersi continuato fino all'eccesso dell'attivit\u00e0 sostanziata nel verbo. Il passaggio fonetico da \"v\" a \"f\" \u00e8 del resto ben documentato nell'Italia meridionale.\nQuesta proposta etimologica appare al giorno d'oggi estremamente probabile per non dire sicura. Tuttavia, nel corso del tempo, sono state proposte varie spiegazioni alternative, tuttora popolari in rete ma per lo pi\u00f9 prive fondamento metodologico. Ad esempio, \u00e8 popolare la seguente interpretazione: nell'entroterra della provincia di Terra di Lavoro ovverosia nel basso Lazio, intorno al 1400, quando nei comuni del frusinate o della Pianura campana arrivavano gli abitanti dei villaggi montani delle zone adiacenti, con delle funi arrotolate intorno alla spalla o alla vita, per acquistare il bestiame nelle fiere, questi venivano identificati dagli abitanti locali come quelli \"co' 'a fune\". Secondo un'altra tradizione, quando le nobili famiglie napoletane avevano la necessit\u00e0 di traslocare, chiamavano \"chill co' 'a fune\" ovvero la ditta di trasloco che con funi e carrucole passava il mobilio dai piani al terreno, poi sempre \"ca' fune\" (con la corda) assicuravano il tutto ai carri. Data la bassa scolarit\u00e0 del personale \"chill ca' fune\" si trasforma in \"chill cafune\" e in italiano corrente \"quei cafoni\". Sempre in tema di derivazione napoletana, il termine \"cafone\" trarrebbe origine dall'espressione utilizzata per indicare gli abitanti delle campagne che, in occasione degli affollati mercati cittadini, arrivavano tenendosi legati con una fune per non perdersi l'un l'altro: \"con la fune\" = \"ca' fun\" = \"cafone\". Tuttavia, in napoletano antico, l'articolo determinativo era del tipo \"la\" (come tuttora in alcune zone dell'Irpinia) e il passaggio al tipo \" 'a\" si sarebbe avuto solo a cavallo tra fine '800 e inizio 900. Ci\u00f2 rende quest'ipotesi estremamente improbabile e non gode di credito presso gli studiosi di etimologia.\nAltre ipotesi parlano di una derivazione dal latino \"cab\u00f2nem\" (da \"cabo-onis\", 'cavallo castrato') oppure dal nome di un centurione romano di nome \"Cafo\". Due anni dopo la morte di Cesare (15 marzo 44 a.C.), venne dedotta in Benevento (42 a.C.) una colonia di veterani che aveva combattuto col dittatore un po' dovunque, dalla Gallia, alla Bretagna, nella Spagna, in Grecia ed in Egitto. La deduzione fu voluta da Antonio collega del consolato di Cesare ed ora rivale del suo erede Ottaviano e fu guidata da Lucio Munazio Planco che si orient\u00f2 verso Ottaviano quando gli eventi si volsero propizi a quest'ultimo. Fra gli invitati a distribuire i nuovi lotti nell'agro pubblico del Sannio e della Campania, oper\u00f2 un rozzo centurione di nome \"Cafo\" che si insedi\u00f2 con i suoi nel territorio di Capua dove prese a spadroneggiare. E dovettero essi apparire rozzi e villani a quei campani che conservavano la luce di una vetusta civilt\u00e0 ed il culto per l'eloquenza, la poesia, la musica ed il canto. \"Cafones\" furono i seguaci di Cafo ed il nome penetrato nell'uso popolare si diffuse nelle altre localit\u00e0 del Mezzogiorno dove \u00e8 adoperato per indicare persone poco use alla vita cittadina, ma soprattutto di modi inurbani e rozzi.\nUn altro studioso d\u00e0 l'origine dal greco kakophonos (trad. colui che parla male) per via della scarsa cultura dei contadini.\nSecondo una controversa analisi linguistica di Giovanni Semerano, il termine \"cafone\", al pari del greco \"kape\" 'greppia, mangiatoia', si chiarisce con accadico \"qab\u00fb\" 'stalla' e accadico \"enu\", sumero \"en\" 'signore'. Trasparente il significato: 'signore della stalla'; 'padrone di greggi, armenti', latino \"pecus\", \"pecunia\". In tale veste, \"cafone\", in cui \u00e8 avvenuto lo scambio di labiale \"f\" &lt; \"b\", richiama accadico \"qab\u00fbm\" 'comandante, che d\u00e0 ordini'.\nIl significato, traslato, di persona sgarbata, rozza, arrogante, inurbana, trae origine dal tono burbero, ruvido, brusco, severo, con il quale il \"cafone\" d\u00e0 voce e comunica con i suoi animali. Tuttavia, vista la solida base latina di tutti i dialetti italiani, quest'ipotesi \u00e8 analogamente assai improbabile."}
{"id": "1856545", "revid": "767487", "url": "https://it.wikipedia.org/wiki?curid=1856545", "title": "A New Kind of Army", "text": "A New Kind of Army \u00e8 il terzo album del gruppo musicale statunitense hardcore punk degli Anti-Flag, pubblicato nel 1999 dalla A-F Records."}
{"id": "1856546", "revid": "179078", "url": "https://it.wikipedia.org/wiki?curid=1856546", "title": "Valle dell'Agri", "text": ""}
{"id": "1856547", "revid": "2091899", "url": "https://it.wikipedia.org/wiki?curid=1856547", "title": "Protocollo Woo-Lam", "text": "Il protocollo Woo-Lam rappresenta un protocollo di comunicazione progettato per permettere comunicazioni cifrate su reti non sicure. Questo fu dovuto a Thomas Woo e Simon S. Lam nella met\u00e0 degli anni ottanta.\nIl protocollo si basa su due concetti:\nIl protocollo a chiave segreta.\nScenario.\nSi suppone che sia A a cominciare la comunicazione.\nDescrizione.\nL'obiettivo del protocollo \u00e8 quello di far autenticare un utente formula_1 da un utente formula_2. I passi su cui si basa il protocollo sono:\nAlice manda un messaggio a Bob dicendogli \"Sono Alice\".\nBob manda ad Alice la relativa \"nonce\" creata appositamente.\nAlice manda a Bob la stessa \"nonce\" appena ricevuta criptandola con la sua chiave.\nBob, una volta ricevuto il messaggio precedente, fa richiesta al TTP, inviandogli informazioni aggiuntive riguardo all'attuale comunicazione con Alice. Il tutto cifrato con la chiave di Bob.\nIl TTP, che conosce sia la chiave di Alice che di Bob, decodifica tramite la chiave di Bob il messaggio che ha ricevuto da Bob stesso. Di tale messaggio, sfruttando la chiave di Alice, decodifica la \"nonce\" che verr\u00e0 poi rispedita a Bob crittografata con la chiave di Bob.\nVulnerabilit\u00e0.\nIl protocollo \u00e8 suscettibile ad attacchi. In questo caso, vediamo come pu\u00f2 avvenire un attacco.\nC, che finge di essere A, manda il messaggio a B dicendo di essere A.\nC questa volta dice la verit\u00e0, inviando correttamente il messaggio secondo protocollo.\nB risponde ad A (C lo intercetta) indicando la \"nonce\" formula_7 cifrata con la propria chiave.\nB risponde a C indicando la \"nonce\" formula_20 cifrata con la propria chiave.\nDopo questi due passi, abbiamo che:\nSecondo protocollo, C (che impersona A) dovrebbe mandare a B la stessa \"nonce\" formula_7 cifrata con la chiave di A, ma per creare confusione, cifra in modo errato con la chiave di C.\nSecondo protocollo, C dovrebbe mandare a B la stessa \"nonce\" formula_20 cifrata con la chiave di C, ma per creare confusione, utilizza erroneamente la \"nonce\" formula_7.\nIn questi due passaggi, ci sono due violazioni al sistema:\nB invia al TTP ci\u00f2 che ha ricevuto da A (ossia da C).\nB invia al TTP ci\u00f2 che ha ricevuto da C.\nQuando il TTP riceve questo messaggio da B lo decodifica, in quanto possiede tutte le chiavi. Quando apre il messaggio, il TTP si rende conto che il mittente \u00e8 A, quindi apre ci\u00f2 con la chiave di A. Ma dato che era codificato con la chiave di C, quello che si otterr\u00e0 alla fine \u00e8 un numero sballato, perci\u00f2 una \"nonce\" non giusta, chiamata formula_31.\nQuando il TTP riceve questo messaggio da B, lo decodifica, lo apre esattamente in quanto mittente e chiave di codifica sono esatti, e ritorna la \"nonce\" formula_33.\nConclusioni.\nB, quando riceve dal TTP le due \"nonce\" capisce che:\nQuindi, ogni messaggio successivo tra C e B risulta valido, solamente che B crede di comunicare con A, ma ci\u00f2 non \u00e8 vero.\nPossibile soluzione.\nLa possibile soluzione al problema consiste nel far s\u00ec che il TTP, dopo aver decodificato un messaggio, lo inoltri nuovamente al richiedente specificando esplicitamente la corrispondenza tra nonce e l'utente per cui era stata creata tale nonce. In pratica equivale a sostituire il passo:\ncon\nCos\u00ec facendo ogni messaggio restituito dal TTP sar\u00e0 univocamente associato ad un utente. Ci\u00f2 pertanto permette la gestione di pi\u00f9 comunicazioni parallele evitando di creare confusione nei messaggi di ritorno e quindi evitando il sopracitato attacco."}
{"id": "1856549", "revid": "1305772", "url": "https://it.wikipedia.org/wiki?curid=1856549", "title": "Zhang Zhaodong", "text": "Il suo primo nome era Zhang Zhankui (\u5f20\u5360\u9b41), zi Zhaodong (\u5146\u4e1c). Famoso praticante di Xingyiquan e di Baguazhang, stili di arti marziali cinesi.\nNote biografiche.\nZhang Zhaodong nacque nel villaggio Houhongyancun (\u540e\u9e3f\u96c1\u6751), dell'area amministrativa di Hejianxian (\u6cb3\u95f4\u53bf), in provincia di Hebei. Figlio di poveri contadini non pot\u00e9 permettersi gli studi, perci\u00f2 si diede alla pratica delle arti marziali, o Meihuaquan o Huaquan o Mizongquan, prima di iniziare la pratica dello Xingyiquan sotto la guida del celebre Liu Qilan (\u5218\u5947\u5170). Nel 1881 \u00e8 a Pechino dove diviene amico e fratello giurato di Cheng Tinghua (\u7a0b\u5ead\u534e), che lo present\u00f2 a Dong Haichuan che lo istru\u00ec nel Baguazhang.\nAll'et\u00e0 di 21 anni si trasfer\u00ec a Tianjin e si guadagn\u00f2 da vivere dimostrando le arti marziali per la strada. Divenne popolare perch\u00e9 spesso combatteva contro le ingiustizie. Nel 1900 venne assunto dal governo locale per catturare ladri e criminali, una sorta di detective. Durante un incendio di una porta di Tianjin si occup\u00f2 di rimuovere dell'esplosivo, guadagnandosi il rispetto del governatore della citt\u00e0.\nNegli ultimi anni della dinastia Qing fece un combattimento con un fortissimo tedesco, che aveva vinto sei medaglie nella competizione delle \u201csei nazioni\u201d, battendolo.\nNel 1911, con Li Cunyi (\u674e\u5b58\u4e49), fond\u00f2 l'Associazione dei Guerrieri Cinesi di Tianjin (\u5929\u6d25\u4e2d\u534e\u6b66\u58eb\u4f1a, Tianjin Zhonghua Wushi Hui) ed inizi\u00f2 ad insegnare Wushu.\nNel 1918 partecip\u00f2 assieme a Li Cunyi, Han Muxia (\u97e9\u6155\u4fa0), Li Jianqiu (\u674e\u5251\u79cb), Liu Jinqing (\u5218\u664b\u537f), Wang Junchen (\u738b\u4fca\u81e3), ecc., alla competizione dell'Associazione Marziale delle Diecimila Nazioni (\u4e07\u56fd\u8d5b\u6b66\u5927\u4f1a, Wanguo sai wu dahui), dove raccolse la sfida di un Russo e vinse.\nSempre in quell'epoca si narra che le coste di Tianjin erano infestate di pirati e che Zhang salt\u00f2 su un battello di questi criminali e sconfisse i 40 marinai a bordo.\nNegli anni dal 1929 al 1934 partecipa alle pi\u00f9 importanti manifestazioni di Guoshu.\nNel 1938 si ammala di cancro all'esofago che lo condurr\u00e0 due anni pi\u00f9 tardi alla morte.\nTra i suoi allievi pi\u00f9 famosi compaiono:"}
{"id": "1856550", "revid": "95993", "url": "https://it.wikipedia.org/wiki?curid=1856550", "title": "Zhang Zhankui", "text": ""}
{"id": "1856554", "revid": "767487", "url": "https://it.wikipedia.org/wiki?curid=1856554", "title": "La sete del potere", "text": "La sete del potere (\"Executive Suite\") \u00e8 un film del 1954 diretto da Robert Wise. \u00c8 ispirato al romanzo omonimo di Cameron Hawley.\nTrama.\nDopo la morte del proprietario di un mobilificio, i 5 vice-presidenti iniziano a darsi battaglia per assicurarsi la successione. Sar\u00e0 Don Walling, il pi\u00f9 onesto di loro, ad avere la meglio puntando sulla qualit\u00e0 del prodotto come mezzo pi\u00f9 efficace per continuare ad essere competitivi."}
{"id": "1856557", "revid": "125926087", "url": "https://it.wikipedia.org/wiki?curid=1856557", "title": "Orosei", "text": "Orosei (\"Oros\u00e8i\" in sardo) \u00e8 un comune italiano di 6779 abitanti della provincia di Nuoro in Sardegna. Si trova nell'antica subregione storica delle Baronie, un tempo inclusa in quel che era la Gallura inferiore e presta il nome al Golfo di cui \u00e8 al centro.\nOrosei e il suo territorio, grazie ad oltre 25 km di costa e alla sua diversit\u00e0 di paesaggio, sono conosciuti e rinomati come localit\u00e0 turistiche e naturalistiche, con oltre 850.000 presenze nella stagione estiva (2018) e 145.000 notti prenotate. Proprio ad Orosei ha sede uno dei pi\u00f9 grandi gruppi alberghieri della Sardegna.\nIl centro storico del paese rappresenta un esempio ben conservato di borgo di origine medievale e, grazie al piano di recupero dell'amministrazione comunale, negli ultimi anni \u00e8 iniziato un processo di armonizzazione e valorizzazione storico-architettonica.\nL'attuale territorio di Orosei, include - sia geograficamente che storicamente - paesi e villaggi scomparsi durante il medioevo e l'epoca successiva, tra cui Bibisse (noto anche come Bitth\u00e9).\nGeografia fisica.\nLa Complessit\u00e0 geo-politica e linguistica della Sardegna nel corso dei secoli ha portato a molteplici descrizioni, toponimi e mappe dei medesimi luoghi, alcune volte confusi, altre volte traslitterati o non perfettamente coincidenti. Nella descrizione del territorio di Orosei, nella collocazione dei Nuraghi e dei vari toponimi, si incorre in situazioni poco chiare, con poche fonti o con disgrafia, anche dovuta alla differenza di lingua tra gli emissari del Regno e le locali popolazioni sarde, oppure per la difficile e soggettiva interpretazione degli autori di saggi, ricerche, mappe cartografiche o dizionari. Tra questi si citano i pi\u00f9 famosi Goffredo Casalis, principalmente aiutato da Vittorio Angius, Giuseppe Cossu e Alberto La Marmora. \nTerritorio.\nOrosei sorge ai piedi di un altopiano, sormontata da un residuo di colata lavica nera basaltica che riposa su sabbioni e banchi calcarei terziari e si estende nella piana alluvionale formata dalla foce del fiume Cedrino, chiamata generalmente \"Valle del Cedrino\", ad una distanza di dal mar Tirreno (Marina di Orosei). Il suo territorio, di , comprende un'estensione costiera di oltre lungo i quali si alternano spiagge (Marina di Orosei, Su Barone, Osala, Cala Ginepro, Sas Linnas Siccas, Cala Liberotto - Conosciuta, almeno fino al 1799 come Cala Curlo- , Bidderosa, Sa Curcurica) e strapiombi a picco sul mare del Golfo di Orosei. A Orosei appartengono anche le frazioni marittime di Sos Alinos e Cala Liberotto distanti circa 12\u00a0km dal capoluogo comunale.\nIl territorio di Orosei \u00e8 caratterizzato da una morfologia incostante, data dall'alternarsi di pianure, altipiani, e stagni e diverse zone lacustri che caratterizzano il territorio costiero. Nelle dirette vicinanze della Marina, gi\u00e0 dal 1845 era noto come \"Stagno di Orosei\" ed era indicato lo stagno della Foce del Cedrino, gi\u00e0 descritta dalla Geografia Tolemaica. Esso era sconnesso da quello, lo \"Stagno di Osalla\", che in seguito ha preso il nome di Palude di Osalla e di Stagno di Aval\u00e8 - Su Pedrosu, quando negli anni 30 vennero uniti da un sistema di bocche a mare che rendono l'acqua salmastra. Questo sistema lacustre retrodunale \u00e8 inquadrato come Sito di interesse comunitario sotto un unico codice. Altri Stagni possono essere individuati in Bidderosa, Sa Mattanosa, Fuile 'e Mare, Rio Sos Alinos e Sa Curcurica). \nLungo il costone est del monte si apre una caverna di notevoli dimensioni. \nA differenza dei territori di Galtell\u00ec e Irgoli, Orosei ha poche fonti e di scarsa portata, tanto che fino ad almeno il secondo dopoguerra ci si abbeverava da pozzi (se non dal fiume direttamente) o da cisterne (specialmente i benestanti).\nLa presenza del Fiume Cedrino ha da sempre reso la piana alluvionale particolarmente fertile, ma anche caratterizzato l'area da esondazioni alluvionali e piene, spesso ripetute. A cavallo tra il XX secolo e il XXI sono perci\u00f2 stati eretti e ampliati gli argini artificiali a protezione delle campagne, cos\u00ec come \u00e8 presente una foce con scolmatore. I primi argini vennero costruiti nel tratto finale del fiume prima del 1950 mentre gli interventi pi\u00f9 recenti di massimo innalzamento e riconfigurazione sono iniziati nel 2016 e sono ancora in corso.\nLa piana di Orosei, oltre ad essere circondata da Altopiani di origine vulcanica caratterizzati da Basalto, \u00e8 composta da pietre Dolomia, caratterizzata da rocce calcaree e di deposito con massa conformata in globetti conglomerati, detta anche colitica.\nIl Monte Tuttavista \u00e8 costituito da Scisto, dolomia e Calcare. Il Calcare della cima \u00e8 compatto, di un bianco giallastro. Alla base di questo monte si possono notare anche parti di Roccia sedimentaria clastica (puddinga) caratterizzate da ciottoli grossi e sinonimo di un deposito alluvionale e, secondo le osservazioni di Alberto La Marmora, essa \u00e8 anteriore ai depositi vulcanici degli altopiani. Questa pietra caratterizza i due piccoli colli che anticipano il pendio del monte.\nGeografia di Orosei nel XX secolo.\nLa sempre maggiore crescita economica, anche a seguito del boom del Secondo dopoguerra in Italia, ha portato ad Orosei grandi infrastrutture e interventi che hanno segnato - sia in positivo che in negativo - grandi cambiamenti nella geografia fisica del Paese. Fino alla fine degli anni '60 (come disponibili dalle ortofoto pubblicate nel 1968) la geografia naturale del paese corrispondeva sommariamente alle descrizioni dell'Angius e ai rilievi del Decandia, se non per l'aggiunta delle principali infrastrutture stradali. Oggi, con le infrastrutture idrogeologiche attuate nella seconda met\u00e0 del secolo, l'assetto fluviale \u00e8 enormemente cambiato. Questo processo di canalizzazione era gi\u00e0 stato avviato negli anni 30.\nSuccessivamente al 1968 \u00e8 stato infatti realizzato il canale scolmatore con briglia artificiale di Foche Pizzinna, che ha favorito la creazione di una duna naturale nella Marina di Orosei, al posto della foce originale. Quest'ultima \u00e8 riapparsa solo negli anni pi\u00f9 recenti del XXI secolo a seguito delle alluvioni del 2005 e del 2008. Per compensare la portata d'acqua del fiume e favorire lo scolmamento vennero quindi creati i canali lagunari che creano oggi il complesso dello Stagno di Aval\u00e8 - Su Pedrosu e spar\u00ec, in parte per bonifica e in parte per prosciugazione, la palude di Torcuris. \nCon interventi agli inizi degli anni 50, la geografia costiera del paese cambi\u00f2 notevolmente rispetto al carattere originale. Per evitare il surrenamento, tutta la costa (e alcune aree ai piedi del Tuttavista) venne massicciamente piantumata con Pinus pinea, trasformando radicalmente la bassa macchia mediterranea della zona. Di fatto, nessuna delle pinete oroseine \u00e8 naturale.\nGeografia di Orosei nel XIX secolo.\nUna concisa ma puntuale descrizione del territorio e di questi elementi geografici si trova nelle varie pagine del Dizionario geo-politico Casalis, datato 1838 ma ancora perfettamente valido nella contemporaneit\u00e0 degli elementi descritti. Altre informazioni sono desumibili dalla Carta del Real Corpo di Stato Maggiore a cura di De Candia, Zedda e Coda.\nIl territorio di Orosei inizia, coincidendo con i confini attuali, nelle localit\u00e0 marittime pi\u00f9 a nord, in corrispondenza della \"Pedra de sa Marchesa\" (oggi lo scoglio di Pedra Marchesa) dove inizia il territorio di \"Biddarosa\" (\"Villaggio rosa\") e con l'omonimo stagno (oggi Stagno di Bidderosa), all'epoca alimentato dal prosciugato \"Rio Crocorigas\". Subito pi\u00f9 a sud vengono descritti a met\u00e0 dell'800 lo stagno di Sa Curcurica (denominato originariamente \" Crocorica\" dall'Angius e indicato come \"Stagno di Crocorigas\" dal De Candia) \u2014 che in sardo significa \"la gallinella d'acqua\" \u2014 alimentato dall'omonimo rio Crocorigas e dal rio Matanosa (oggi fondamentalmente prosciugati). L'Angius cita anche lo stagno di Luca, probabilmente coincidente oggi con lo stagno di Sa Mattanosa, alimentato da quello che il De Candia chiama rio Cala Ginepro e che oggi non \u00e8 niente pi\u00f9 che un canale agricolo. \nProseguendo pi\u00f9 a sud, gi\u00e0 dal 1845 erano gi\u00e0 noti i toponimi di \"Sos Alinos\", con il Rio Sos Alinos e l'attuale Cala Liberotto era ancora nota come Cala Liparota. Seguiva poi lo stagno di \"Foghile di Mare\", ovvero Fuile 'e Mare, alimentato dal Rio Puzzanino. \nNel 1838 l'area pi\u00f9 bassa di Orosei viene descritta come \"stagno di Orosei\", stretto quasi come un canale e nel quale si getta il Cedrino lungo la valle, prima di generare la sua foce originale. A poca distanza da esso, ancora non unificato dal sistema di canali e bocche a mare della Palude di Osala - Aval\u00e8, era presente lo \"stagno di Osala\", noto anche come \"Su Petrosu\", nella porzione che dal molo della Marina si porta sino ai confini dell'omonima pineta. Annesso a questo stagno, vi era una palude nota come \"Palude di Turturis\" oggi in grandissima parte bonificata o annessa allo stagno. Una visione chiara e completa della geografia oroseina \u00e8 descritta in Mappali del Regno a cura del Regio Esercito.\nSorge intorno a Orosei il \"gollei\" (come vengono indicati nella zona gli altopiani), che viene diviso in diverse parti dal letto del fiume Cedrino. Uno di questi \"gollei\" \u00e8 formato da due \"piani\" e in uno di questi, secondo il Casali, si nota un cratere (Individuato oggi come Punta Su Murtale, oggi in comune di Onifai, che ha dato origine a tutti i gollei della zona caratterizzati da una forma di colata) A Sud di questo si innalza per circa 800 metri s.l.m., il monte Tuttavista, la cui materia marmorea era gi\u00e0 nota per qualit\u00e0 agli inizi del 1800. I gollei, costituiti principalmente da basalto di origine lavica, fanno da interruzione alla catena calcarea tra il monte Tuttavista, il Capo di Montesanto e il monte Albo.\nDal punto di vista costiero, ad Orosei si annoverano, tra i pi\u00f9 imponenti, Capo Comino e Capo di Montesanto (che delimitano il Golfo di Orosei), Punta Ginepro e Punta Nera. Proprio tra queste punte si disseminano varie cale e insenature, tutt'oggi pressoch\u00e9 invariate se non nei nomi. Oltre alle gi\u00e0 citate Cala Ginepra (oggi, \"Ginepro\") e Foghile di Mare (oggi, Fuile e Mare), si cita anche Cala Liparotta(nome originale di Cala Liberotto).\nIl Casalis - Angius sottolinea alcuni elementi distintivi di Orosei, come il forte vento Maestrale, incanalato dai \"gollei,\" in grado persino di sradicare grossi alberi; le abitazioni distribuite tra i piedi del monte, e il colle del Gollei; i venti di scirocco che stemperano il calore estivo; l'altopiano con la chiesa di San Gavino e dalla quale si domina tutta la piana; la palude e la forte umidit\u00e0 della zona, specialmente con i venti del Tirreno; nebbia frequente e intensa (gi\u00e0 notata da La Marmora, oggi \u00e8 molto pi\u00f9 rara); l'inverno mite e la neve rarissima, cos\u00ec come la grandine e i fulmini (\u00abdei quali non \u00e8 a memoria di alcuno che siasi avuto danno\u00bb); piogge copiose in autunno e inverno, scarse in primavera. Numerosi gli olivi, i cedri e le palme.\nIn quegli anni, un secolo prima degli importanti interventi di bonifica, le aree paludose rendevano spesso l'aria insalubre, principalmente perch\u00e9 ancora non si era aperta una \u00ablarga foce\u00bb a causa del porto. (queste osservazioni riprendono quelle gi\u00e0 osservate Alberto La Marmora, nel medesimo periodo, lo stagno della foce di Orosei era uno stagno perenne che non si asciugava nemmeno nel periodo estivo a causa dello sbocco sul mare, e come gli altri della Sardegna, rendeva la zona molto insalubre).\nNel territorio oroseino, ai piedi del Monte Tuttavista, venivano spesso trovati fossili di conchiglie e altre specie preistoriche, a quote tali da far comprendere che il Mare, qui, raggiungesse l'area basale della montagna e che i vulcani circostanti potessero essere sottomarini. Tra le varie specie rinvenute La Marmora cita il Nautilus, Pleurogona. In questo periodo si supponeva gi\u00e0 che il monte fosse alto oltre 750 metri\nGeografia di Orosei XVIII secolo.\nIl geografo Giuseppe Cossu, con un libro pubblicato nel 1799 e scritto negli anni precedenti osservava che ad Orosei erano gi\u00e0 note per bellezza e peculiarit\u00e0 di Cala Ginepro che, col fiume dallo stesso nome, segnava la fine del territorio di Siniscola e l'inizio di quello di Orosei, Marchesato d'Albis. Qui i fondali erano profondi al punto tale che era possibile tranquillamente veleggiare con tartane e brigantini, alcune insenature dello stagno e del fiume potevano anche ospitare le imbarcazioni (in riferimento probabilmente allo stagno di Sa Curcurica). \nPoco pi\u00f9 avanti era presente un altro stagno, con una spiaggia nota come \"Porto Curlo\", probabilmente in riferimento alla piana del Rio Sos Alinos con la Spiaggia di Calaliberotto. Si proseguiva con la cala e lo stagno di \"Foghile Di Mare\", e e con la scogliera di Acqua Dolce, (\"Abba Dulche\"), (citate anche dal Casalis in appendice con gli stessi nomi, e corrisponde oggi al toponimo di \"Fuile 'e Mare\" e alla scogliera di Santa Maria). Dopo una serie di Scogli (con le cascate dall'omonimo nome di Acqua Dolce) si arrivava a Punta Santa Maria, chiamata dai Naviganti \"Punta Negra\" (Oggi Punta Nera). \nOltre questa punta si apre prima una piccola spiaggia bassa e arenosa, costeggiata per 3 miglia dallo stagno e dalla foce del fiume \"Baldaranza\"come veniva all'epoca chiamata una diramazione del il fiume Cedrino (citato dal Casalis come Badaranziu, nome locale del fiume \"Cedro\" e \"Cedrone\" ovvero il Cedrino, mentre il De Candia lo chiama Riu Mannu.Lo Stesso De Candia chiamer\u00e0 \"Riu Argentu\" il Baldaranza.).\nLa villa di Orosei \"abbonda di bestiame d'ogni genere, grano, formaggio, vino, corami e lardo. Il tutto \u00e8 esportato in buona parte fuori dal Regno di Sardegna\". \nClima.\nIl clima, in asse con quello medio delle coste regionali, \u00e8 tipicamente mediterraneo. Nella stagione invernale le frequenti depressioni che si spostano dall'Atlantico all'interno, in direzione est, provocano tempo variabile, mite e umido e precipitazioni elevate; nella stagione estiva le scarse e deboli depressioni provenienti dall'Atlantico si spostano a nord o a sud del Mediterraneo favorendo estati calde ed asciutte con molti mesi caldi di siccit\u00e0 e col massimo irraggiamento solare. Il regime pluviometrico \u00e8 mediamente compreso fra i 500 e i 600 mm annui di pioggia, sostanzialmente concentrati da ottobre ad aprile. Il periodo arido \u00e8 variabile a seconda dell\u2019area del lungo territorio di Orosei (spesso clima e precipitazioni cambiano tra Orosei centro e le frazioni pi\u00f9 a nord) ma sempre prolungato. Gli inverni sono miti, con medie del mese pi\u00f9 freddo generalmente comprese fra i 5 e i 15 \u00b0C e solo raramente la temperatura scende sotto lo zero. In estate le temperature medie sono normalmente elevate e nei mesi di luglio e agosto, quando la temperatura diurna dell\u2019aria pu\u00f2 superare i 30\u00b0C e la temperatura al suolo nei punti di maggiore insolazione diventare molto elevata. Come conseguenza dell\u2019andamento termometrico, i valori dell\u2019evapotraspirazione sono bassi nella stagione invernale e alti nella stagione estiva, in controtendenza con l\u2019andamento delle precipitazioni. \nQuesta condizione determina uno sbilancio idrico con surplus di acqua nel periodo di maggiore piovosit\u00e0 e un deficit accentuato nel periodo caldo. Le traiettorie seguite dalle masse d\u2019aria e quindi dalle perturbazioni, sono influenzate dalla localizzazione dall\u2019assetto orografico del territorio che, nella Sardegna centrale, costituisce un ostacolo al passaggio dell\u2019aria umida occidentale: questa penetra nell\u2019interno, incanalandosi lungo valli ampie, ma non riesce a raggiungere le zone pi\u00f9 orientali. I monti del Nuorese e il Monte Albo sono disposti a formare un arco attorno alla bassa valle del Cedrino, la quale quindi \u00e8 caratterizzata da precipitazioni ridotte e da un livello di aridit\u00e0 superiore rispetto alle altre aree poste alla stessa latitudine. Il carattere insulare determina un clima di tipo marittimo. Le escursioni termiche diurne e annue non sono generalmente elevate e si accentuano spostandosi dalla costa verso l\u2019interno, che presenta un carattere maggiormente continentale. \nAltri caratteri tipici per le precipitazioni, sono l\u2019irregolarit\u00e0 e l\u2019elevata intensit\u00e0 oraria. Le prime piogge autunnali, spesso a carattere temporalesco, sono particolarmente intense e di breve durata. Sia la quantit\u00e0 di pioggia caduta complessivamente nel corso dell\u2019anno, sia quella caduta nel corso delle stagioni, pu\u00f2 variare sensibilmente di anno in anno. In particolare le precipitazioni primaverili sono le pi\u00f9 incerte, potendo essere abbondanti un anno e scarse quello successivo. \nIl clima dell\u2019area del paese di Orosei, dove \u00e8 posizionata la stazione meteorologica, \u00e8 caratterizzato da scarse precipitazioni (inferiori a 600 mm l\u2019anno) e temperature miti.\nFauna e flora.\nOrosei presenta differenti microclimi, dati principalmente dalle differenti condizioni fluvio-geologiche del territorio. Nelle aree pi\u00f9 vicine alla costa e alle spiagge abbondano Pino marittimo e ginepri, accompagnati da oleandri e Eucalyptus. Non mancano il Cytisus argenteus (Cisito argenteo, diffuso nei pascoli aridi) e il Cistus albidus, quest'ultimo diffuso nelle zone pi\u00f9 aride. La palma nana, poi, \u00e8 particolarmente persistente nella zona di Orosei e nel Golfo, pi\u00f9 che in altre zone dell'isola. Questa, nonostante sia in regressione in altre aree fiorenti, qui persiste e ha caratterizzato una particolare produzione peculiare di cestineria e non solo. \nNella fauna non mancano cinghiali, volpi, lepri e conigli. Cos\u00ec come numerose specie di volatili, sia da cacciagione che non. Un tempo erano molto presenti anche alcune specie di cervi.\nLungo i fiumi come sono state osservate Anatre, e altre 12 specie di uccelli palustri, tra cui il Porphyrio porphyrio, noto come pollo sultano Egretta garzetta, fenicotteri, Gallinelle d'acqua, aironi cenerini. In mare non \u00e8 raro vedere cormorani. Molti di questi uccelli nidificano regolarmente nel territorio paludoso dello Stagno di Aval\u00e8 - Su Pedrosu e di Osala\nLe estese zone umide ove stanzia ormai permanentemente una ricca avifauna palustre (garzette, folaghe, cormorani, gallinelle d\u2019acqua, gabbiani) cui periodicamente si aggiungono specie migratorie (anitre, fenicotteri rosa, cavalieri d\u2019Italia\u2026).\nNelle acque del Golfo, diverse specie di Balene e Delphinidae sostano, si riproducono o migrano durante diversi periodi dell'anno.\nLa foca monaca.\nNel XIX secolo era ancora possibile osservare comunemente la Monachus monachus, la \"Foca monaca\", i cui ultimi avvistamenti risalgono alla fine degli anni 80. \nIn particolare, nel 1987 una diatriba burocratica e politica venne portata avanti tra i sindaci dei comuni del Golfo di Orosei e l'allora Ministero dell'ambiente Mario Pavan e il Ministri della marina mercantile Costante Degan. Questi firmarono, il 27 luglio dello stesso anno un decreto a tutela degli ultimi esemplari rimasti, ma per i sindaci questo era un limite alla pesca.\nI pescatori non gradivano la sua presenza in mare dato che predava i pesci e poteva costituire un pericolo per i guadagni; non era raro, in quegli anni, trovare animali uccisi a fucilate. \nAlla fine degli anni Sessanta ne esistevano appena venti, e l\u2019idea di un parco marino era ancora ben lontana dall\u2019essere realizzata. Alla fine, il TAR Sardegna accolse il ricorso del Comune di Baunei e il Decreto Pavan venne sospeso.\nOggi, a causa della pesca e dell'alto traffico nautico estivo, la foca monaca non \u00e8 pi\u00f9 presente in queste acque.\nOrigini del nome.\nNon ci sono prove certe che la provenienza etimologica del vocabolo \"Orosei\" sia da attribuirsi agli \u00c6saronenses (\"Esaronensi\"), una delle principali trib\u00f9 nuragiche, cos\u00ec come vengono tramandate dagli scritti romani, che popolavano la Sardegna e la Corsica. Tolomeo tuttavia, in uno dei suoi scritti, nel menzionare una stazione romana la chiam\u00f2 col nome di \"Fanum Carisi\" (e citato nel corso dei secoli, in vari documenti, come Fanum Carisio, Fano Carisi, Fanum Orisi) che poi, sotto il Giudicato di Gallura, divenne \"Uris\u00e8\" (ma noto anche come \"Urisa, Orise, Urus\u00e8,\" \"Urisei, Orozey, Uri\u00e7e,Orizei, Orozei, Oriose)\" Questo multipla variante del nome, spesso doppia o incrociata nelle varianti, rende spesso difficile l'individuazione di precise fonti.\nCome data certa del toponimo proto-oroseino si trova la menzione del 1173 in un documento in cui si cita come testimone tale \"Vivianu maiore de portu Orisei\". \nStoria.\nLa storia di Orosei include anche notizie e informazioni dei paesi scomparsi all'interno del territorio comunale, come Bibisse (o Bitth\u00e9, o Bibissa o Binisse), Carinsi, Chelicha, Loddusio, Muri\u00e0, Orbia, Orgoi, San Nicola di Orosei, Stellaria, Suculei, almeno quasi tutti esistenti fino al 1388.\nPreistoria e storia antica.\nPaleontologia.\nIl territorio di Orosei ha restituito reperti naturali di interesse storico-scientifico. Del Pliocene, ultimo periodo del Cenozoico, databile tra i 6 e 1 800 000 anni fa, si trovano tracce nella zona di Orosei che Restituisce abbondanza di fossili di coralli, lamellibranchi e gasteropodi.\nEpoca Prenuragica e Nuragica.\nL'area ricadente nel territorio di Orosei \u00e8 stata abitata, secondo diverse ricerche, fin da prima dei nuragici. Lo si sa grazie al ritrovamento di opere e reperti intorno ad anfratti e grotte riparo (\"Cuccuru \u2018e frores\", \"Panatta\" e \"Biderrosa\"), alla presenza delle Domus de janas (tombe neolitiche) di \"Canale Longu,\" \"Conca Ruia\", \"Murj\u00e9\" e \"Lugh\u00eco,\" al \"dolmen\" (tomba) del colle di Santa Lucia e alla tomba a corridoio di Santa Maria \u2018e mare. \nFlorida \u00e8 stata l'epoca nuragica. Grazie alla fertilit\u00e0 della valle e agli altopiani che permettevano una visuale nitida dei territori, nelle zone di Orosei sorsero diversi villaggi nuragici di \"Pirastrettu\", \"Rampinu\", \"Sa Linnarta\" e \"Sos Muros\": caratterizzati da grande estensione e notevoli emergenze, peraltro probabilmente non ancora stravolti da tombaroli o non danneggiati da radicali bonifiche. Anche i nuraghi di \"Dudurri\", \"Chilivri\", \"Murj\u00e9\", \"Nurache Portu\" e \"Nerelie\" evidenziano tutti nei loro pressi tracce di insediamento abitativo. I nuraghi \"Osala (o Gulunie)\", \"Gabriele\" e \"Rampinu\" che risultano tra i meglio conservati, mentre poco (filari basali) resta dei due nuraghi di Santa Lucia e \"Tendone\". Vi sono poi le Muraglie nuragiche di \"Pirastrettu\", \"Punta Fraicata\", \"Cuccuru \u2018e frores\", \"Panatta\" e a \"Sa Linnarta\"; mentre sono presenti solo a \"Murj\u00e9\" un pozzo o una cisterna, e nel villaggio di \"Rampinu\" una fonte ( probabilmente Sacra) \u00e8 stata riscoperta negli anni '90 e nel villaggio di Linnarta, gi\u00e0 parzialmente violati. Tracce di insediamento abitativo di epoca nuragica sono state rivelate in profondit\u00e0 in seguito al passaggio del tubo della rete idrica in localit\u00e0 Funtanedda.\nOltre a numerosi nuraghi e villaggi nuragici nelle zone agrarie di Orosei, si pensa che anche nelle aree oggi ricadenti nel centro storico vi fossero strutture nuragiche (con le cui pietre potrebbe essere stata eretta la Chiesa di San Gavino).\nEpoca Romana e tardo romana.\nIn pi\u00f9 aree. anche nuragiche, sono stati trovati reperti fittili romani e questo conferma la probabile continuit\u00e0 abitativa o comunque di utilizzo. Alcuni reperti sono state anche in aree oggi periferiche al centro urbano. Insediamenti tardo-romani sono venuti in luce da saggi di scavo eseguiti dalla Soprintendenza nel 1977 nel quartiere di Foiai (centro abitato a carattere agrario e necropoli) e nel 1981 nella zona agraria di Chilivri; data al 1974 e al 1982 invece il rinvenimento e lo scavo scientifico di alcune tombe (a dolio e alla cappuccina) della necropoli di Sa Serra. \nSecondo una tradizione che non trova riscontro nelle fonti, l'attuale centro urbano sarebbe di origine romana, nato da un precedente insediamento nuragico. Quel che \u00e8 certo \u00e8 che gi\u00e0 intorno al II secolo l'area era gi\u00e0 frequentata, se non addirittura abitata, in considerazione della sua posizione geografica e strategica. Nell'illustrazione dell'Itinerario di Antonino (\"BM. Sar\u00e0.\" pag. 7) viene citata la strada Litoranea da Olbia a Cagliari, in cui una delle stazioni \u00e8 \"Fano Carisio\", collocata dall'Angius (Dizionario Caralis, Vol. XVIII bis) presso Santa Maria del Mare (in accordo con le opinioni Alberto Della Marmora, nel suo \"Viaggio in Sardegna\") Difficile \u00e8 la Datazione e l'individuazione del ponte romano indicato da Della Marmora, Spano e Taramelli, perch\u00e9 oggi inglobato nel ponte ottocentesco. Lo stesso Della Marmora, comunque, sostiene che il \"Caedrus\" di Tolomeo sia proprio il Cedrino, attestando comunque la presenza romana. Posizione che rafforza indicando, in diversi tratti, il percorso che questa litoranea romana avrebbe fatto da Talana a Orosei, passando per la Gola di Silana.\nStoria medievale e moderna.\nPeriodo Giudicale.\nIn questi secoli che Orosei, inteso come il suo attuale territorio comunale, \u00e8 divisa in una serie di villaggi e insediamenti abitati di piccole dimensioni, tutti organizzati intorno alle principali strutture ecclesiastiche o militari, come il caso di Bibisse (o Bitth\u00e9) San Nicola di Orosei, Ruinas, S. Felicita di Bitthe e altri. Villaggi che man mano si agglomerano tra di loro o spariscono del tutto.\nOrosei viene fatta coincidere da Giuseppe Manno con la \u00abTerra di Oriseto\u00bb data in mano in mano al dominio della famiglia pisana dei Caietani.\nOrosei ebbe grande sviluppo in epoca giudicale, nel XII secolo, divenendo la pi\u00f9 importante sede della curia del Giudicato di Gallura, nella curatoria di Galtell\u00ec, specialmente grazie all'Opera di Santa Maria di Pisa, appoggiata dall'intensa frequentazione delle coste sarde da parte di mercanti pisani.\nPoich\u00e9 nei periodi giudicali la seda amministrativa (curia regni) non era concentrata nella \"capitale\" ma divisa tra i vari centri principali del giudicato, per un miglior governo del regno, Orosei ne ospitava una. \nLe relazioni tra la Gallura e Pisa ebbero la loro naturale sede nei porti di Civita (poi Terranova, ora Olbia) e Orosei, dove confluivano i prodotti agropastorali dell\u2019entroterra e dove si stabilirono fondachi destinati a dare vita a rinnovati centri abitati a vocazione commerciale, in cui la componente toscana si integr\u00f2 con le \u00e9lite locali. Non stupisce perci\u00f2 che non sia un sardo ma un certo Viviano, probabilmente pisano, a rivestire nel 1173 la carica di \"majore de portu\" di Orosei; questi controllava gli strumenti di misurazione delle merci, che dovevano essere conformi, riscuoteva i dazi delle merci in entrata e in uscita, vigilava sullo stoccaggio e aveva il monopolio sulla vendita del sale.\nOrosei inoltra aveva un console dei mercanti, un \"longa manus\" della madrepatria pisana sull'isola. Libero da ogni controllo superiore, il \"consul mercatorum\" esercitava poteri giurisdizionali sui propri associati. Le sue prerogative sono ben chiarite nelle fonti del XIV secolo, ma non c\u2019\u00e8 dubbio che la presenza di questo istituto sia precedente alla fase di affermazione del Comune di Pisa e perfino dei Visconti in Gallura, a dimostrazione della pluralit\u00e0 di soggetti che concorse alla trasformazione delle strutture economiche e sociali in questi territori. \nIntorno alla met\u00e0 del XII secolo, scesa al potere di Costantino II di Gallura, il giudice Itticorre, o anche Otticorre, mor\u00ec per naufragio nel mare di Orosei, come riporta La Marmora. \nOrosei divenne particolarmente importante in questo periodo, compreso tra il XIII secolo e il XIV. Sono di questo periodo alcuni monumenti pi\u00f9 rappresentativi del paese, come la torre di Sant'Antonio e la Chiesa parrocchiale di San Giacomo e San Gavino. Successivamente, nel 1313, Orosei, divenuto comune e dotato di un proprio \"Breve\", entr\u00f2 a far parte dei possedimenti d'oltremare della repubblica di Pisa.\nIl 19 giugno 1314, Il Comune di Pisa dispone che gli abitanti della villa di Orosei affidino a due uomini il compito di pattugliare il porto tutte le notti. Le autorit\u00e0 locali non potevano ostacolare in nessun modo l\u2019operato dei suddetti uomini.\nIl 9 Gennaio del 1321, il Comune di Pisa stabilisce che Orosei debba raccogliere il censo da devolvere all'Opera di Santa Maria di Pisa dai paesi di Galtell\u00ec, Posada e dalle terre della Gallura inferiore.\nDal 1323, Orosei entra nei possedimenti del regno di Sardegna aragonese.\nLa datazione del porto.\nNon \u00e8 ben chiara la precisa datazione del porto, ma alcune fonti lo fanno risalire almeno al secolo XI, quando venne considerato il primo approdo nella colonia mercantile pisana di Orosei. Il porto, secondo alcune fonti, \u00e8 intitolato a Santa Lucia, e ad esso si collega la presenza di limitrofe saline, intitolate a San Leonardo di Bibisse (dal nome del vicino villaggio, oggi scomparso). In quel porto chiamato anche - erroneamente- Cedrone, vi era anche un \"hospicium\" atto ad ospitare naviganti e viaggiatori. Secondo alcune Fonti, un primo porto era attivo all'interno del Cedrino. In questo porto fluviale, venivano a commerciare sia i pisani, agevolati dai buoni rapporti con i giudici Visconti, cittadini di Pisa, sia mercanti bonifacini e liguri. \nDurante il XIII Secolo, il porto fluviale perse pian piano importanza quando i Pisani, ora al potere in queste zone, costruirono il \"porto a mare\" agli inizi del XIV secolo, pochi decenni prima di perdere il controllo dell'area. \nNel 1353 una serie di atti notarili, oggi conservati nell'archivio della Societ\u00e0 Ligure di Storia Patria, confermano la presenza di uno scalo portuale cittadino.\nXIV-XV secolo.\nInfatti, i pisani realizzarono le fortificazioni dei porti sardi (Orosei, e Terranova, ovvero Olbia) e incrementarono i presidi nell'immediato entroterra (castelli di Petresu, La Fave, a Posada, e Pontes, a Galtell\u00ec), in vista del poi avvenuto fallimento della soluzione diplomatica tra Pisa e Aragona sfoci\u00f2 in una guerra. Proprio agli aragonesi il paese era risultato attinente dopo una lunga contesa coi Visconti di Milano i quali rivendicavano il giudicato di Gallura per via dei diritti ereditati da Giovanna Visconti di Gallura, figlia di Beatrice d'Este e Nino Visconti.\nSecondo il Liber fondachi nel 1318 a Orosei vi erano 915 abitanti e costituiva quindi un importante centro del Giudicato di Gallura, con il suo porto e la sede della Curia Regni, governato da un potest\u00e0, figura tipica dei liberi comuni. \nIl 15 dicembre 1323, la flotta aragonese guidata da Ramon de Sentmenat, con circa quattrocento soldati sardi e iberici, punt\u00f2 verso Orosei, come tappa verso la conquista di Terranova. La cittadina resistette per qualche giorno, ma alla fine dovette arrendersi e aprire le porte, giurando fedelt\u00e0 insieme agli altri centri della Gallura inferiore. Il 10 Luglio 1324 Orosei e il suo territorio (compresi Galtell\u00ec, Bibisse e Onifai) furono costituiti in baronia e infeudati a Ramon de Sentmenat. Quell'anno, l'Infante Alfonso I di Aragona mand\u00f2 una lettera alla nobilt\u00e0 oroseina, ringraziando di essere passati al dominio aragonese e chiedendo di mandare ambasciatori a corte affinch\u00e9 giurino fedelt\u00e0 alla corona e ricevano immunit\u00e0 e privilegi. La fortezza resistette agli Aragonesi quando nel 1324 Alfonso il Magnanimo invi\u00f2 una flotta che si impadron\u00ec del castello di Ogliastra. \nOrosei perse cos\u00ec la sua consolidata tradizione comunale, insieme a Terranova e Posada (anche loro infeudate ad altri). I ceti dirigenti di questi centri fecero una forte opposizione al nuovo sistema feudale e non erano per niente disponibili a rinunciare ai privilegi acquisiti. Queste opposizioni sfociarono in diversi scontri che toccarono Orosei nel giugno del 1341, quando l'arresto di alcuni abitanti cinvolti in precedenti tumulti, provoc\u00f2 un'ulteriore protesta. I rivoltosi entrarono nella \"Curia Regni\", armati di pietre e \u00abminacciarono a gran voce di uccidere il procuratore e la sua famiglia\u00bb\nBremont fu costretto a dimettersi dalla carica di procuratore e di podest\u00e0. A complicare le cose si aggiunse l\u2019estinzione del ramo maschile dei Sentmenat, aprendo il problema della successione, contesa tra i discendenti collaterali, Timbor de Roccabert\u00ec, moglie del giudice di Arborea Mariano IV, da una parte, e Giovanni, fratello dello stesso giudice, dall\u2019altra. Nel 1342 venne assegnato a Milia, zia dell\u2019ultimo feudatario, nonostante il mos Italie proibisse la successione in linea femminile. La questione non si sarebbe risolta nemmeno tra il 1349 ed il 1350, quando il feudo pass\u00f2, in pegno o in vendita con approvazione di Pietro IV, a Timbor de Rocabert\u00ed, la quale ne entr\u00f2 in possesso solo per un certo periodo, ostacolata dai funzionari regi, che consideravano il feudo devoluto per la morte dell\u2019ultimo erede maschio dei Sentemenat.\nNel 1352 era gi\u00e0 sottomessa al re che la dot\u00f2 di truppe temendo un attacco del giudice d\u2019Arborea; apparteneva allora a Sibilla di Moncada, moglie dello sfortunato Giovanni, che il fratello Mariano aveva fatto imprigionare.\nNel 1353 la popolazione di Orosei volle affidarsi a Gian Galeazzo Visconti di Milano, marito di Beatrice di Gallura. \nNel 1355 era in potere di Mariano d\u2019Arborea poich\u00e9, quando questi concluse la pace con il re d\u2019Aragona, gli cedette il castello di \"Urisei\" insieme a quello di Galtell\u00ec. Sembra che nonostante ci\u00f2 il castello sia stato occupato per un certo tempo dai Visconti.\nNel 1355 il giudice Mariano cede al castellano della Fava, il catalano Pere de So, in un accordo siglato tra il Re Aragonese, il Papa e i Doria; a quest'ultimi non viene quindi affidato il territorio di Orosei (insieme ad altri), come inizialmente promesso Questa decisione non venne accolta dagli oroseini, che parteggiavano per i signori di Milano. Orosei allora invoc\u00f2 l'aiuto dei Visconti di Milano, che ancora rivendicavano l'eredit\u00e0 del trono giudicale di Gallura.Non si ha ulteriore notizia di questa rivolta.\nNel 1358 Orosei faceva parte della Curatoria giudicale di Galtell\u00ec ed era titolare di uno dei due castelli di quest'ultima.\nNessuna pace concreta intanto fu raggiunta.Dopo alcune occupazioni militari, nel 1363 il capitano di Gallura convoc\u00f2 ad Orosei i \"majores\" dei vari villaggi (Loy, Locoe, Lod\u00e8, Isarle, \u00abper alcuns affers molt tocants l\u2019honor del senior rey\u00bb) Nel 1364 Orosei era ancora in tumulto, e la nave del Camerlengo in viaggio dal Governatore a Cagliari, dovette sostare una notte a Posada e non Orosei, come programmato, per via delle proteste.\n\u00c8 in questi secoli che Orosei, inteso come il suo attuale territorio comunale, \u00e8 divisa in una serie di Villaggi e centri abitati di piccole dimensioni, tutti organizzati intorno alle principali strutture ecclesiastiche o sotto militari, o amministrative. Come il caso di Bibisse (o Bitth\u00e9) San Nicola di Orosei, Ruinas, S. Felicita di Bitthe e altri. \nNel Dizionario del Casalis e dell'Angius, si riporta che, nel 1413, il Porto di Orosei era uno dei pochissimi - insieme al Castel della Fava di Posada, ad essere autorizzato allo scalo merci.\nNel 1353 la popolazione di Orosei volle affidarsi a Gian Galeazzo Visconti di Milano, marito di Beatrice di Gallura. Nel 1355 era in potere di Mariano d\u2019Arborea poich\u00e9, quando questi concluse la pace con il re d\u2019Aragona, gli cedette il castello di Urisei insieme a quello di Galtell\u00ec. Sembra che nonostante ci\u00f2 il castello sia stato occupato per un certo tempo dai Visconti. \nXVI-XVIII secolo.\nNel 1438 la baronia di Orosei, all'epoca \"Uris\u00e8\", fu ceduta a Enrico di Guevara, marchese del Vasto e di Vademonte, che la vendette nel 1449, il 30 aprile, a D. Salvatore Guiso per s\u00e9 e suoi eredi in perpetuo, in feudo retto e proprio secondo le consuetudini d'Italia. La vendita fu confermata dal re Alfonso nello stesso anno, add\u00ec 6 ottobre. Intanto, Orosei ricopriva ancora uno strategico ruolo militare, e il castello/fortezza era ancora il fulcro civile del paese, opposto al fulcro religioso della Chiesa di San Giacomo, costruita meno di un secolo prima. \u00c8 intorno a questi due nodi che il paese cresce e si sviluppa, articolando la propria prosperit\u00e0 tra impiegati civili e incarichi religiosi, e pian piano unificandosi in un unico abitato.\nPass\u00f2 questo feudo da maschio in maschio fino a D. Antonio Guiso morto senza prole maschile nel 1547; e allora si cominci\u00f2 a disputare il legittimo possesso tra i discendenti e il fisco fino al 1649, quando il 24 dicembre il consiglio di Aragona si pronunci\u00f2 in favore di D. Antonio Manca Guiso. \nEgli fonder\u00e0 nel 1686 lo spedale della carit\u00e0 presso la Chiesa di Sant'Antonio Abate, che rimarr\u00e0 attivo per quasi 3 secoli. \nI suoi discendenti mantennero il possesso del feudo fino alla morte in giovane et\u00e0 di D. Raffaele Manca (Guiso), quando il fisco lo occup\u00f2.\nA far data dal 1726 il porto di Orosei era uno dei porti pi\u00f9 importanti della costa orientale. \nNel 1746 tra i principali comandanti delle quadriglie, rinomati e premiati per coraggio e gesta, figura l'oroseino Pietro Amatore Mula\nNel frattempo Orosei era diventato un importante sbocco sul mare almeno fino al 1767, con l'apertura della dogana portuale dall'allora Ministro del Regno per gli Affari di Sardegna Giovanni Battista Lorenzo Bogino. Il Porto era stat comunque interessato da provvedimenti e riorganizzazioni\nSorse una nuova disputa tra il fisco, e D. Maddalena Manca, marchesa di s. Filippo, sorella del defunto Manca, che si concluse poi in un accordo del 1790. Siccome per\u00f2 la detta marchesa non pot\u00e9 soddisfare della somma stipulata, si propose un nuovo compromesso, che fu deliberato tra Donna Maddalena col suo figlio primogenito, e i deputati regi, (presidente Cabras, giudice Lostia, conte Fancello, marchese di Villamarina e marchese di S. Tommaso), secondo il quale la Manca lasciava alla Reale Azienda la baronia di Orosei, e il salto di Planu de Murtas, e conservava gli altri feudi della famiglia. Questa transazione fu confermata con diploma del 1808.\nLa questione dei tre approdi portuali.\nNel corso di questi secoli, lo scalo portuale principale \u00e8 quello doganale nella zona di Foche Pizzinna - Santa Maria. \u00c8 molto probabilmente il pi\u00f9 antico e collegato alla chiesa di Santa Maria del Mare, di fondazione pisana. \nUno era di piccole dimensioni e si trovava nei pressi di Osala, del quale almeno fino al 1968 rimanevano abbondanti resti del molo. Oggi rimane solo un muro in basalto e calce (probabilmente - vista la resistenza al mare - anche in calcestruzzo di antica fabbrica), mentre i resti del molo sono stati abbattuti o integrati al molo della bocca a mare del sistema idrico dello stagno.\nStoria contemporanea.\nXIX secolo.\nIl 5 giugno 1806, come raccontato da Pietro Martini nel 1852, nella cala di Osalla, sbarcarono in piena notte oltre settecento \"mori\", ovvero tunisini, che assediarono il paese all'alba del 6 giugno. In questa vicenda spicca la figura del giovane Tommaso Mojolu (citato come Tommaso Majolu dal Martini) che fu il primo ad avvistarli dalla sua casa agli estremi del paese. Reagendo agli invasori mise in salvo se e la sua famiglia, mentre un vicino, Antonio Gozza, venne colpito da un colpo di trombone al petto. Il frastuono dei due contro gli invasori allarmarono altri vicini che accorsero armati, supportati dai Barracelli e da altri paesani. Nel frattempo le donne e i bambini vennero condotti alla torre di Sant'Antonio per essere messi al sicuro. L'attacco tunisino alla torre successivamente fall\u00ec e i mori ripiegarono, spinti dal contrattacco oroseino verso la palude di Turcuris, dove molti dei nemici si impantanarono e perirono. Il coraggio dei paesani fu tale che si merit\u00f2 un encomio dal Re.\nNel 1808 il feudo passa direttamente alla Corona, per i debiti che la famiglia Manca Guiso aveva acquisito con il fisco. In questo periodo di confusione e di scontro tra Corona e feudatari per la propriet\u00e0 del Feudo d'Albis, i patroni marittimi di diversa provenienza sfruttano le risorse portuali e impiantano ad Orosei la base dei lucrosi traffici commerciali.\nCome indicato dagli Atti del Regno di Sardegna (tra il 1814 e il 1832), il Regolamento dei Porti classificava Orosei come quinta classe, ovvero \"Spiaggia di 2\u00aa Classe\" semplici di approdo, e quindi dotato di un capitano di seconda classe, un addetto all'ancoraggio e un guardiano.\nCon la riorganizzazione amministrativa del 1839, e l'eliminazione De iure (ma non de facto) del sistema feudale, Orosei dispone di un proprio mandamento, sotto la prefettura di Nuoro e sotto il dipartimento gallurese di Galtell\u00ec, col quale era collegato o dalla sponda in secca del fiume, ampiamente carreggiabile, o da un sentiero lungo la montagna difficile e sassoso (sul quale si ricalca la SS129). Il paese, gi\u00e0 in mano allo Stato ben prima della soppressione del sistema feudale, divenne un comune amministrato da un sindaco e da un consiglio comunale.\nIn una carta geografica che porta la data di \"Venezia 1779\" vengono indicate le vicinanze di Orosei come i luoghi in cui esistono miniere d'oro, ma gi\u00e0 nel 1838, il Casalis afferma che di nessuna di questa, n\u00e9 di altre riserve aurifere, si ha notizia confermata in Sardegna, ricca invece di cave (come proprio ad Orosei) di \u00abPietra Volcanica\u00bb, ovvero basalto.\nProprio da questo sbocco sul mare l'abitato \u00e8 stato pi\u00f9 volte soggetto ad attacchi pirateschi. Una figura semileggendaria nella lotta contro le invasioni dal mare \u00e8 \"Tomasu Mojolu\", che nel 1806 guid\u00f2 la resistenza contro l'ultimo attacco turco, nel quale la popolazione di Orosei, vinse nonostante la superiorit\u00e0 numerica degli assalitori e l'appoggio dell'artiglieria. \nSecondo i censimenti del Regno di Sardegna, Orosei ha registrato una crescita continua lungo tutto l'Ottocento: nonostante ci\u00f2, pur essendo un importante centro portuale e commerciale e contrariamente a quanto avverr\u00e0 nel XXI e nel XX secolo, Orosei non figurava tra i paesi pi\u00f9 popolosi della provincia Nuorese. Questo appare ancora pi\u00f9 inspiegabile, vista la presenza all'epoca nel centro oroseino di un medico, due chirurghi di condotta e alcuni flebotomi. (Casalis - Angius, p.\u00a0948 e p. 1104). In pi\u00f9, nel 1838 Orosei era gi\u00e0 al centro dei piani urbanistici e infrastrutturali, grazie al cantiere della Macomer- Orosei (attuale Strada statale 129 Trasversale Sarda). Nel medesimo anno, il paese era sede di prigione provinciale. Inoltre, vi erano due farmacie per tutti i paesi del circondario.\nIn questo stesso periodo, Alberto La Marmora racconta di Orosei, come un considerevole paese, la cui principale disdetta era quella di non possedere un ponte per attraversare il fiume. Lo si attraversava con una barca quando in piena, a cavallo o a piedi quando in secca. Il guado di \"Santa Maria\", oggi non pi\u00f9 individuabile ma costeggiante grossomodo l'attuale posizione del ponte, rappresentava una delle principali cause di morte in paese: molti annegavano o decedevano per malattie collegate agli sbalzi di temperature e al bagnarsi: \u00abin particolare le donne, le quali, sia che ritornino dal lavoro dei campi sull\u2019altra riva, o dalla raccolta della legna, con un fagotto sulla testa e tutte sudate, sia che si trovino in uno stato critico, subiscono con il bagno un raffreddamento improvviso che pu\u00f2 essere fatale\u00bb. Morti che si aggiungono a quelli dovuti alla malaria e il tasso di mortalit\u00e0 del paese rimane elevato. Per questo motivo La Marmora, come di suo consueto fare, esortava le autorit\u00e0 alla costruzione di un ponte o di una passerella.\nI vassalli di Orosei erano divisi in quattro classi e pagavano all'erario \u00abdiritti personali, diritti di pascolo, di vino e di estrazione\u00bb.\nNel 1838 lo spedale della carit\u00e0 di Chiesa di Sant'Antonio Abate era in pieno decadimento, privo di fondi da parte dell'amministrazione comunale e del vescovado, tanto che non era possibile ospitare pi\u00f9 di 12 persone.\nUna interessante visione della Orosei del 1838 e degli anni antecedenti ci arriva dal viaggio che Vittorio Angius ha intrapreso per raccogliere le informazioni utili alla compilazione del \"Dizionario Geografico, Storico, Statistico, Commerciale degli stati di S.M. il Re di Sardegna\" di Goffredo Casalis. L'Angius scrisse personalmente tutte le voci riguardanti la Sardegna, e descrive gli oroseini come \u00abgeneralmente pacifici\u00bb e amanti del lucro \u00abche facilmente ricavano dal battello coi battelli napoletani, genovesi e della Maddalena\u00bb. Allo stesso modo, insieme agli altri abitanti del dipartimento, erano uomini \u00ablaboriosi, religiosi, ospitali, vivaci e pieni di valore\u00bb che respingevano con valore gli invasori barbareschi, tanto che questi \u00abdi rado ardivano avvicinarsi a queste spiagge per le solite depredazioni, ricordandosi di essere stati sempre mal ricevuti e ributtati in mare pure quando avean operato per sorpresa\u00bb. Nel 1839, di sedici banditi ricercati, uno era di Orosei. d'altronde \u00abgli oroseini e gli altri del loro dipartimento sono generalmente pacifici, di rado accade fra essi un omicidio, e in quanto alla fatica non s risparmiano per amore del lucro\u00bb tuttavia sono rinomati \u00abbevitori, ma pu\u00f2 essere che questa sia un'esigenza per il clima umido e l'aria non buona\u00bb (per via delle zone palustri). Sempre secondo l'Angius \u00abin loro onore, ladri e birbe non trovano mai [...] ospitalit\u00e0\u00bb, nonostante siano \u00abancora un po' tiepidi negli uffici religiosi\u00bb. Gli uomini sono descritti come \u00abvivaci animosi e facili a d'infiammarsi d'ira\u00bb mentre le donne come \u00abdi altrettanta vivacit\u00e0, avvenenti, seduttrici\u00bb \nOrosei infatti, pur non avendo l'importanza che deteneva nel XIV secolo, aveva un porto assai attivo dal quale si commerciavano tutti i prodotti della Barbagia, e non solo. \nOrosei era un vero e proprio centro di commercio per i prodotti di paesi come Benetutti (formaggi), Bitti, Dorgali, Galtell\u00ec (cereali, vini, formaggi e altri prodotti), Gavoi, Nulvi, Ploaghe e tanti altri. \nLe genti di Orosei erano tra i principali acquirenti dei prodotti tessili artigianali di Dorgali, consumatori della rinomata fonte d'acqua minerale di Galtell\u00ec \u00abmolto efficace nelle febbri d'intemperie\u00bb (Angius, p.473)\nIn questo secolo, prima delle bonifiche avvenute nel secolo successivo, le malattie pi\u00f9 comuni erano le pleuriti (che, seppur prevenibile, causava molti morti per noncuranza), le febbri perniciose e l'epilessia. \nLe bonifiche ottocentesche e di primo Novecento avevano come scopo primario quello di regolamentare il corso del Cedrino mediante l\u2019innalzamento degli argini e l\u2019eliminazione dei numerosi bacini paludosi che ammorbavano l\u2019aria favorendo l\u2019insorgere della malaria. Il passaggio \u201cdalle acque malarigine all\u2019acqua della vita\u201d si ottiene con la capillare rete irrigua indispensabile all'agricoltura (orti, giardini, erbai e vivai) e con la riconosciuta importanza, anche a fini turistici, delle estese zone umide.\nNel 1880, e poi nel 1886, 1988 e 1989, Orosei fu interessata da importanti e devastanti piene del fiume Cedrino, quando il fiume era ancora sprovvisto di argini artificiali a protezione. Se durante la Piena del 1880 era crollato il ponte sul Riu Foche Pizzinna, lungo la litoranea di Santa Maria, nel 1886 i danni furono tali che se ne parl\u00f2 persino in Parlamento: tutte le comunicazioni e le strade furono interrotte, l'acqua raggiunse i 4 metri d'altezza di piena, oltre 1000 ettari di orti furono distrutti, . Solo nel 1876 era stato inaugurato, con le prime 7 arcate, il Ponte sul Cedrino. Negli stessi anni, sul Rio Sa Minda vi era un Ponte a due arcate. \nCon la nascita della Provincia di Sassari nel 1889, Orosei - ancora inquadrato nella \"Bassa Gallura\" - viene legato agli uffici provinciali sassaresi. \nVerso fine secolo vengono nominati per la prima volta i tre frantoi di una certa importanza, che prendevano nome dai loro proprietari (Quello dei Musio, dei Vardeu e dei Satta) Il primo, dei Musio, era tra via San Salvatore - oggi via Giacinto Satta - e via Tommaso Moiolu, eroe quest'ultimo, precedentemente proprietario del mulino, inspiegabilmente abbattuto nel 1993. Gli altri due, rispettivamente dietro la \"Prigione Vecchia, e in via Dorgali (oggi Via Santa Veronica).\nXX secolo - XIX secolo.\nIl Novecento a Orosei \u00e8 arrivato, si pu\u00f2 dire, poco alla volta. Alcune date fondamentali, specialmente nella prima met\u00e0 del secolo ma non esclusivamente, hanno rappresentato l'introduzione - seppur in ritardo rispetto ad altri centri urbani, importanti innovazioni. \u00c8 per il territorio una fine lenta ma definitiva e ineluttabile dal Medio Evo feudale che aveva contraddistinto - nonostante le campagne di modernizzazione del Regno di Sardegna e del Regno d'Italia - Orosei e dintorni per tutto il secolo precedente. Ancora all'inizio del secolo, comunque, si ha notizia dei barconi che attraccavano in Orosei per caricare minerali, grano e carbone.\nTra le primissime novit\u00e0 del secolo vi \u00e8 indubbiamente l'arrivo degli autobus con servizio postale, che gradualmente avrebbe sostituito il ruolo dei \"carrozzeri\", ovvero le semplificate diligenze ai cui addetti con calesse e cavalli era designato il collegamento delle stazioni di posta e dei carcerati. \nCon Decreto reale del 18 gennaio 1910, su proposta dell'allora Ministro dell'interno, il mandato del Commissario straordinario posto a seguito dello scioglimento del Consiglio Comunale, viene prorogato di altri 3 mesi per permettere la conclusione della vendita di terreni comunali e riappianare i conti in rosso delle casse comunali. In contemporanea, il commissario doveva portare avanti l'ampliamento del Cimitero comunale e del Mercato Civico, ma anche la trasformazione del Brefotrofio della Chiesa di Sant'Antonio Abate (Orosei) e le procedure per la contrazione di un mutuo che finanziasse la costruzione del nuovo acquedotto.\nNel 1911 viene inaugurata la linea automobilistica Nuoro-Orosei-Terranova Pausania, segnando cos\u00ec il pensionamento dell'ultimo \"carrozzeri\" di Orosei (\"Giuseppe \"Peppeddu\" Porcu\" \"carrozzeri\", appunto) che svolgeva servizio presso tutta la Baronia.\nAd Orosei venne fondato, traendo origine dalla sezione locale nazionalista, la Sezione di Orosei del Partito Fascista. Gli appartenenti alla sezione si posero in netto contrasto con le politiche sardiste dell'amministrazione comunale guidata da Giovanni Battista Porru. Questi, nel 1923 aveva pure tentato di rifondare la sezione sardista, ma lo scontro con i fascisti si fece acceso e si concluse solo con la promulgazione delle Leggi fascistissime del 1926 e la conseguente eliminazione dei consigli comunali con l'arrivo dei Podest\u00e0. Durante il fascismo anche Orosei sostenne le attivit\u00e0 di istruzione, propaganda e sport organizzate dal Partito, contribuendo come possibile con il proprio bilancio.\nNel 1926 viene arriva l'acqua corrente, con l'apertura tra l'attuale via Lamarmora e via Nazionale, della prima fontana da rete idrica pubblica. L'anno successivo sono aperte le cinque fontane pubbliche distribuite nel paese, dividendo il paese in altrettante zone di raccolta e di aggregazione, intorno a questi sostituti dei pozzi privati. Esse erano in piazza del Popolo, la prima e la pi\u00f9 importante, poi in \"Santu Juanne,\" in \"Santu Jorii,\" in \"Sant'Antoni de Padua,\" e in \"S'Ortu 'e su Mulinu.\" La loro posizione si riveler\u00e0 fondamentale per delimitare con precisione il centro storico, che vedr\u00e0 il suo sviluppo urbanistico solo dagli anni '50. \nNel 1927 Orosei viene assegnato alla neoistituita Provincia di Nuoro, e perde tantissimo del potere doganale, fiscale ed economico detenuto sinora grazie alla presenza del porto.\nNel 1931 il paese raggiunge quota 2.430 abitanti. Negli stessi anni, i Guiso-Gallisai, ossia dagli eredi di don Pietro Guiso e Giovanni che dal 1721 erano custodi, concessionari e deputati della marina, del tratto litoraneo che partiva da Cala Luna alla Punta di Sabatero avevano avviato i lavori di canalizzazione delle paludi oroseine, intervenendo nel tratto di Osala che nel 1968 risultava gi\u00e0 ampiamente scavato e piantumato con Pinus pinaster. Negli stessi anni della prima met\u00e0 del XX secolo, i tratti costieri di Orosei che si estendevano anche oltre la foce del Cedrino, sino ad arrivare ai limiti del paese, erano gi\u00e0 stati piantumati con Pino marittimo. Se oggi possiamo osservare lungo tutte le coste sul mare immense pinete, nelle ortofoto del 1968 si possono osservare ancora i filari ordinati secondo linee oblique parallele di pini giovani e le numerose strisce tagliafuoco del quale oggi rimangono ancora i segni. Sempre in questi decenni (e comunque ben prima del 1968) era stata gi\u00e0 piantumata e progettata l'area di rimboschimento che oggi circonda lo Stagno di Bidderosa. \nDurante la Seconda guerra mondiale, i militari tedeschi e italiani di stanza a Orosei, che costruirono gli ancora visibili bunker per mitragliatrici in punti strategici (Piazza San Gavino, nella localit\u00e0 \"Funtanedda\" e a \"Punta Ginepro\"), alloggiavano o in ricoveri costruiti da hoc, o presso il Santuario del Rimedio, e altre strutture sequestrate, tra le quali si pu\u00f2 citare l'occupazione di una porzione della casa padronale Guiso Satta, dove aveva sede il comando. Negli stessi anni, per la prima volta, gli oroseini conoscevano il cinema, grazie alle proiezioni di film che i militari organizzavano nella chiesetta di Sant'Antonio da Padova. \nNel secondo dopoguerra la Fondazione Rockefeller avvi\u00f2 ad Orosei un'importante bonifica delle aree paludose site a pochi chilometri dal centro, che port\u00f2 a una drastica riduzione della presenza della anophele, permettendo lo sfruttamento di terreni destinati all'agricoltura. La bonifica era stata preceduta da un primo intervento negli anni '30 Fin dall\u2019antichit\u00e0 la malaria fu una delle peggiori avversarie dei sardi. Sembra a che a portarla in Sardegna siano stati i cartaginesi nel V secolo avanti Cristo, e che da allora la sua presenza fu costante fino a met\u00e0 Novecento. Il suo sviluppo fu dovuto al taglio delle foreste per creare campi dove coltivare grano, che prosegu\u00ec durante l\u2019impero romano (in questo periodo, il Campidano divenne il granaio dell\u2019impero). Orosei e la sua piana inondata dal Cedrino era una delle aree pi\u00f9 colpite. Nel secondo dopoguerra, fino al 1951, il \"Rockefeller Foundation Sardinian Project\" finanzi\u00f2 un vasto piano di disinfestazione dalle zanzare, coinvolgendo 32.000 lavoratori che irrorarono le zone rurali con 10.000 tonnellate di ddt. Sulla parete dei alcune case nel centro di Orosei, i segni dell\u2019azione dei disinfestatori sono ancora visibili tramite le date. Marcello Fois, in \u201cNel tempo di mezzo\u201d, racconta attraverso i suoi personaggi quel momento di storia dell\u2019isola. \nPrima del 1950 vengono costruiti i primi tratti, nella porzione finale del fiume Cedrino, degli argini. Essi si rivelarono insufficienti durante l'alluvione del 1950 che comport\u00f2 ingenti danni, tanto da cambiare sensibilmente l'aspetto ambientale dell'area Prima della stessa data viene anche realizzato il sistema di dreno della piana nord, con la creazione di un canale di scarico e un sbocco verso la zona di Santa Maria. Questo sistema \u00e8 ancora in funzione tramite valvole di scarico per contrastare eventuali piene come quella del 2006.\nNella met\u00e0 del secolo, intorno al 1950, ad Orosei apriva il primo cinema all'aperto, ad opera del sig. Paolo Cabras, con 250 posti e una programmazione solo nel periodo estivo. \nNel 1950 iniziarono anche a Orosei i lavori - finanziati dalla Regione e dalla Cassa del Mezzogiorno - per adempiere alla Legge sulla bonifica integrale del 1933, con interventi di piantumazione delle coste per la riduzione del surrenamento e la protezione dei terreni agricoli pi\u00f9 vicini al mare. Come nel resto della costa oroseina, le pinete del territorio comunale (dai piedi del Tuttavista all'area protetta dello Stagno di Bidderosa sono caratterizzate da Pinus pinea (nelle coste) e da Pinus pinaster (nelle alture) non autoctoni, che hanno creato nuovi ecosistemi. Per questa ragione le pinete, prima inesistenti, necessitano di continua manutenzione. \nLa delibera del consiglio comunale di Orosei, sindaco l'avvocato Giannetto Cabras, del 1956 cambi\u00f2 il destino del paese. Furono messi in vendita lui i primi lotti di Cala Liberotto a \u00abprezzo politico\u00bb per edificazioni a vocazione turistica. Fu quello il primo passo verso l'orizzonte turistico che nel giro del ventennio successivo fece di Cala Liberotto prima e di Cala Ginepro a seguire le localit\u00e0 trainanti del turismo ricettivo della costa orientale sarda. \nNel 1959 viene scavata la parte artificiale dello Stagno di Sa Curcurica, per facilitare l'affluenza di acqua e compensare l'opera dello sbocco a mare naturale, spesso soggetto a interrimento. L'opera completa non venne mai completata definitivamente. All'interno di questa opera venne poi integrata la Peschiera di Sa Curcurica, ma che \u00e8 attualmente improduttiva, ed in stato di completo abbandono. Nello stesso anno, dopo la richiesta dei familiari, il feretro di Grazia Deledda fece ritorno a Nuoro e sbarc\u00f2 sulla costa oroseina su un battello da Roma.\nSuccessivamente, a partire dagli stessi anni '50, e in particolare intorno agli anni '70, il centro abitato si \u00e8 esteso alla costa, tramite la costruzione di alcune frazioni, come Sos Alinos (della cui inaugurazione, nel 1961, parlano alcuni video storici per l'eccezionale presenza dell'allora ministro Giulio Pastore che aveva gi\u00e0 annunciato l'opera come investimento e sviluppo della Cassa del Mezzogiorno.) e Cala Liberotto, dove negli anni ottanta \u00e8 stata istituita l'area protetta dello stagno di Bidderosa. \nNegli anni 60 vengono iniziate importanti opere di canalizzazione del territorio di Orosei, bisognoso di acqua per l'irrigazione dell'agro e per contrastare la falda salina di risalita. Si tratta della Stazione di Sollevamento a pozzo di \"Lollotti\" che, nel 2017 versava in stato di abbandono e inutilizzo, a causa della mancanza di manutenzione. \u00abNel frattempo sono state avviate opere di irrigazione nella zona litoranea di Orosei (230 ettari circa), gi\u00e0 difesa con arginature; tale zona, che presenta terreni di ottima fertilit\u00e0, ha assoluto bisogno delle acque di irrigazione, oltre che per le normali necessit\u00e0 fisiologiche delle colture, anche per mantenere ad un franco sufficiente la falda salina che altrimenti \u2014 specie dopo la costruzione delle arginature \u2014 tende a salire in superficie per capillarit\u00e0 isterilendo i terreni. L\u2019acqua occorrente per l\u2019irrigazione viene captata nell\u2019alveo di magra del fiume Cedrino mediante un canale drenante attestato ad un pozzo a cui \u00e8 collegato rimpianto di sollevamento; da tale manufatto l\u2019acqua viene poi distribuita alla piana mediante canaletto prefabbricate\u00bb In questo stesso decennio il paese attraversa un periodo di risveglio culturale, volto al recupero e alla valorizzazione del proprio patrimonio culturale (dalle risorse ambientali, al centro storico, ai canti e balli con abbigliamento tradizionale locale). Nel 1962 viene infatti costituita l'associazione locale Pro loco, nel 1964 apre la Biblioteca Comunale il 17 gennaio, l'anno dopo sorge il primo circolo giovanile \"Su Puntorju\". Seguiranno nel 1970 il Gruppo Folk Orosei e nel 1973 il coro di Santa Maria del Mare.\nNegli anni '70 viene realizzato il canale scolmatore alla foce del fiume Cedrino. In contemporanea, iniziano i lavori per i canali di sfogo che congiungeranno il fiume al sistema fluvio-lagunare dello Stagno di Aval\u00e8 - Su Pedrosu, fino a quel momento diviso in differenti stagni e canali, tra cui la palude retrodunale di Turcuris, che viene completamente bonificato.\nNel 1975, Don Nanni Guiso, accogliendo l'appello di una classe elementare guidata dalla maestra Giuseppina Manca, decida di finanziare il restauro di un'antica chiesa campestre di Orosei intitolata a \"Santa Maria 'e Mare\". La chiesa venne eretta nel Seicento per volont\u00e0 della sua famiglia e di risultava ancora di sua propriet\u00e0. Con la riapertura della chiesa, dal 1976 venne ripresa la tradizionale festa dell'omonima Vergine, e nasce il coro dei Tenori di Santa Maria e Mare. Sulla scia delle iniziative di Don Nanni, Orosei diventa un piccolo centro culturale con una stagione artistica che porta, negli spazi espositivi di propriet\u00e0 Guiso, opere dei Cubisti, Joan Mir\u00f3 e altri artisti del Novecento. Oltre che artisti lirici come Margherita Rinaldi e Jeon Soeun Serenelli\nNegli anni '80 del XIX Secolo vengono create le bocche a mare e i moli per l'affluenza di acqua salmastra, una maggiore salute del sistema palustre e la creazione di una peschiera. \nNel 1989 il Comune di Orosei, sotto amministrazione Delogu, approva il bando per la costruzione del campeggio in localit\u00e0 Marzellinu. \nCon l'inizio del III millennio il recupero del centro storico, con nuove pavimentazioni in basalto e riutilizzo dei ciottolati originali prende forma, sostituendo alcuni lastricati cementizi e asfalti bituminosi. Contemporaneamente viene recuperata la piazza principale, Piazza del Popolo, con un nuovo ridisegno e un giardino pubblico.\nNel 2001 viene inaugurata la nuova caserma della Polizia Stradale.\nNel 2016 iniziano i lavori per nuove infrastrutture, come la Circonvallazione delle Cave e i nuovi argini del fiume Cedrino. Entrambi i progetti sono ancora in corso.\nSimboli.\nLo stemma e il gonfalone del Comune di Orosei sono stati concessi con decreto del presidente della Repubblica del 19 novembre 1999.\nMonumenti e luoghi d'interesse.\nArchitetture religiose.\nSono presenti 17 chiese consacrate:\ned inoltre le chiese semidistrutte di Nostra Signora di Loddhusio (Chiamata \"Nostra Signora d'Agosto\" nel La Marmora) e di San Leonardo, oppure quasi totalmente distrutte come quella di San Prospero. mentre nel 1838 vengono citate 12 chiese consacrate pi\u00f9 diverse cappelle minori, tra cui: il Rosario Vecchio, S. Giorgio,\"S. Giovanni de susu,\" S. Giovanni Muleddu, S. Giovanni Evangelista, San Salvatore, Vergine di Monferrato, San Lorenzo.\nAlcune di queste oggi sono impossibili da individuare nel centro storico, come San Nicola, un tempo sede del priorato e degli archivi comunali. San Nicola aveva una sua \"curtis\" ovvero una casa per i servi che lavoravano per l'amministrazione del fondo, gestita dalla chiesa. Essa era disposta su un unico livello con un cortile chiuso su tre lati che formava \"sa corte\" \nInoltre, fino ala fine del XVIII secolo era presente un convento di suore cappuccine, trasferitesi poi a Orune. Quel che resta del convento venne trasformato in casa nobile Cabras, e la cappella del convento in Monte Granatico, poi abbandonato fino al recente recupero.\nSiti archeologici.\nDei 13 nuraghi censiti o comunque individuati nel territorio comunale, si segnalano:\nAlmeno fino al 1838 erano chiaramente distinguibili resti \u00abdi antica popolazione\u00bb (non \u00e8 chiaro se solo nuragiche o anche romane) poco distante dalla chiesa di Loddusio (dove oggi si sa esserci resti di muraglie nuragiche), lungo la zona di Gulunie, e sotto il colle di Santa Lucia. Gi\u00e0 nel 1868 la maggior parte dei \u00abnumerosi nuraghi\u00bb risultavano gi\u00e0 disfatti per la maggior parte. \nAree naturali.\nNel 2017 Legambiente, con le rilevazioni effettuate dalla sua Goletta Verde, e con la collaborazione del Touring Club Italiano, ha assegnato il riconoscimento di 4 Vele al comprensorio del Golfo di Orosei nel quale si trova la costiera di Orosei. I parametri considerati per l'assegnazione delle vele sono la qualit\u00e0 delle acque di balneazione, efficacia della raccolta differenziata dei rifiuti, la gestione delle risorse idriche, la presenza di aree pedonali, efficienza dei servizi, la valorizzazione del paesaggio e delle produzioni locali.\nNel territorio di Orosei ti trovano distinte realt\u00e0 naturali:\nL'Oasi di Biderrosa.\nLa localit\u00e0 di maggiore pregio ambientale \u00e8 il parco naturale di Biderrosa (ingresso a pagamento), area di oltre 400 ha. in gran parte rimboschita a pino ed eucalipti, in cui non manca per\u00f2 la tipica macchia mediterranea (mirto, erica, cisto, lentischio, lecci, corbezzoli e ginepri); percorsi a piedi, in bicicletta o in macchina consentono di raggiungere quote elevate dei rilievi granitici da cui si gode il panorama dei sottostanti stagni e delle spiagge di finissima sabbia.\nColle di Santa Lucia.\nIsolata dai contemporanei altopiani basaltici ad opera dell\u2019attivit\u00e0 erosiva delle acque del fiume Cedrino (che in questo punto, prima delle opere di arginamento, si biforcava in due distinti rami), conserva tracce della sua remota e pi\u00f9 recente antropizzazione. Ad epoca preistorica sono riferibili una tomba dolmenica (purtroppo violata) e filari basali di due torri nuragiche posizionate lungo il ciglione SE; rinvenimenti fittili superficiali ne testimoniano una frequentazione in periodo romano, mentre le chiese ancora aperte al culto di S. Lucia (forse impostata su un precedente tempio romano) e di S. Giovanni Evangelista costituiscono la pi\u00f9 evidente emergenza monumentale della medioevale \u201cvilla\u201d di Bith\u00e9 (Bibisse nelle fonti, insediamento oggi scomparso poich\u00e9 abbandonato intorno al diciassettesimo secolo in seguito alle frequenti epidemie ed alluvioni). \nCuccuru 'e frores.\nLocalit\u00e0 tra le pi\u00f9 interessanti sia per testimonianze paleontologiche (fossili di tutte le fasi del Cretaceo) che per la marcata antropizzazione dalla preistoria (\"domus de jana\" di \"Conca ruja\", grotte riparo, nuraghe e muraglie nuragiche sulla cima e lungo le creste strapiombanti sulla sottostante valle) alla fine dello scorso millennio (una decina di forni di calce in uso fino alla met\u00e0 del Novecento, il primo deposito d\u2019acqua potabile, tracce d\u2019archeologia industriale dei primi saggi delle cave di marmo). Il rilievo calcareo di Cuccuru \u00e8 Frores, alle propaggini NE del Tuttavista, risulta ben circoscritto da una stretta valle percorribile a piedi; dalla sua cima (alt. m. 254) un panorama su tutta la valle del cedrino. Il toponimo (collina dei fiori) deriva dalla caratteristica colorazione del periodo di massima fioritura (marzo-aprile).Architetture Civili \nAltri luoghi d'interesse.\nRelitto del KT12.\nA circa due miglia dalla costa, su un fondale di 31 metri di profondit\u00e0, ci si pu\u00f2 recare a visitare il relitto del KT12, un mezzo da sbarco tedesco che trasportava automezzi e carburante per le truppe tedesche che combattevano in Africa settentrionale, affondato durante la Seconda Guerra Mondiale. Era il 10 giugno del 1943 quando, verso le dieci del mattino, un fortissimo boato scosse la cittadina, a dimostrare che uno dei tre siluri lanciati dal sommergibile inglese \"Safari\" aveva centrato il bersaglio. Il relitto \u00e8 spaccato in due parti: una pi\u00f9 piccola, costituita dalla la prua, ed una pi\u00f9 grande, con l'ancora e la poppa, sulla quale si trovano il cannoncino ed una gru caduta fuori bordo.\nSociet\u00e0.\nEvoluzione demografica.\nCensimenti storici.\nSecondo il Liber fondachi nel 1318 a Orosei vi erano 915 abitanti, ma altre fonti sostengono che nel 1317, prima data disponibile sui dati della popolazione, vi fossero 380 fuochi e 1932 abitanti. I due dati sono apparentemente discordanti, ma non indicano i criteri di calcolo demografico (con o senza l'inclusione dei piccoli borghetti medievali satelliti), potrebbero quindi solo essere complementari. \nAltri dati significativi sono quelli riferiti al Parlamento del 1485, i primi disponibili dopo la concitata fase delle guerre che caratterizzarono tutto il XIV e buona parte del secolo XV; a quella data la popolazione era enormemente diminuita, contava 50 fuochi per un totale di 200 abitanti.\nA distanza di un secolo, nel 1583, la popolazione era nuovamente cresciuta: di fatto era pi\u00f9 che raddoppiata, e contava 120 fuochi per un totale di 484 abitanti. Il bilancio demografico del secolo XVII, nonostante le epidemie di peste e le carestie, \u00e8 positivo: infatti nel 1698, alla fine del periodo spagnolo, la popolazione era cresciuta e contava 712 abitanti. \nNel 1728, all\u2019inizio del periodo sabaudo, la popolazione era ulteriormente aumentata e contava 1256 abitanti. Nel periodo successivo la popolazione prese a crescere con regolarit\u00e0 e nel 1848, anno in cui si ebbe la \"fusione perfetta\", contava 1671 abitanti. \nNei decenni successivi registr\u00f2 un nuovo leggero aumento e nel 1861, anno della proclamazione del Regno d\u2019Italia, contava 1814 abitanti. Nella seconda met\u00e0 del secolo XIX continu\u00f2 a crescere; nel 1901 contava 2121 unit\u00e0. Nel corso dei primi decenni del Novecento il villaggio continu\u00f2 a svilupparsi; nel 1951 contava 3484 abitanti. Nell\u2019ultimo cinquantennio la popolazione ha continuato a crescere grazie allo sviluppo delle attivit\u00e0 turistiche; nel 2001 contava 5777 abitanti\nSecondo i censimenti del Regno di Sardegna, Orosei ha registrato una crescita continua lungo tutto l'Ottocento: nel 1827 c'erano abitanti, nel 1829 erano , nel 1831 invece , mentre nel 1834 erano .\nNel 1838 si contavano a Orosei persone, con un notevole incremento, giustificato secondo Vittorio Angius dalla progressiva introduzione delle vaccinazioni. Nel medesimo censimento si sottolinea la presenza di 12 famiglie nobili, 435 sono famiglie possedenti. Inoltre vi erano 500 agricoltori, 40 pastori, 25 pescatori, 50 negozianti all'ingrosso e al minuto, 60 artigiani, 5 preti, 12 ufficiali civili, 5 sanitari (un medico, due chirurghi e due flebotomi), 2 notai.\nNel 1860, con riferimento al censimento del 1858, La Marmora ci comunica che ad Orosei erano residenti 1813 persone.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 488 cittadini stranieri e cio\u00e8 il 7% della popolazione residente. Le nazionalit\u00e0 maggiormente rappresentate erano:\nLingue e dialetti.\nLa variante del sardo parlata a Orosei \u00e8 quella nuorese baroniese, e veniva descritto un tempo come \u00absimilissimo a quello dei bittesi, ma la pronuncia \u00e8 pi\u00f9 spedita\u00bb\nTradizioni e folclore.\nMolto legati alle tradizioni locali di usi e costumi, Orosei \u00e8 da sempre caratterizzata - come molto paesi della Sardegna - da abitudini ricorrenti. \nNei secoli scorsi, e anche oggi - seppur pi\u00f9 di rado -, sono soventi i balli pubblici in piazza, un tempo accompagnati dal suono del tamburino o dal canto dei cori oggi pi\u00f9 dal suono della fisarmonica.\nUn tempo si soleva, durante i funerali, che le donne del parentado cantassero - in abiti scuri per il lutto - il dolore della perdita e le lodi del defunto. Questa pratica oggi \u00e8 scomparsa.\nSono scomparsi altres\u00ec i tradizionali palii che si svolgevano durante la Festa del Rimedio e durante la festa della Santissima Vergine, quest'ultima non pi\u00f9 celebrata. In queste feste nel XVIII e XIX secolo si celebrava con balli in piazza al canto di cori e piccole fiere itineranti.\nCultura.\nCinema.\nOrosei \u00e8 stata scelta come location cinematografica in differenti occasioni. Il paese \u00e8 stato il set per il film del 1965 \"Una questione d'onore\" di Luigi Zampa, mentre la spiaggia di Cala Ginepro, nella frazione di Cala Liberotto, \u00e8 stata scelta per alcune scene del film con Paolo Villaggio dal titolo \"Il signor Robinson, mostruosa storia d'amore e d'avventure\".\nEventi.\nOrosei ha una storia ricca e le manifestazioni seguono spesso un profilo in cui il carattere religioso viene integrato dagli aspetti profani della festa, senza mai distaccarsi dalle profonde radici immerse nella tradizione.\nDurante il corso dell'anno, specialmente nel periodo estivo, vengono spesso organizzate sagre e manifestazioni culinarie che puntano a far conoscere e gustare i prodotti tipici sardi e, specialmente, del territorio locale. A queste manifestazioni culinarie si accompagnano spesso eventi musicali e di poesia. Questi ultimi si concentrano principalmente durante la festa di \"San Giacomo Apostolo\", patrono del comune, e durante la prima novena della festa della \"Madonna del Rimedio\".\nPi\u00f9 volte ad Orosei sono stati ospiti, nel corso di vari eventi, artisti di fama nazionale e internazionale come Piero Pel\u00f9, Irene Grandi, Nek, Molella, Prezioso, Gabry Ponte, Ren\u00e9 la Bulgara, Pino e gli Anticorpi, Paps'n'Skar.\nGeografia antropica.\nUrbanistica.\nBench\u00e9 assai differente dalle realt\u00e0 dei secoli passati, l'urbanistica di Orosei \u00e8 frutto delle diverse epoche di antropizzazione del territorio. Data la prevalente realt\u00e0 agropastorale della societ\u00e0 locale, per lungo tempo Orosei era caratterizzata da differenti agglomerati urbani di case di campagna e piccole abitazioni dei braccianti, le quali si raggruppavano tendenzialmente intorno alle numerose chiese campestri disseminate nel territorio. Di questa organizzazione territoriale si ha prova nei numerosi villaggi citati durante il medioevo (Bibisse (o Bitth\u00e9, o Bibissa o Binisse), Carinsi, Chelicha, Loddusio, Muri\u00e0, Orbia, Orgoi, San Nicola di Orosei, Stellaria, Suculei e altri). Di questi oggi rimane, a dimostrare il carattere effimero delle costruzioni, veramente poco: Di Bibisse non rimane nulla se non i ruderi della chiesa parrocchiale di San Leonardo, appena sotto il gollei di Santa Lucia. \nDagli agglomerati di abitazioni posizionati lungo il costone del \"gollei\" oggi noto come Gollai nasce l'odierna Orosei, grazie al continuo espandersi di due centri nati intorno ai poli principali del borgo. La chiesa di San Giacomo Maggiore e il castello posto sulla sponda opposta del Rio che correva lungo l'odierna Via Nazionale.\nQuesta posizione cos\u00ec arroccata su due alture del costone basaltico, ad alcune decine di metri di sul livello del mare, rendono Orosei uno di quei borghi che, pur non essendo direttamente sulla costa, sentono e vivono la presenza del mare. In questo aspetto, nel 1957 Vico Mossa definisce Orosei uno \u00abfra i pi\u00f9 belli dell'Isola\u00bb Lo stesso Mossa sostiene la tesi secondo cui Orosei fosse cinta di mura (ipoteticamente distrutte nel 1541 secondo alcune fonti) e dotata di torri, ma ad oggi non ci sono prove n\u00e9 in resti archeologici n\u00e9 in caratteristiche di tessuto urbano.\nIl Tessuto urbanistico tradizionale, assestatosi nel XIX Secolo, era scandito da vie assai strette, non selciate, su cui affacciavano lotti dalle forme pi\u00f9 varie tendenzialmente rettangolari o quadrangolari, spesso per\u00f2 posizionati in seconda fila e collegati da un solo vialetto di accesso, preceduto da portale.\nAlmeno fino al 1978 l'urbanistica stradale di Orosei era ancora molto legata al contesto agrario e tra le abitazioni erano ancora aperti gli ormai inglobati canali di irrigazione dell'agro, nonch\u00e9 canali di deflusso delle acque piovane e precedentemente anche acque nere. Tra via Leopardi, Via Po e via S'Ortale era ancora aperto il canale di \"Martineriu\".\nNel corso del XX Secolo il paese ha continuato ad espandersi esclusivamente tramite lottizzazioni di terreni privati, senza un piano urbanistico comunale omogeneo che disegnasse una trama coerente e organizzata. \nAl 2020, Orosei manca, nonostante la presenza di un Piano urbanistico comunale, di strumenti di regolamentazione come il Piano particolareggiato, che si affianca a realt\u00e0 burocratiche e di abusi molto diffusi. Il centro storico, oggi indicato da strumenti e norme non aggiornate, \u00e8 limitato a causa di numerose abitazioni realizzate a partire dal 1967, prive di concessione edilizia valida, e quindi impossibilitate al recupero, alla vendita o alla ristrutturazione.\nCentro storico e nucleo originale.\nL'odierno centro storico di Orosei \u00e8 composto principalmente da abitazioni ed edifici risalenti quasi nella totalit\u00e0 ad edifici successivi al XVIII secolo, a seguito di un non meglio noto evento disastroso - probabilmente un incendio di vasta proporzione, oppure la pi\u00f9 credibile distruzione del paese a seguito del saccheggio del 1549 - che ha riguardato buona parte degli edifici intorno al castello. \nLa piazza centrale, \"Piazza del Popolo\", fulcro della vita paesana sin dal XIX secolo non segna un centro n\u00e9 geografico n\u00e9 urbanistico del tessuto cittadino. \u00c8 uno spazio nato successivamente alle espansioni dei due nuclei originali gravitanti intorno ai due poli del borgo: la Parrocchiale di San Giacomo apostolo e il Castello sede della \"Curia regni\". \u00c8 infatti solo in un periodo compreso tra il V e il X secolo che Orosei assume i caratteri di un agglomerato urbano. \nPurtroppo di questa evoluzione oggi si ha ben poca testimonianza a causa, come si vedr\u00e0, delle vicende del 1549 e del nucleo abitativo del periodo giudicale (circa 900 abitanti nel 1318) rimangano poche preesistenze architettoniche, molto scarse e identificabili principalmente nelle prime strutture del complesso di Sant'Antonio Abate, nel primo impianto della Parrocchiale, nelle pi\u00f9 antiche strutture abitative del rione Palatthos Vezzos tra cui padronale Casa Guiso e nell'opera fortificata della \"Preione Vezza\" ovvero la \"Curia regni.\" \nCon l'et\u00e0 feudale, iniziata per Orosei nel 1449 con l'arrivo dei Guiso, arriva un risveglio urbanistico del centro urbano nei primi anni del Cinquecento dovuto principalmente al trasferimento della sede dal Castello di Pontes di Galtell\u00ec a Orosei. Ne consegu\u00ec il rafforzamento di una nobilt\u00e0 minore locale che commissionavano la costruzione delle residenze benestanti nell'area intorno alla Curia regni. A questo periodo risalgono le prima volontarie demolizioni e le trasformazioni delle strutture preesistenti. \nQuesta crescita e questo processo di sviluppo e ammodernamento vennero interrotti o comunque fortemente rallentati nel 1549, quando un'armata turca guidata da un certo Gurgut saccheggi\u00f2 Orosei e quasi lo distrusse (come testimoniano documenti provenienti dall'Archivio di Stato di Cagliari). Successive fasi di ricostruzione devono far riferimento, specie per gli edifici di maggiore importanza, a questa data.\n\u00c8 solo nel Seicento che con la costruzione pi\u00f9 frequente e viva di strutture private ed ecclesiastiche si ha la congiunzione dei due nuclei abitativi fino ad allora separati: viene eretto l'oratorio del Rosario sul fondovalle e il borgo diventa un tutt'uno intorno alla \"piazza maggiore\". \nIl centro storico \u00e8 delimitato oggi dalla posizione delle cinque fontane pubbliche distribuite ai margini dell'urbano nel 1927 dividendo il paese in altrettante zone di raccolta. Esse erano in Piazza del Popolo, la prima e la pi\u00f9 importante, poi in \"Santu Juanne\", in \"Santu Jorii\", in \"Sant'Antoni de Padua\" e in \"S'Ortu e su Mulinu.\" La loro posizione si riveler\u00e0 fondamentale per delimitare con precisione il centro storico, che vedr\u00e0 il suo sviluppo urbanistico solo dagli anni '50.\nLa trama stradale \u00e8 disordinata, scomposta e incoerente, spesso caratterizzata da vie cieche e strade di risulta da lottizzazioni e appropriazione di strade pubbliche in cortili o in lotti privati. \nFrazioni.\nIl comune di Orosei \u00e8 costituito dalle seguenti 5 frazioni, tutte marittime di cui 4 costiere:\naltitudine: 6\u00a0 - popolazione: 110 abitanti.\naltitudine: 0\u00a0 La Frazione non \u00e8 abitata, ma il toponimo rimane dall'eredit\u00e0 della zona portuale di origine medievale, e dalla diretta vicinanza dell'area con il centro abitato, costituendone la primaria marina.\naltitudine: 13\u00a0 - popolazione: 35 abitanti.\naltitudine: 7\u00a0 - popolazione: 186 abitanti\nTopografia.\nLa complessa topografia di Orosei \u00e8 oggi risultato di secoli di trasformazioni, tramandi orali e caratteristiche scomparse, che per\u00f2 hanno origine pi\u00f9 concreta e coerente nel Settecento. \u00c8 fondamentale notare che tantissimi toponimi hanno oggi perso sia l'attinenza con l'origine da cui derivano, oppure hanno subito traslitterazioni da parte di funzionari o burocrati non sardi, che hanno interpretato suoni, dittonghi o intere parole soggettivamente. Ulteriormente, il tramando orale precedente alla cartografia locale ufficiale, ha fatto s\u00ec che nel corso dei secoli carte come quelle del Generale dell'Esercito e ingegnere Carlo de Candia o quelle dei viaggiatori. Per questo motivo alcuni toponimo oggi sono scomparsi o non pi\u00f9 individuabili, oppure caduti in disuso o ancora modificati e traslitterati.\nIl forte rapporto di Orosei con la piana alluvionale \u00e8 ben evidente nella situazione topografica odierna, originatasi da toponimi e localit\u00e0 antecedenti la costruzione degli argini del fiume. Essa \u00e8 caratterizzata da numerosi indicazioni riguardanti isole di terra (\"S'Isula, S'Isula Manna, S'Isula 'e Mesu\"), guadi (\"Badu Ainos, Badu 'e Carros, Badu Aranzos, Badu Santa Maria\") o semplicemente zone interessate da presenza d'acqua (\"Frumeneddu, Pontes, Lacu, Su Petrosu, Palude Uccheddu, Palude S'Isula, Palude Turcuris\").\nArchitettura e paesaggio.\nIl paesaggio antropizzato di Orosei si \u00e8 spesso mescolato al paesaggio naturale e selvaggio, grazie all'alternanza di terreni da pascolo considerati liberi e terreni destinati alla coltura. I grandi terreni per i pascoli erano principalmente e diffusamente degli ademprivi che - se non in rari casi - non erano caratterizzati da grandi recinzioni che evidenziassero l'intervento dell'uomo. Per diversi secoli, quindi, le pi\u00f9 collinari campagne di Orosei, ivi compresi i sassosi altopiani inadatti alla coltura, erano caratterizzate da un aspetto realisticamente selvaggio.\nCon la Riforma agraria sabauda e successivamente con Editto delle chiudende del 1823, preceduto dall'editto degli olivi del 1806, le pi\u00f9 abbienti famiglie oroseine avviarono una campagna di recinzione sommaria di terre e terreni con gli ormai tradizionali muri a secco, portando a s\u00e9 diversi vantaggi, dal titolo nobiliare all'appropriazione di nuove terre non precedentemente reclamate, ma mutando irrimediabilmente l'aspetto naturale del paesaggio. Questi interventi furono segnati da portali monumentali e celebrativi agli ingressi di quei oliveti effettivamente manutenuti. \nEdilizia popolare.\nCome osserva Vico Mossa l'architettura dei villaggi e dei paesi della Sardegna si differenzia \u00abda contrada a contrada\u00bb non solo nell'aspetto esteriore ma anche nella distribuzione e nell'organizzazione degli ambienti. Orosei non si differenzia da questa regola e, cos\u00ec come Oliena, si caratterizzava da abitazioni con magnifiche corti come spazi comuni tra le stanze, tutte affacciate verso l'interno. Non mancano le eccezioni, come le case che poste sul finale di vicoli e strette viuzze non distinguono lo spazio comune privato da quello pubblico, senza soluzione di continuit\u00e0. Di questa commistione pubblico privato si ha anche esempio nelle case le cui scale, poste sul ciglio della strada, conducono a loggette e ingressi ai piani superiori.\nL'architettura tradizionale si fonda principalmente sull'uso della pietra vulcanica, intonacata solo nelle realt\u00e0 pi\u00f9 agiate o nelle abitazioni di muratori. Solo gli edifici pi\u00f9 pregiati, o quelli che hanno subito successive modifiche e integrazioni, presentano un cospicuo uso di mattoni, principalmente usati per gli archi di logge, porte, finestre e portali. Questi ultimi, ancora oggi visibili nelle vie pi\u00f9 centrali del nucleo abitativo storico, si distinguono per le forme sinuose a timpano, sovente mente dai bordi arrotondati e addolciti.\nQuesti portali sono solitamente realizzati in pietra ed era quasi sempre un arco a pieno centro insistente su piedritti. Era quando poteva essere costruito utilizzando i mattoni crudi nella loro pi\u00f9 povera composizione. Pochissimi sono gli esempi di portali completamente in cocci basalto o in cotto, anche a causa di massicci interventi demolitivi o di rinforzo nel XX secolo, facendo s\u00ec che la forma passasse via via da ellittica o barocca a semplicemente piana, grazie all'uso del calcestruzzo. \nI portali monumentali, non inglobati nelle facciate ma facenti parte di recinzioni o muri di recinzione, si differenziavano per i ricchi decori di lunette, cornici e sculture abbozzate o pitture povere. I portali su strada inseriti nel corpo di fabbrica affacciato sulla strada vicinale, si caratterizzano per forme pi\u00f9 semplici e tettoie che proteggono il passo carraio, dando spesso uno spazio coperto annesso al cortile retrostante. \nGli infissi tradizionali, non sempre presenti nelle situazioni pi\u00f9 povere, erano in legno a due ante, raramente dotati di portaletto per il passaggio delle persone.\nEdilizia signorile.\nDelle ville e delle abitazioni signorili pi\u00f9 antiche si ha pochissima testimonianza e quella oggi esistente \u00e8 fortemente riammodernata e inglobata da ricostruzioni e annessioni successive. La Costruzione di importanti palazzi nobiliari e signorili a seguito del 1449 sono oggi arrivate con modifiche e adattamenti derivanti dalle modifiche avvenute post invasione del 1549. I Palazzi signorili, che gi\u00e0 ruotavano intorno all'ex curia regni, per proteggersi dalle invasioni avvenute almeno fino al 1806, vennero costruiti con preoccupazioni difensive che prevalsero nettamente sulle esigenze estetiche. Grossi e resistenti portali sono inseriti in possenti muri di cinta o di facciata, caratterizzati da poche aperture su strada ed elementi architettonici che sfavorissero un assedio da bande armate. \nOltre questi elementi, per\u00f2, si trovano esotici giardini e grandi spazi verdi che, seppur lontani dall'organizzazione spaziale delle case pi\u00f9 povere, di queste ne richiamano la forza del polo attrattivo e conviviale che \u00e8 il cortile. \nEconomia.\nL'economia di Orosei si poggia oggi su tre assi principali: il turismo, l'industria lapidea e l'agricoltura specializzata (vivai, produzione di olio EVO). Orosei, nel corso dei secoli, ha basato la propria economia sul commercio sia locale che portuale, grazie alla presenza di un importante porto gi\u00e0 in epoca medievale. Tra la fine del XII secolo e la met\u00e0 del XIII le rotte commerciali coinvolgevano traffici verso Corsica, Liguria e Toscana \nLa morfologia geografica locale ha permesso anche lo sviluppo di piccole realt\u00e0 protoindustriali come le cave di basalto derivanti dagli altopiani di pietra vulcanica, e la produzione di calce per costruzione, grazie alla presenza abbondante di roccia calcarea ai piedi del monte, dove si trovano numerose antiche fornaci (Vedi gli esempi di Cuccuru 'e frores)\nPer questa ragione si possono tutt'oggi notare dei profondi pozzi e dei segni di scavo di epoca pisana nel tentativo di trovare minerali utili.\nLe fertili pianure attorno a Posada e Orosei, bagnate rispettivamente dal Riu Mannu e dal Cedrino, costituivano il contesto ideale per la cerealicoltura.\nXII-XIV secolo: epoca pisana.\nDiversi terreni nel giudicato erano adibiti specificatamente al pascolo dei cavalli, nei pressi di Orosei vi era un saltu (ovvero un terreno destinato alla cerealicoltura estensiva, ma soprattutto all\u2019allevamento brado di pecore e capre) che si estendeva \u00abusque ad ortum Guantini Carbonis de Orise, qui est consuetus teneri pro equis\u00bb, e ancora uno nell'attuale toponimo di Murta 'e kervos, (\u00absaltos unus vocatus Murta de Cherbos, qui olim custodiebatur pro iumentis rengni et nunc pisani Comunis, qui confinatur cum villa de Ulifai alterum cum villa de Bibisse\u00bb). Uno dei due era sicuramente \"domesticus\" ovvero dedicato alla semina del grano.\nI centri portuali di Terranova, Orosei e Posada costituivano il punto di riferimento sia delle comunit\u00e0 dell\u2019immediato retroterra (ma anche delle regioni pi\u00f9 interne della Gallura fino al Logudoro e alle Barbagie), che vi facevano affluire i prodotti delle attivit\u00e0 agropastorali, sia dei mercanti della penisola, attraverso una triangolazione con la Corsica.\nXIX secolo.\nNon mancavano le produzioni agricole e pastorali locali, anch'esse legate al commercio interno ed \"estero\". Ad Orosei si coltivava e si commerciava grano, orzo, fave, fagioli e legumi, lino in grandi quantit\u00e0 (venduto in parte, e oggetto di lavorazioni artigianali per la restante, in quasi la totalit\u00e0 delle famiglie come fonte principale di tessuti e tovaglie). Il terreno e il clima erano adatti anche per coltivazioni di mais e patate, ma se ne rimarca nel 1838, la totale assenza negli orti oroseini.\nSi coltiva abbondantemente vite, grazie al clima particolarmente favorevole e prosperoso, che permette una produzione di vino (sia comune che di pregio) tale da essere consumato sia nel paese che venduto ai paesi vicini e ai mercanti stranieri. \nAlmeno 25 frutti diversi si coltivano, tra cui cedri, della cui specie si notano esemplari tali da far credere che la pianta fosse gi\u00e0 coltivata nel periodo romano (da cui Cedrus, Cedrinus, ovvero il fiume Cedrino). Abbondante anche la coltivazione di fichi, ciliegi, granati, peri, susini, albicocchi, peschi e tutte le altre specie comuni. Anche i mandorli sono coltivati e fonte di reddito considerevole. In totale l'agricoltura dava da lavorare ad oltre 500 persone, di cui 300 massari e 200 garzoni. \nNella met\u00e0 del secolo, Orosei era particolarmente rinomato per la produzione di aranci e limoni particolarmente saporiti e di qualit\u00e0.\nLa pastorizia si basa principalmente sul pascolo e l'allevamento di vacche, capre e pecore. Di quest'ultime si ha abbondanza specie in inverno, quando si d\u00e0 ospitalit\u00e0 ai greggi dei paesi pi\u00f9 freddi. Per questo motivo, i due salti demaniali del territorio di Orosei (\"Pirastreddu\" e \"Murta de kervos\", corrispondenti oggi a toponimi campestri) sono spesso concessi in affitto. Non mancano introiti e commercio derivanti dall'allevamento di buoi, porci, cavalli, asini. Cos\u00ec come non manca l'apicoltura, favorita dalla vegetazione fioritissima e dalla temperatura favorevole. Ne deriva una importante produzione di miele, che insieme alle scorze di limone o di arancia, costituiscono gli ingredienti alla base del redditizio e tradizionale commercio di confetture tipiche chiamate cedrate o aranciate. \nNel contempo \u00e8 gi\u00e0 noto l'utilizzo e la coltivazione della pompia. Per svolgere queste operazioni, a met\u00e0 del secolo, si ha notizia di 300 gioghi dedicati al traino e ai lavori pesanti.\nOrosei \u00e8 il punto di commercio e smercio dei prodotti della provincia di Nuoro che eccedono nel mercato interno, e da qui vengono esportati nei paesi esteri della penisola italiana. Principalmente si commerciano cereali, vini, lane, formaggi (verso Livorno, Napoli e Genova). Vi \u00e8 anche un piccolo commercio di articoli importati, numero ristretto al poco necessario, come ferro, generi coloniali, alcune cose di lusso, e da qui sono poi venduti per tutta la provincia. Di questi prodotti sono presenti pure alcune botteghe nel paese. \nSe le cave di marmo non erano ancora state scoperte, erano gi\u00e0 presenti cave di basalto.\nGi\u00e0 a inizio secolo si sperimento una timida produzione agricola di viti e mandorli, sebbene non siano mai diventate realt\u00e0 economiche consistenti. \n\u00c8 in questo secolo che, secondo diversi autori, si ha l'introduzione delle colture di ulivo nel territorio oroseino. Verso fine secolo vengono nominati per la prima volta i tre frantoi di una certa importanza, che prendevano nome dai loro proprietari (Quello dei Musio, dei Vardeu e dei Satta) Il primo, dei Musio, era tra via San Salvatore - oggi via Giacinto Satta - e via Tommaso Moiolu, eroe quest'ultimo, precedentemente proprietario del mulino, inspiegabilmente abbattuto nel 1993. Gli altri due, rispettivamente dietro la \"Prigione Vecchia, e in via Dorgali (oggi Via Santa Veronica). Nel Settecento, infatti, era ancora pi\u00f9 diffuso l'olio di lentisco che non quello di oliva.\nTutti questi frantoi erano indubbiamente di tipo pi\u00f9 moderno, ma non mancavano ancora le Macine romane, di cui \u00e8 documentata la presenza fino all'inizio del secolo successivo, quando chiude il mulino antico di \"zia Montesa\", nel vicinato detto \"Putthu de Idda.\" \nXX secolo - XIX Secolo.\nL'economia era essenzialmente basata sull'agricoltura irrigua fino allo sviluppo del settore turistico tra gli anni '70 e '80. Nel catasto agrario del 1929 - VIII, su una popolazione di 2430 abitanti, 1767 erano dediti all'agricoltura. Dei 130 cavalli e cavalle dei secoli precedenti, utilizzati per trasporto o cavalcatura, si ha nel 1930 notizia di una progressiva scomparsa. (Cens. Agrario del 1930 segna solo 62 unit\u00e0) \nNel volume Marine d\u2019Italia che il Touring Club Italiano pubblic\u00f2 nel 1951 nelle pagine dedicate alla Sardegna, si parla di \"modesti alberghetti\" presenti nel paese, grazie al primitivo turismo legato alla Marina di Orosei, con la sua lunga spiaggia presso la foce del Cedrino, a breve distanza dal paese. \nSempre negli anni '50 si tent\u00f2 a met\u00e0 del secolo di potenziare il settore ittico oroseino. Nel 1953 viene fondata la Cooperativa Pescatori che gestir\u00e0 il futuro complesso (realizzato come appare oggi negli anni '70) ittico di Su Petrosu - Aval\u00e8 - Osala.Nel 1959 viene scavata la parte artificiale dello Stagno di Sa Curcurica, per facilitare l'affluenza di acqua e compensare l'opera dello sbocco a mare naturale, spesso soggetto a interrimento. L'opera completa non venne mai completata definitivamente. All'interno di questa opera venne poi integrata la Peschiera di Sa Curcurica, ma che \u00e8 attualmente improduttiva, ed in stato di completo abbandono. Qui si allevavano cefali, spigole, orate, saraghi, mormore e sogliole. Analogamente, nel 1953 viene fondata la Cooperativa Pescatori che gestir\u00e0 il futuro complesso (realizzato come appare oggi negli anni '70) ittico di Su Petrosu - Aval\u00e8 - Osala.\nA partire dagli anni Sessanta del Novecento Orosei prende coscienza dell'impareggiabile patrimonio ambientale costituito dal suo lungo litorale ( di costa), ma di particolare importanza sono state, a met\u00e0 degli anni '70, le concessioni comunali per la costruzione di ville, alberghi e villaggi concesse dall'amministrazione Lupino (motivo per il quale al sindaco Francesco Lupino \u00e8 oggi dedicata una strada) che hanno lanciato l'espansione turistica di Orosei, nelle zone di Cala Liberotto. \nL'agricoltura odierna \u00e8 basata soprattutto sulle aziende agricole e vinicole, ma persistono ancora realt\u00e0 di allevamento e agricoltura meno sviluppata. Un contributo alla crescita economica del paese \u00e8 stato dato dal maggiore sfruttamento delle cave di marmo e, successivamente del turismo balneare. \nProprio quest'ultimo \u00e8 oggigiorno diventato uno dei comparti economici pilastro dell'economia oroseina. Bar, rivendite, alberghi, b&amp;b e l'edilizia per case e appartamenti di villeggiatura sono fortemente legate alla stagione estiva. \nSempre legate al turismo, si annoverano i crescenti fenomeni di appassionati di Birdwatching.\nInfrastrutture e trasporti.\nOrosei \u00e8 caratterizzata dall'attraversamento di due arterie principali che, con le loro circonvallazioni, hanno caratterizzato la crescita e la morfologia urbana del paese.\nStrada Statale 129 - Trasversale Sarda.\nIl progetto per la Nazionale Macomer Bosa- Orosei, era previsto con cantiere tra il 1846 e il 1856. Ma nel 1850 ma non era ancora stata realizzata. La costruzione era per\u00f2 auspicabile per il fiorire industriale delle aree interne interessate dal passaggio. \nSecondo i documenti riportati da La Marmora la costruzione prevedeva i seguenti lotti: Da Bosa a Macomer dal 1846 al 1849, Da Macomer a Bolotana dal 1852 al 1856, Da Bolotana a Orosei dal 1852 al 1856; per una spesa totale di L. 2.791.702,31 Quando Della Marmora passa per la Sardegna, nel 1858 pare che quindi i lavori si siano conclusi, poich\u00e9 pi\u00f9 volte cita la \"nazionale da Bosa a Orosei\". Prima dell\u2019apertura della strada, si facevano due percorsi molto diversi per andare verso Orosei; quello di destra, che comincia con la Baddimanna (\u201cGrande valle\u201d) e quello di sinistra che passa per la valle di Marreri Tra il 1861 e il 1866 viene costruito il secondo tronco della battezzata \"Nazionale n. 82\" che da Nuoro conclude il suo percorso all'incrocio della Nazionale n.75 (l'attuale Strada statale 125) ai margini del centro storico. L'ultimo tratto della nazionale \u00e8 stato costruito solo nel 1882, dall'incrocio con la nazionale 75 alla Marina.\nLa costruzione di questa nazionale avr\u00e0 grandi ripercussioni sull'impianto urbanistico dedi ORosei, attraversandolo nel cuore e sostituendo la gi\u00e0 esistente strada centrale (le odierne via San Giacomo - Via La Marmora) come strada principale, dando vita all'attuale Piazza del Popolo, che cessa di essere l'orto privato della poco distante casa padronale.\nOggi la Via orientale, trasformata in Strada statale 125 Orientale Sarda grazie ai lavori degli anni 30, \u00e8 una delle arterie principali del Paese. Il tratto finale verso la Marina conserva, seppur con aggiornamenti indifferibili di messa a norma, la larghezza e il tracciato pi\u00f9 fedele a quello originale.\nStrada Statale 125 Orientale Sarda.\nVista l'importanza portuale di Orosei, \u00e8 molto probabile che le due arterie principali che collegano il paese con altre localit\u00e0 abbiano un'origine antica, ma la via orientale non ha mai restituito grandi tracce di massicciata, ponti o miliari, tanto da rendere impossibile stabilire quando fu realizzata. \nNel III secolo d.C. l\u2019Itinerario antonino informa dell\u2019esistenza della strada e di tutte le localit\u00e0 toccate dalla stessa. Partendo da Tibula, dopo una serie di stazioni intermedie, arrivava ad Olbia proseguendo sino a Coclearia (oggi S. Teodoro). Il percorso proseguiva verso sud-est, attraversando il territorio delle attuali localit\u00e0 di Ottiolu ed Agrustos, continuando, quindi, verso Budoni, Tanaunella e Posada per poi arrivare, a sud, fino ai territori della Baronia di Orosei, dell\u2019Ogliastra e infine a Cagliari. \nNel 1850, Alberto La Marmora attraversa la \"nazionale\" che passa per Orosei e si lamenta della condizioni del ponte esistente, a sette arcate, cos\u00ec mal ridotto poich\u00e9 maldestramente costruito sui resti del precedente ponte (secondo alcuni, tra cui Spano e Taramelli, romano).\nDopo qualche anno di stop per problemi con l'impresa, nel 1876 venne inaugurato il ponte e nel 1878 finirono tutti i lavori. \nOggi la Via orientale, trasformata in Strada statale 125 Orientale Sarda grazie ai lavori degli anni 30, \u00e8 una delle arterie principali del paese.\nPonte sul Cedrino.\nL'attraversamento del fiume Cedrino \u00e8 sempre stato un nodo cruciale per la comunit\u00e0 oroseina: significava raggiungere la piana, collegarsi con il porto del paese, viaggiare verso nord e tanto altro. Dal primo viaggio (del 1819) Alberto La Marmora nel suo \"Voyage en Sardaigne (1926)\" narra - pur con qualche imprecisione - che:Il fiume di Orosei, \u00abantico Caedrus di Tolomeo\u00bb, \u00e8 privo di ponte; \u00aba eccezione dei periodi di piena durante i quali entra in funzione un traghetto, si passa il fiume a cavallo, molto spesso a piedi, cosa che provoca talvolta vere e proprie tragedie, sia perch\u00e9 molte persone vi annegano, sia a causa delle malattie provocate dall\u2019attraversamento, in particolare nelle donne, le quali, sia che ritornino dal lavoro dei campi sull\u2019altra riva, o dalla raccolta della legna, con un fagotto sulla testa e tutte sudate, sia che si trovino in uno stato critico, subiscono con il bagno un raffreddamento improvviso che pu\u00f2 essere fatale\u00bb. Il ponte attualmente esistente del fiume Cedrino venne costruito in conci di basalto lavorato e concluso nel 1876 a sette arcate di 12 metri di luce ciascuna e due arcate ausiliarie di 6 metri di luce. Successivamente fu ampliato nella forma attuale agli inizi del \u2018900 con l'aggiunta di ulteriori due arcate da 12 metri. Fino all'anno della conclusione per attraversare il fiume si guadava oppure si adoperavano apposite barche. Esiste il ricordo di un ponte romano sul fiume Cedrino, ricordato dal Della Marmora, dallo Spano e dal Taramelli, i cui resti non sono pi\u00f9 visibili perch\u00e9 integrati nel moderno ponte e a causa dei lavori di sbancamento subiti dal letto del fiume.\nAmministrazione.\nPeriodo giudicale.\nSecondo il Liber fondachi nel 1318 a Orosei con il suo porto e la sede della Curia Regni, governato da un potest\u00e0, figura tipica dei liberi comuni.\nDurante la Dominazione Pisana, Orosei aveva il privilegio di essere un Comune medievale, con un proprio \"breve\", o podest\u00e0. Grazie al Liber fondachi si dispone di maggiori informazioni sul podest\u00e0 di Orosei, le cui mansioni non erano diverse da quelle tipiche di questo magistrato nei comuni della penisola: rispettare e fare osservare gli ordinamenti locali; inquisire i suoi ufficiali subalterni; esercitare la giurisdizione civile e criminale nel proprio ambito, distinto da quello del vicario e del console dei mercanti. Relativamente a questi ultimi, il podest\u00e0 poteva intervenire solo qualora avessero attentato contro la sua persona o contro l\u2019istituto podestarile: tale atto sarebbe stato considerato un attentato alle istituzioni e indirettamente al Comune di Pisa e la pena prevista era quella capitale. \nIl potest\u00e0 di Orosei raccoglieva i proventi e riscuoteva le tasse anche dei borghi di Posada e Galtell\u00ec.\nSotto il potest\u00e0, ad amministrare il paese, vi era un curatore o massarius, chiamato anche maiore. La sua funzione, di polizia rurale e di esazione fiscale, era di raccordo tra le istituzioni comunali e le comunit\u00e0 locali, dalle quali probabilmente i maiores venivano espressi. Il suo salario (\u00absalaria sive feuda\u00bb) proveniva da fondi versati da tutti i gli abitanti del villaggio (\u00abab hominibus villarum vel curatariarum iudicatus predicti in quibus essent officiales\u00bb).\nTra le cariche di tradizione giudicale, mantenne e aument\u00f2 il proprio peso nella gerarchia amministrativa quella del \"majore de portu\" (\"maior portus\"), del quale il Liber fondachi precisa le funzioni: riscuotere i dazi doganali; controllare pesi e strumenti di misurazione, conformi a quelli impiegati a Pisa e depositati a Terranova, a cui tutti gli altri \"majores de portu\" e tutti i mercanti dovevano fare riferimento; vigilare e gestire la dogana del sale, situata a Posada, avendone il monopolio della vendita ed essendo vietata la vendita in proprio. \nUgualmente rilevante era il ruolo del console dei mercanti (presente a Terranova e Orosei), che erano costituiti anche in gruppo di difesa armata a protezione dei propri beni materiali e interessi economici, disponendo di proprie torme equine. Le maggiori informazioni sul console sono disponibili per il porto di Orosei. Solo lui poteva giudicare i mercanti e chiamarli alla prestazione di servizi reali o personali, essendo sottratti alla giurisdizione del podest\u00e0. Il console di Orosei era inoltre deputato a raccogliere dai mercanti 25 lire di denari aquilini minuti, dovute annualmente al Comune di Pisa e corrisposte durante la festa di santa Maria di Mezz'agosto.\nLa custodia notturna del porto, affidata a due abitanti di Orosei posti agli ordini di un \"dominus\"; anche questi uomini nell'espletamento del loro servizio erano liberi e svincolati da ogni autorit\u00e0, n\u00e9 il podest\u00e0 n\u00e9 altri ufficiali avrebbero potuto ostacolarli, essendo posti sotto la tutela diretta dell'autorit\u00e0 del Comune di Pisa\nI mercanti di Orosei (cos\u00ec come probabilmente quelli di Terranova) dovevano versare annualmente al loro console 25 lire di denari aquilini minuti, durante la festa di santa Maria di mezz\u2019agosto, da destinare al Comune di Pisa, mentre erano esentati da \u00abaliqua servitia realia vel personalia\u00bb che non fossero richiesti dal loro console. A Terranova e Orosei venivano riscosse varie imposte indirette che gravavano sui commerci. Era il \"maior portus\" a riscuotere i dazi sulle importazioni e esportazioni applicate al bestiame e a vari prodotti (carne, formaggio, olio, farina e sale), oltre che i diritti di peso e misurazione (lana, formaggio e altre merci).\nPeriodo Aragonese (XIV- XV Secolo).\nCon la dominazione Aragonese, l'assetto amministrativo oroseino cambi\u00f2 notevolmente, specialmente in termini di autonomia e potere. Con la conquista quasi totale della Sardegna, l'isola venne infeudata e di conseguenza vennero eliminate le suddivisioni pisane e le autonomie comunali, Orosei inclusa. Il territorio venne posto sotto il controllo di un capitano generale che risiedeva o al Castello della Fava o a Orosei, avendo alle sue dipendenze Galtell\u00ec col Castello di Pontes, Posada con il gi\u00e0 citato La Fava, e Civita (Olbia) con il Castello di Pedres. A sua volta, ognuno dei paesi fu posto sotto l'amministrazione di un podest\u00e0 di nomina regia, feudatario e quindi, con potere di delega di un proprio rappresentante. Orosei era uno dei due porti doganali insieme a Posada.\nIl camerlengo della Gallura risiedette inizialmente a Terranova, per poi stabilirsi definitivamente a Orosei (durante la seconda met\u00e0 del Trecento la carica fu accorpata a quella del locale podest\u00e0). Il suo compito era quello di raccogliere (direttamente o tramite ufficiali a lui subordinati) tutte le entrate, delle quali poteva disporre per provvedere alle spese necessarie all\u2019amministrazione. \nUna volta raccolte, tutte le entrate (rebudes) dovevano essere segnate nel registro e di esse veniva fatta ricevuta (apocha). \nL\u2019ufficio centrale della dogana era localizzato inizialmente nel porto di Terranova, il cui doganiere (o majore de portu) aveva autorit\u00e0, nella prima met\u00e0 del XIV secolo, sugli omologhi di Posada e Orosei. \nAl di sotto dell\u2019ufficialit\u00e0 (e feudalit\u00e0) aragonese persistettero i ranghi amministrativi locali di tradizione giudicale e pisana, quali ad esempio curatores e majores de villa. In un documento regio del 1337, ad esempio, si fa riferimento genericamente a maiores e giudici di fatto, mentre sono certamente attestati il curatore della villa di Orosei\nAl feudo di Orosei si applicavano tutte le condizioni del resto del regno: Il feudo era, infatti, almeno formalmente, inalienabile, e trasmissibile solo in linea maschile; al feudatario, obbligato alla residenza nel territorio infeudato, era concessa la prerogativa del solo mixtum imperium, vale a dire la giurisdizione civile alta e bassa e quella penale bassa (per i delitti penali pi\u00f9 gravi i sudditi potevano ricorrere direttamente al sovrano), che garantiva comunque al titolare un largo dominium su uomini (liberi e servi) e cose all\u2019interno del territorio infeudato. Eccezionalmente, contrariamente a quanto disposto dal \"mos Italie,\" il sovrano derogava l'obbligo di linearit\u00e0 maschile nel feudo di Orosei, permettendo alle donne di succedere; cos\u00ec, ad esempio, accade nella successione al feudo di Orosei durante il governo dei Sentmenat.\nNel 1358 furono appaltati i diritti del porto di Orosei a Ramon de Libi\u00e0 e Pere de So. Nel 1362 Leonardo Sanda, mercante di Orosei, prese di nuovo in appalto per un anno i diritti del porto, impegnandosi a pagare la somma di 360 lire in due rate, di cui la prima, il primo dicembre, giorno della vendita a incanto pubblico, e la seconda il primo novembre dell\u2019anno successivo. L\u2019appalto fu rinnovato per un altro anno per lo stesso prezzo suddiviso in quattro rate trimestrali\nLa curator\u00eca di Orosei venne appaltata per l\u2019anno 1363-64 a Mariano de Lacon e Gontino de Terqui\nXVII-XVIII secolo.\nIl Seicento e il Settecento sono periodi contrassegnati da una gestione feudale dei territori di Orosei, ora incasellati nei possedimenti dei Manca Guiso tramite il loro Marchesato d'Albis. Poich\u00e9 i Manca Guiso vivevano a Cagliari per meglio amministrare i vari territori del marchesato, a Orosei il feudo, come gli altri affidato a procuratori e delegati speciali, era governato dai parenti di fiducia Guiso. La gestione del paese era quindi spartita ai nobilotti locali, sia originari oroseini che di nuova successiva residenza.\nRegno d'Italia.\nSotto i Savoia, non essendoci ancora il suffragio universale, su una popolazione di 1861 (nel 1863) gli elettori erano divisi in amministrativi e politici, rispettivamente 53 uomini e 51 uomini aventi diritto. L'elezione del sindaco era indiretta, nominato dal Consiglio Comunale, mentre sotto il regime fascista la nomina del Podest\u00e0 era prefettizia.\nRepubblica Italiana.\nIn allineamento con la precedente organizzazione amministrativa, con la nascita del'Italia Orosei ha mantenuto la sua autonomia di Comune.\nSport.\nNumerose le attivit\u00e0 sportive presenti ad Orosei: le pi\u00f9 conosciute sono il calcio, con l'Associazione Sportiva Dilettantistica Fanum Orosei, che milita nel campionato regionale sardo di seconda categoria, e le societ\u00e0 pallavolistiche della Sirio Orosei e della VBC Orosei, che dispongono di un ottimo settore giovanile; sono presenti inoltre societ\u00e0 di pesca sportiva, ciclismo, tiro a volo, rugby e la societ\u00e0 di basket Pallacanestro Orosei.\nOrosei inoltre ospita dal 2007 una tappa del campionato mondiale di triathlon denominata \"X Terra Italy\", nella zona di \"Biderosa\"."}
{"id": "1856560", "revid": "104265", "url": "https://it.wikipedia.org/wiki?curid=1856560", "title": "V\u00e4llingby", "text": "V\u00e4llingby \u00e8 un quartiere di Stoccolma, in Svezia. Situato alla periferia occidentale della capitale svedese, esso fa parte del distretto di H\u00e4sselby-V\u00e4llingby.\nV\u00e4llingby fu ideato \"ex novo\" all'inizio degli anni cinquanta; fu inaugurato nel 1954 e divenne quasi subito un tipico esempio di agglomerato urbano pianificato a tavolino, servito da una linea metropolitana e simbolo del Welfare state scandinavo.\nStoria.\nLa zona dove sorge la moderna V\u00e4llingby fu abitata in passato (a partire da circa 20 secoli addietro) da popolazioni note come \"vaellingar\" (letteralmente \u201cAbitanti dell'argine\u201d). Le prime tracce storiche della localit\u00e0 risalgono al 1347, e bench\u00e9 si abbia notizia di attivit\u00e0 agricole durante il regno di Gustavo I Wasa secondo l'edizione del 1922 del \"Nordisk familjebok\", ciononostante la localit\u00e0 fu ritenuta non abbastanza significativa per dedicarle un articolo.\nAncora nel 1953 la zona registrava poco pi\u00f9 di 2.000 abitanti.\nL'inaugurazione, avvenuta nel 1954 di fronte a un pubblico di circa 75.000 cittadini, vide la luce della prima \"ABC City\" (dall'acronimo svedese \"Arbete - Bostad - Centrum\", \u201cLavoro, Abitazione e Centro\u201d) svedese, un sobborgo pianificato per essere autosufficiente, dotato di centro commerciale, servizi e anche una sala cinematografica (il cinema \"Fontan\u00e8n\", oggi un multisala).\nIl simbolo del neonato sobborgo fu una grande \u201cV\u201d rotante inscritta in una struttura circolare di metallo, e contestualmente all'inaugurazione del centro fu definitivamente aperta anche la nuova stazione della appena costruita metropolitana di Stoccolma (la \"Tunnelbana\"). In pochissimo tempo gli abitanti salirono a 25.000.\nCome molti altri centri costruiti intorno alla capitale, il nuovo sobborgo di V\u00e4llingby era parte di un piano di utilizzo delle aree rurali limitrofe a Stoccolma, adottato per far fronte alla speculazione edilizia cittadina e alla carenza di alloggi sopravvenuta a partire dai primi anni del XX secolo.\nPrima di V\u00e4llingby erano stati realizzati altri sobborghi, alcuni esclusivi come Saltsj\u00f6baden (nel comune di Nacka, a sud-ovest di Stoccolma) o Stocksund, costruiti intorno al 1900, o nello stile della \"citt\u00e0 giardino\" come Bromma ed Enskede, costruite tra le due guerre, oppure ancora insediamenti ad appartamento costruiti negli anni quaranta quali ad esempio Traneberg e Abrahamsberg.\nTuttavia, in particolare gli ultimi due tipi di sobborghi erano divenuti una sorta di dormitorio, cosa questa che si volle evitare per V\u00e4llingby, in cui furono previsti circa 10.000 posti di lavoro per i circa 25.000 abitanti, riservando l'utilizzo della metropolitana principalmente al raggiungimento dei centri commerciali: la linea passante per V\u00e4llingby \u00e8 la T-19 H\u00e4sselby strand - Hags\u00e4tra, che collega l'insediamento al centro di Stoccolma, in particolare alla stazione nota come \"T-Centralen\", punto d'incontro di tutte le sotterranee della capitale, e collegata attraverso un passante pedonale alla stazione ferroviaria centrale.\nIl progetto originale dell'insediamento fu dell'architetto Sven Markelius, che concep\u00ec alti palazzi intorno alla stazione della metropolitana, case di abitazione nell'immediato contorno e aree verdi a completare il tutto. Sebbene l'iniziativa politica alla base del progetto vada ascritta al Partito Socialdemocratico all'epoca al governo, anche altri partiti e imprenditori privati presero parte al progetto.\nIl centro cos\u00ec realizzato divenne anche un biglietto da visita nel mondo di un armonico sviluppo della societ\u00e0 svedese.\nFin dalla fine degli anni ottanta fu proposto l'ampliamento e il rinnovo del centro commerciale di V\u00e4llingby.\nIl progetto trov\u00f2 pratica attuazione nel 2001 dopo l'approvazione degli enti locali, e nell'aprile 2008 sono stati ufficialmente rese disponibili al pubblico le prime nuove strutture."}
{"id": "1856563", "revid": "228587", "url": "https://it.wikipedia.org/wiki?curid=1856563", "title": "T-Bone", "text": ""}
{"id": "1856564", "revid": "174925", "url": "https://it.wikipedia.org/wiki?curid=1856564", "title": "Annapolis, Maryland", "text": ""}
{"id": "1856565", "revid": "712828", "url": "https://it.wikipedia.org/wiki?curid=1856565", "title": "Fullbody", "text": ""}
{"id": "1856569", "revid": "154893", "url": "https://it.wikipedia.org/wiki?curid=1856569", "title": "100BaseFX", "text": ""}
{"id": "1856574", "revid": "287204", "url": "https://it.wikipedia.org/wiki?curid=1856574", "title": "Criterium International", "text": ""}
{"id": "1856576", "revid": "17242024", "url": "https://it.wikipedia.org/wiki?curid=1856576", "title": "Marcus Zberg", "text": ""}
{"id": "1856577", "revid": "287204", "url": "https://it.wikipedia.org/wiki?curid=1856577", "title": "Inigo Landaluze", "text": ""}
{"id": "1856578", "revid": "17242064", "url": "https://it.wikipedia.org/wiki?curid=1856578", "title": "Xavier Florencio Cabre", "text": ""}
{"id": "1856581", "revid": "827882", "url": "https://it.wikipedia.org/wiki?curid=1856581", "title": "Gris-gris", "text": "Un gris-gris (o gri-gri o grigr\u00ec) \u00e8 un amuleto vud\u00f9 il cui scopo \u00e8 quello di proteggere chi lo possiede dalla sfortuna o di attirare su di lui la buonasorte.\nPossono essere utilizzati a tale scopo gli oggetti pi\u00f9 svariati, tuttavia una forma molto popolare di gris-gris sono i cosiddetti \"sachets\", ovvero piccoli sacchettini di stoffa da portare sulla persona (in tasca o in borsa) all'interno dei quali sono stati posti, a seconda dello scopo per il quale il gris-gris \u00e8 stato fabbricato, una serie di elementi: erbe, olii, pietre, pezzetti di ossa, terra di cimitero e cos\u00ec via. \u00c8 uso comune personalizzare il gri-gris aggiungendo agli ingredienti elementi appartenenti alla persona che lo dovr\u00e0 usare, in modo da rafforzare il legame tra il sacchettino talismanico e il suo possessore: si usano comunemente a tale scopo frammenti di unghie, piccole ciocche di capelli e/o una goccia della saliva della persona che dovr\u00e0 portare il talismano e cos\u00ec via.\nNella pratica hoodoo della Louisiana i gris-gris sotto forma di sachet vengono spesso chiamati \"mojo\". "}
{"id": "1856582", "revid": "174925", "url": "https://it.wikipedia.org/wiki?curid=1856582", "title": "Angel Casero Moreno", "text": ""}
{"id": "1856583", "revid": "287204", "url": "https://it.wikipedia.org/wiki?curid=1856583", "title": "Roberto Heras Hernandez", "text": ""}
{"id": "1856585", "revid": "339392", "url": "https://it.wikipedia.org/wiki?curid=1856585", "title": "Viatcheslav Ekimov", "text": ""}
{"id": "1856586", "revid": "339392", "url": "https://it.wikipedia.org/wiki?curid=1856586", "title": "Vjatcheslav Ekimov", "text": ""}
{"id": "1856587", "revid": "1573940", "url": "https://it.wikipedia.org/wiki?curid=1856587", "title": "Chiesa di Santa Maria Maggiore (Venezia)", "text": "La chiesa di Santa Maria Maggiore \u00e8 un edificio religioso, ora sconsacrato, della citt\u00e0 di Venezia, situato nel sestiere di Santa Croce.\nStoria.\nAlla sua costruzione e decorazione marmorea partecip\u00f2 Tullio Lombardo dal 1500 al 1505.\nAl principio dell'Ottocento la chiesa fu soppressa assieme all'annesso convento e fu spogliata di importanti dipinti che vi erano custoditi.\nIl convento fu danneggiato anche nelle strutture portanti da un incendio nel 1817, per cui non fu pi\u00f9 utilizzato fino al suo abbattimento nei primi anni del novecento ed al suo posto tra il 1920 ed il 1930 furono costruite le \"Carceri Giudiziarie\" di Venezia."}
{"id": "1856592", "revid": "339392", "url": "https://it.wikipedia.org/wiki?curid=1856592", "title": "Vyacheslav Ekimov", "text": ""}
{"id": "1856594", "revid": "287204", "url": "https://it.wikipedia.org/wiki?curid=1856594", "title": "Correze", "text": ""}
{"id": "1856595", "revid": "287204", "url": "https://it.wikipedia.org/wiki?curid=1856595", "title": "Corr\u00e9ze", "text": ""}
{"id": "1856597", "revid": "287204", "url": "https://it.wikipedia.org/wiki?curid=1856597", "title": "Besseges", "text": ""}
{"id": "1856598", "revid": "339392", "url": "https://it.wikipedia.org/wiki?curid=1856598", "title": "Vyatcheslav Ekimov", "text": ""}
{"id": "1856613", "revid": "122817848", "url": "https://it.wikipedia.org/wiki?curid=1856613", "title": "Vittorio Gorresio", "text": "Biografia.\nNacque a Modena da una famiglia di origini piemontesi; il padre era un generale di divisione. Dopo aver trascorso l'infanzia a Cuneo, nel 1920 (all'et\u00e0 di dieci anni), seguendo gli spostamenti del padre, si trasfer\u00ec con la famiglia a Roma, ove nel 1928 consegu\u00ec la licenza liceale al Liceo Mamiani. Nel 1932 si laure\u00f2 in giurisprudenza.\nNel 1936, per interessamento di Mario Missiroli, direttore \"de facto\" del \"Messaggero\", inizi\u00f2 a lavorare nella redazione del quotidiano romano. Dal 15 luglio 1939 al gennaio 1942 diresse il quindicinale \"Storia di ieri e di oggi\" dell'editore Tumminelli. Dal 1945 al 1950 collabor\u00f2 con il settimanale \"L'Europeo\", appena fondato dall'editore Gianni Mazzocchi e dal giornalista Arrigo Benedetti. Successivamente divenne notista parlamentare e poi capo della redazione romana del quotidiano torinese \"La Stampa\" fino al 1976. Continu\u00f2 a scrivere sul quotidiano torinese, dove tenne fino al 1982 (pochi mesi prima della sua scomparsa) una nota rubrica quotidiana di cronache e commenti delle vicende politiche, il \"Taccuino di Vittorio Gorresio\".\nOltre all'intensa attivit\u00e0 giornalistica, Gorresio fu autore di biografie di personaggi della storia italiana (Cavour, D'Azeglio, Berlinguer), saggi sull'attualit\u00e0 politica (\"I carissimi nemici\", \"L'Italia a sinistra\") e saggi storici (\"Risorgimento scomunicato\").\nAmmalatosi di neoplasia maligna, mor\u00ec nel 1982 nella sua abitazione romana di piazza Navona.\nDopo la cremazione della salma nel cimitero romano di Prima Porta, le ceneri furono tumulate nella tomba di famiglia di Mondov\u00ec (CN)."}
{"id": "1856614", "revid": "258863", "url": "https://it.wikipedia.org/wiki?curid=1856614", "title": "F-RAM", "text": ""}
{"id": "1856620", "revid": "767487", "url": "https://it.wikipedia.org/wiki?curid=1856620", "title": "Pitagora (nome)", "text": "Origine e diffusione.\nNome di scarsa diffusione, deriva dal greco antico \u03a0\u03c5\u03b8\u03b1\u03b3\u03cc\u03c1\u03b1\u03c2 (\"Pythagoras\"), di etimologia dibattuta. \u00c8 composto da due elementi di cui il secondo \u00e8 certamente \u1f00\u03b3\u03bf\u03c1\u03ac (\"agor\u00e0\", \"piazza\"); secondo alcune fonti, il primo \u00e8 \u03a0\u03c5\u03b8\u03b9\u03bf\u03c2 (\"Pythios\", un epiteto di Apollo che indica anche i suoi oracoli, come la Pizia); in tal caso il significato potrebbe essere interpretato come \"che espone oracoli\", oppure potrebbe alludere ad un parlare misterioso e alla saggezza. Secondo altre fonti, il primo elementi invece \u00e8 \u03c0\u03b5\u1f30\u03b8\u03c9 (\"p\u00e8ith\u014d\", \"persuadere\"), quindi il significato complessivo potrebbe essere \"colui che persuade la piazza\", \"colui che parla in piazza\", \"oratore della piazza\".\n\u00c8 molto noto per essere stato portato da Pitagora, il famoso filosofo e matematico greco antico.\nOnomastico.\nL'onomastico si pu\u00f2 festeggiare il 1\u00ba novembre, giorno di Ognissanti, poich\u00e9 il nome non possiede santo patrono ed \u00e8 quindi adespota."}
{"id": "1856622", "revid": "767487", "url": "https://it.wikipedia.org/wiki?curid=1856622", "title": "Charley Patton", "text": "Conosciuto anche come Charlie Patton, viene considerato da molti il \"Padre del Delta Blues\" e per questo una delle pi\u00f9 vecchie figure note della musica popolare americana. Gli si attribuisce la creazione di un corpus duraturo di musica americana e ha ispirato personalmente quasi tutti i musicisti del Delta. Il musicologo Robert Palmer lo ritiene uno dei pi\u00f9 importanti musicisti che l'America abbia prodotto nel ventesimo secolo. Molte fonti, incluse le sue registrazioni e la lapide sulla sua tomba, indicano essere \"Charley\" il suo nome anche se egli stesso lo pronunciava \"Charlie\".\nBiografia.\nCharlie Patton fu una delle prime star mainstream del Delta Blues. Patton, nato nella Contea di Hinds, Mississippi, in una piantagione tra Bolton ed Edwards, trascorse la maggior parte della sua vita nella Contea di Sunflower, nel Delta del Mississippi. Molte fonti indicano il 1891 come anno della sua nascita, e sono stati suggeriti anche il 1887 e il 1894. Nel 1900 la sua famiglia si spost\u00f2 100 miglia a nord nella leggendaria Dockery Farm, segheria e piantagione di cotone ampia 10000 acri, in prossimit\u00e0 di Ruleville, Mississippi. Fu qui che sia John Lee Hooker che Howlin' Wolf caddero vittime dell'\"incantesimo\" di Patton.\nPresso la Dockery Farm, Charlie fin\u00ec sotto la tutela di Henry Sloan, che usava uno stile nuovo e inusuale alla chitarra che oggi verrebbe considerato un blues primigenio. Charlie segu\u00ec Henry Sloan nei suoi viaggi e, quando aveva circa 19 anni, divenne un esperto performer e songwriter, dopo aver gi\u00e0 composto \"Pony Blues\", brano che influenzer\u00e0 molto il blues. Robert Palmer descrive Patton come un \"jack-of-all-trades bluesman\", ovvero \"un bluesman incredibilmente adattabile\" che suonava \"\"deep blues\", canzoni bianche hillbilly e altri tipi di brani da ballo country bianchi e neri con eguale facilit\u00e0\".\nPatton fu estremamente popolare nel sud degli Stati Uniti, e - in contrasto con i vagabondaggi di molti musicisti blues della sua epoca - suonava in esibizioni prestabilite nelle piantagioni e nelle bettole. Patton ottenne notoriet\u00e0 per le sue grandi doti di intrattenitore, spesso suonando con la chitarra sotto le ginocchia, dietro la testa o dietro la schiena. Sebbene Patton fosse alto poco pi\u00f9 di un metro e sessantacinque e pesasse sessanta chili, si diceva che la sua voce potesse essere udita a grande distanza senza amplificazione. La voce roca di Patton ebbe grande influenza sullo stile canoro del suo giovane amico Chester Burnett, che ottenne fama a Chicago col nome di Howlin' Wolf. Patton si stabil\u00ec a Holly Ridge, nel Mississippi con la sua moglie \"de facto\" Bertha Lee Pate nel 1933. Mor\u00ec di infarto il 28 aprile 1934 nella piantagione Heathman-Deadham, vicino Indianola, al 350 di Heathman Street, ed \u00e8 sepolto a Holly Ridge, Mississippi (entrambe le citt\u00e0 si trovano nella contea di Sunflower). Bertha Lee non \u00e8 menzionata nel suo certificato di morte; l'unico informatore citato \u00e8 un certo Willie Calvin. La sua morte non fu riportata dai giornali. Una pietra tombale in memoria fu posta sulla sua tomba (il cui luogo fu identificato dal custode del cimitero C. Howard che affermava di essere stato presente alla sepoltura), dietro finanziamento del musicista John Fogerty attraverso il Mount Zion Memorial Fund nel luglio del 1990. La grafia del nome di Patton fu dettata da Jim O'Neal che compose anche l'epitaffio.\nSi \u00e8 a conoscenza di una sola foto di Charlie Patton, sebbene la sua autenticit\u00e0 sia discussa. La foto \u00e8 di propriet\u00e0 di un collezionista, John Tefteller.\nIl gruppo etnico di appartenenza di Patton \u00e8 oggetto di un dibattito secondario. Sebbene fosse considerato afroamericano, ci sono state voci che affermavano che fosse messicano per la sua costituzione leggera, o forse anche un Cherokee, teoria avallata da Howlin' Wolf. In realt\u00e0, Patton era un misto di sangue bianco, nero e Cherokee (una delle sue nonne era una vera Cherokee). Patton stesso cantava nella sua \"Dirt Road Blues\" di essere stato alla \"Nation\" e al \"Territo'\" - che sta a indicare la porzione Cherokee del territorio indiano (che divenne parte dello stato dell'Oklahoma nel 1907), in cui diversi \"Black Indians\" cercarono invano di ottenere un posto nei registri indiani per ottenere cos\u00ec della terra.\nRiconoscimenti.\n\"Screamin' and Hollerin' the Blues: The Worlds of Charley Patton\" \u00e8 un cofanetto che raccoglie le registrazioni di Charley Patton. Esso include anche registrazioni di molti dei suoi amici e compagni. La raccolta ha vinto tre Grammy Awards nel 2003 come Miglior Album Storico, Miglior Cofanetto o Confezione in Edizione Limitata e Miglior Commento all'Album. Un'altra raccolta delle registrazioni di Patton \u00e8 \"The Definitive Charley Patton\", pubblicata dalla Catfish Records.\nLa canzone di Patton \"Pony Blues\" (1929) \u00e8 stata inclusa dalla \"National Recording Preservation Board\" nella Library of Congress' National Recording Registry nel 2006. Il comitato seleziona annualmente brani che sono \"culturalmente, storicamente o esteticamente significativi\".\nDiscografia.\n1929, Richmond\n1929, Grafton\n1930, Grafton\n1934, New York City"}
{"id": "1856628", "revid": "339392", "url": "https://it.wikipedia.org/wiki?curid=1856628", "title": "North West Frontier Province", "text": ""}
{"id": "1856632", "revid": "228333", "url": "https://it.wikipedia.org/wiki?curid=1856632", "title": "Charles Webb", "text": "\u00c8 autore di vari romanzi sebbene sia molto pi\u00f9 conosciuto per il suo scritto pi\u00f9 famoso, \"Il laureato\", portato poi sul grande schermo grazie all'omonimo film con Dustin Hoffman.\nBiografia.\nWebb \u00e8 cresciuto nell'agiata Pasadena, in California. Ha frequentato la Midland School a Los Olivos e si \u00e8 laureato al Williams College nel 1961. Ha rifiutato l'eredit\u00e0 di suo padre, un ricco medico. Egli ha vissuto per diversi anni ad Hasting-on-Hudson, nello stato di New York. Sua moglie \u00e8 nota per l'abitudine di accogliere la gente stando nuda alla porta.\nWebb vive con la sua partner Eve da pi\u00f9 di 40 anni. Eve si rade i capelli e si fa chiamare \"Fred\", come un gruppo di supporto californiano chiamato appunto Fred, per donne che soffrono di bassa stima di loro stesse. Fred \u00e8 un'artista e i suoi lavori comprendono le illustrazioni per il romanzo di Webb \"New Cardiff\", pubblicato nel 2002. La coppia ha due figli, uno dei quali \u00e8 attualmente un artista performativo che una volta cucin\u00f2 e mangi\u00f2 una copia de \"Il laureato\" con salsa di mirtilli rossi.\nI Webb ritirarono i figli dalla scuola in modo da istruirli in casa; a quei tempi, era un atto illegale e per evitare le autorit\u00e0 essi scapparono dal Paese, giungendo a gestire un campo di nudisti nel New Jersey. Inoltre Webb ed Eve divorziarono (le motivazioni cambiano, non \u00e8 stato dovuto ad incompatibilit\u00e0 di carattere, entrambi sono contro l'istituzione del matrimonio o contro la mancanza di diritti per il matrimonio tra omosessuali negli USA). Hanno liquidato i regali di matrimonio agli stessi da cui li avevano ricevuti, hanno dato via quattro case di seguito, hanno vissuto da poveri facendo lavori umili come uomo delle pulizie, cuoco, raccoglitore di frutta, hanno lavorato al K-Mart e vissuto in una catapecchia.\nSi sono poi trasferiti nell'East Sussex, a Hove poi Eastbourne, dove lui \u00e8 morto nel giugno 2020.\nIl Laureato.\nIl primo romanzo di Webb nonch\u00e9 il pi\u00f9 famoso pubblicato nel 1963.\nA quanto si dice, \u00e8 basato su una sua vecchia relazione con una donna matura, ricca, bella e sposata, che conduceva una vita mondana a Pasadena creando un gran disturbo nel paese conservatore. Scritta al bar sui bordi della piscina del Pasadena Huntington Hotel, la storia \u00e8 il classico esempio delle tensioni sociali degli anni sessanta. Come la maggior parte dei suoi scritti, \u00e8 forse pi\u00f9 degno di subitanea attenzione grazie ai suoi dialoghi perfetti, il suo umorismo beffardo (se non malizioso) e per le dichiarazioni incomplete ed evocative. Il personaggio che incarna la donna matura e seducente nella Signora Robinson ha probabilmente trovato un posto permanente nella storia culturale americana.\nNel 1967 fu tratto dal romanzo un film di enorme successo girato da Mike Nichols. Webb ha dichiarato di non essersi mai sentito a proprio agio con le attenzioni che il film gli portava perch\u00e9 egli si sentiva preoccupato dal suo stato di artista serio.\nWebb vendette i diritti del film in un solo, episodico pagamento; \u00e8 stato riportato che fosse di 20.000 dollari. Raramente egli si \u00e8 associato alle pubblicit\u00e0 del film e non particolarmente alla crescita della reputazione del film. Buck Henry e Calder Willingham, gli sceneggiatori, si sono attribuiti molti meriti per il lavoro malgrado abbiano preso la maggior parte dei dialoghi direttamente dal libro.\nDurante l'enorme successo del film il produttore, Joseph E.Levine, ha offerto a Webb un riconoscimento di un'ulteriore somma di 10.000 dollari.\nNonostante il libro fosse uno dei romanzi pi\u00f9 efficaci e significativi degli anni sessanta e, grazie soprattutto al film, uno dei pi\u00f9 quotati, in genere \u00e8 escluso dai canoni letterari del periodo, come altri libri di Webb.\nHome School.\nNell'aprile 2006 fu riferito che Webb avesse scritto un sequel de Il Laureato, intitolato \"Home School\", ma ne venne rifiutata la pubblicazione a causa di una scappatoia del copyright. infatti, quando Webb vendette i diritti del film \"Il Laureato\" negli anni sessanta, egli cedette i diritti anche a qualsiasi altro sequel. Se avesse pubblicato Home School, Canal+, la compagnia media francese che ora possiede i diritti de Il Laureato, avrebbe potututo adattare il romanzo per lo schermo senza l'autorizzazione dell'autore.\nAlcuni estratti di Home School furono stampati su The Times il 2 maggio 2006. Webb inoltre disse al quotidiano che c'era una possibilit\u00e0 di trovare un editore per il testo completo, tenendo conto che avrebbe potuto recuperare i diritti del film usando la legge sulla propriet\u00e0 degli intellettuali francesi. Intanto, fu anche riferito che Webb e sua moglie fossero in difficolt\u00e0 economiche e che stavano fronteggiando lo sfratto della loro casa, a causa di un affitto di circa 1.600 sterline.\nWebb afferm\u00f2 al The Times che nonostante avesse continuato a scrivere, \"le vendite [dei suoi libri] no\", visto che spende la maggior parte del suo tempo prendendosi cura di Fred, che \u00e8 clinicamente depressa da quando ebbe un esaurimento nervoso nel 2001.\nNel maggio 2006, comunque, \"The Times\" rifer\u00ec che Webb avesse firmato un contratto di pubblicazione per Home School con la Random House che avrebbe voluto metterlo in grado di far fronte a quasi tutti i suoi debiti e di tentare, con gli avvocati francesi, di recuperare i suoi diritti. Il 27 maggio 2007, \"The Sunday Telegraph\" pubblic\u00f2 un articolo in cui si sosteneva che il romanzo sarebbe stato pubblicato a giugno, inoltre si riportava che Webb si era spostato a Eastbourne.\nHome School fu pubblicato dalla \"Hutchinson\" nel giugno 2007. ISBN 978-0-09-179565-8, e dalla \"St. Martin's Press\" nel gennaio 2008, ISBN 9780312376307."}
{"id": "1856639", "revid": "287204", "url": "https://it.wikipedia.org/wiki?curid=1856639", "title": "Regis Debray", "text": ""}
{"id": "1856642", "revid": "767487", "url": "https://it.wikipedia.org/wiki?curid=1856642", "title": "Kurt Morsink", "text": "Kansas City Wizards.\nKurt Morsink cominci\u00f2 a cinque anni nella scuola calcio dell'Alajuelense. Stette nelle leghe minori fino ai 15 anni.\nNel quarto round del Super Draft, Morsink \u00e8 stato scelto dal Kansas City Wizards per la stagione 2007.\nBiografia.\nKurt Morsink \u00e8 nato nel 1984 ad Orlando (Florida), quando i suoi genitori studiavano l\u00e0.\nSuo nonno, ora deceduto, era olandese e sua nonna tedesca.\nMorsink fu iscritto nel Registro Civile quando aveva due anni come \"costaricano per nascita\", avendo genitori ticos.\nIl suo gran salto si diede nel 2003 quando si integr\u00f2 alla James Madison University in Virginia. L\u00ec gioc\u00f2 fino all'anno scorso nella squadra di calcio e si laure\u00f2 in dicembre in chinesiologia, con enfasi in direzione sportiva.\nTra i suoi risultati Morsink fu selezionato matricola dell'anno 2003, segnando nove gol in ognuna delle tre finali universitarie ed apparire nelle principali squadre di ogni anno. In 74 partite segn\u00f2 32 gol con 29 assist.\nPossedendo doppia nazionalit\u00e0, Kurt ancora non \u00e8 deciso se sceglier\u00e0 di giocare con la Costa Rica o gli Stati Uniti."}
{"id": "1856643", "revid": "2112802", "url": "https://it.wikipedia.org/wiki?curid=1856643", "title": "Unione delle comunit\u00e0 ebraiche italiane", "text": "L'Unione delle comunit\u00e0 ebraiche italiane (UCEI) \u00e8 un'associazione nazionale religiosa che raccoglie le ventuno comunit\u00e0 ebraiche distribuite nel territorio italiano.\nLa sua azione si esplica nel rappresentare gli ebrei d'Italia nei confronti delle istituzioni e delle autorit\u00e0 italiane ed estere, nel coordinamento delle comunit\u00e0 aderenti e nella promozione dell'istruzione e delle attivit\u00e0 culturali, religiose e sociali.\nStoria.\nIl Risorgimento segna per gli ebrei italiani la conquista dell'emancipazione civile.\nCon l'Unit\u00e0 d'Italia i rapporti tra il nuovo Stato e le comunit\u00e0 ebraiche italiane furono regolati dalla \"Legge Rattazzi\" del 4 luglio 1857, n. 2325 (\"Per la riforma degli ordinamenti amministrativi ed economici del culto israelitico nei Regii Stati\"). La legge, emanata originariamente dal Regno di Sardegna, fu estesa al territorio nazionale e rimase in vigore fino al 1930.\nSi avvert\u00ec presto in ambito ebraico l'esigenza di un maggior coordinamento tra le varie comunit\u00e0 e si giunse cos\u00ec nel 1911 alla costituzione di un \"Comitato delle universit\u00e0 israelitiche\". Nel maggio 1920 un Decreto Reale riconosceva legalmente come Ente Morale l'organismo di coordinamento, ora denominato \"Consorzio delle comunit\u00e0 israelitiche italiane\". \nNel 1930, dopo che i Patti Lateranensi e la collegata \"legge sui culti ammessi\" del 24 giugno 1929 n. 1159 avevano attribuito all'ebraismo lo statuto di culto ammesso, si pose il problema di una rinegoziazione dei rapporti tra Stato fascista e comunit\u00e0 ebraiche. La \"Legge Falco\" del 30 ottobre 1930, n. 1731 (\"Norme sulle Comunit\u00e0 israelitiche e sull'Unione delle Comunit\u00e0 medesime\") instaurava un maggior controllo dello Stato sulla vita delle comunit\u00e0 ebraiche in Italia, ma introduceva anche necessarie misure di semplificazione e razionalizzazione, che furono accolte con favore dalla maggioranza degli ebrei italiani. Nasceva cos\u00ec l\"'Unione delle comunit\u00e0 israelitiche italiane\", sotto il cui ombrello fu posta dal 1935 anche l'Associazione donne ebree d'Italia, sorta a Milano nel 1927.\nTrascorsi gli anni delle Leggi razziali fasciste e dell'Olocausto, la \"Legge Falco\" rimase a regolare i rapporti tra Stato ed ebrei in Italia anche dopo la caduta del regime fascista e l'approvazione della Costituzione repubblicana del 1948, nonostante gli sforzi dell'Unione di ottenere una legislazione pi\u00f9 paritaria.\nIl 27 febbraio 1987 Tullia Zevi, a nome delle Comunit\u00e0 Ebraiche Italiane, e l'allora Presidente del Consiglio Bettino Craxi firmano l'Intesa prevista dall'art. 8 della Costituzione Italiana, ma mai fino allora attuata. Con il nuovo Statuto l\"'Unione delle Comunit\u00e0 Israelitiche Italiane\" assume la denominazione attuale di \"Unione delle Comunit\u00e0 Ebraiche Italiane\" (UCEI).\nL'Intesa con lo Stato italiano trova applicazione con la legge 8 marzo 1989, n. 101 (\"Norme per la regolazione dei rapporti tra lo Stato e l'Unione delle Comunit\u00e0 ebraiche italiane\"), che sostituisce la Legge Falco del 1930. Con la revisione conclusa il 6 novembre 1996 e approvata con la legge 638/1996, l'UCEI partecipa alla ripartizione della quota dell'otto per mille del gettito IRPEF.\nOrgani dell'associazione.\nA maggio del 2014, l'Assemblea Rabbinica Italiana riunitasi a Milano ha eletto alla carica di Presidente UCEI \u00e8 Rav Attilio Momigliano, rabbino capo di Genova, che succedette all'avvocato Renzo Gattegna, presidente dal 2010 al 2014. La vicepresidenza \u00e8 stata affidata a Rav Alberto Funaro (Roma). Gli altri componenti del direttivo eletti erano: Riccardo Di Segni (Roma), Alfonso Arbib (rabbino capo di Milano) e Adolfo Locci (rabbino capo di Padova). \nA luglio del 2016, Noemi Di Segni \u00e8 stata nominata presidente UCEI, seconda donna dopo Tullia Zevi a ricoprire questo ruolo nella storia dell'UCEI.\nPagine Ebraiche.\nPagine Ebraiche \u00e8 il mensile dell'Unione delle comunit\u00e0 ebraiche italiane (UCEI) ed \u00e8 uno dei principali organi d'informazione degli ebrei italiani.\nAttraverso il portale dell'ebraismo italiano \"Moked\", e al notiziario quotidiano \"Unione Informa / Pagine Ebraiche24\" raccoglie i contributi di grandi nomi della cultura italiana ebraica e non, pagine d'attualit\u00e0, news, storie, personaggi, interviste, testi inediti, musica, cinema e sport. Con l'obiettivo di raccontare la vita ebraica in Italia e in Europa, e la realt\u00e0 israeliana sotto diversi punti di vista.\nOltre agli inserti nell'edizione cartacea, \"DafDaf\" e \"Italia Ebraica\", la redazione gestisce un'edizione internazionale online, una rassegna stampa quotidiana, e una newsletter settimanale dedicata all'educazione e al mondo della scuola (\"Melamed\").\nUGEI.\nIn seno all'Unione, la referente per conto di tutte le associazioni giovanili \u00e8 l\"'UGEI\" (Unione Giovani Ebrei d'Italia), che appresenta tutti gli ebrei italiani di et\u00e0 compresa tra i 18 e i 35 anni. L'UGEI \u00e8 presente in qualit\u00e0 di osservatrice con diritto di parola alle riunioni di Consiglio dell'Unione, ed ha diritto a presenziare durante il suo quadriennale Congresso. Nata nel 1995, raccoglie il testimone della sciolta FGEI (Federazione Giovanile Ebraica d'Italia), operante in Italia dal 1948 .\nL'UGEI edita anche una rivista, \"HaTikwa\", nata nel gennaio 1949 come bimestrale cartaceo e dal 2010 una testata online, che esce anche su carta come supplemento di \"Italia Ebraica\"."}
{"id": "1856654", "revid": "256896", "url": "https://it.wikipedia.org/wiki?curid=1856654", "title": "Tribunale Penale Internazionale per l'ex-Iugoslavia", "text": ""}
{"id": "1856656", "revid": "115549", "url": "https://it.wikipedia.org/wiki?curid=1856656", "title": "Regno di Iugoslavia", "text": ""}
{"id": "1856665", "revid": "297059", "url": "https://it.wikipedia.org/wiki?curid=1856665", "title": "Abraham Angermannus", "text": "Biografia.\nNel 1576 frequent\u00f2 la scuola a Stoccolma. A causa delle sue critiche verso la liturgia del re Giovanni III di Svezia, il re cerc\u00f2 di inviarlo altrove. Dopo aver declinato l'offerta di diventare professore all'Universit\u00e0 di Uppsala, Angermannus fu costretto a diventare vicario nella remota citt\u00e0 \u00d6regrund. Polemizz\u00f2 ancora, allorch\u00e9 il re lo trasfer\u00ec in uno luogo pi\u00f9 lontano, a Saltvik sull'isola \u00c5land.\nQuesto per\u00f2 non lo mise a tacere. Fu contrario al papismo e alla liturgia e manifest\u00f2 pubblicamente questa sua contrariet\u00e0, finch\u00e9 il re Giovanni invi\u00f2 alcuni uomini ad arrestarlo. Fu imprigionato nel carcere di \u00c5bo, in Finlandia. Con un po' di aiuto riusc\u00ec a fuggire ed ottenne una barca per ritornare a Stoccolma dal fratello del re, il duca Carlo, sotto il quale ritenne di essere al sicuro. A Stoccolma fu comunque perseguitato. Nel 1582, con l'aiuto del duca Carlo, fugg\u00ec su una barca dalla sorella del duca, Elisabetta, in Meclemburgo (Germania), al fine di evitare il processo.\nIn Germania egli visse per undici anni. Visit\u00f2 le universit\u00e0 di Wittenberg, Lipsia e Francoforte sul Meno. Per tutto il tempo fece sentire la sua voce di protesta contro la liturgia e il papismo. Il duca Carlo lo sostenne dalla Svezia pi\u00f9 di quanto gli fosse in forza. In Germania pubblic\u00f2 libri come \"Proposizione sulle Dottrine della nostra Chiesa svedese\", \"Riti in svedese\" nel 1587 e \"Historia Liturgica\" nel 1588. Questo lo port\u00f2 a essere considerato un martire e un uomo forte per la vera fede luterana. Per queste ragioni il capitolo di Uppsala lo elesse arcivescovo nel 1593, bench\u00e9 n\u00e9 il duca Carlo, n\u00e9 il re Sigismondo, fossero a suo favore.\nFu responsabile del Sinodo di Uppsala nel 1593, dove furono decise le principali dottrine della Chiesa luterana svedese e i privilegi per l'Universit\u00e0 di Uppsala.\nNel 1596 effettu\u00f2 un controllo nella sua diocesi. Durante il viaggio cambi\u00f2 duramente le rimanenze dei rituali della Chiesa cattolica; non approv\u00f2 che i contadini lo attaccassero. Il suo intento fu quello di spurgare il paese da tutto ci\u00f2 che non rispondeva alla dottrina luterana, includendo i vecchi costumi cattolici e pagani e il sesso al di fuori del matrimonio; Caus\u00f2 anche la prima ondata di processi alle streghe in Svezia, anche se questi non portarono a molte condanne a morte. Il duca Carlo, che era ormai stato incoronato come Carlo IX di Svezia, fu sconvolto dalle agitazioni dall'arcivescovo. Dopo che questi aveva intrapreso alcune altre azioni che il re non approv\u00f2, lo stesso re, nel 1599, lo mise sotto processo per non avere adempiuto il suo dovere. Nonostante il rifiuto dei vescovi di condannarlo come colpevole, il re decise di metterlo in carcere. Fu poi trasferito al carcere di Gripsholm, dove rimase fino al mese di ottobre 1607, data della sua morte.\nGenealogia episcopale.\nLa genealogia episcopale \u00e8:"}
{"id": "1856667", "revid": "287204", "url": "https://it.wikipedia.org/wiki?curid=1856667", "title": "Abraham Andersson", "text": ""}
{"id": "1856668", "revid": "51323", "url": "https://it.wikipedia.org/wiki?curid=1856668", "title": "Abraham Andre\u00e6 Angermannus", "text": ""}
{"id": "1856672", "revid": "62004", "url": "https://it.wikipedia.org/wiki?curid=1856672", "title": "Ra\u00fal Meireles", "text": ""}
{"id": "1856682", "revid": "729019", "url": "https://it.wikipedia.org/wiki?curid=1856682", "title": "Fobia specifica", "text": "Una fobia specifica, chiamata anche fobia semplice, \u00e8 un termine generico per qualsiasi tipo di disturbo caratterizzato da una irrazionale e fortissima risposta di paura in coincidenza con l'esposizione a specifici oggetti o situazioni, nonch\u00e9 una tendenza ad evitare ostinatamente e sistematicamente gli oggetti o le situazioni temute. Quindi, la fobia semplice o specifica comprende sia la reazione di paura in presenza (o nell'attesa) di particolari oggetti e situazioni, sia un comportamento di evitamento del contatto diretto con gli oggetti o le situazioni stesse.\nIl soggetto che ne soffre talvolta non \u00e8 in grado di rappresentarsi e immaginare le situazioni o le cose temute se non per pochi attimi e pu\u00f2 temere anche di nominarle. La paura pu\u00f2 essere attivata sia dalla presenza che da tracce che anticipano la presenza dell'oggetto o della situazione che crea disagio.\nTuttavia, gli adulti in generale sono in grado di riconoscere che tali reazioni non hanno una base ragionevole, pur non essendo in grado di controllarla."}
{"id": "1856691", "revid": "599013", "url": "https://it.wikipedia.org/wiki?curid=1856691", "title": "Genetica clinica", "text": "La genetica clinica o medica si occupa dello studio e della diagnosi delle malattie genetiche.\nEssa \u00e8 orientata alla formulazione della diagnosi clinica di malattia genetica e alla consulenza genetica al fine di valutare l'eventuale rischio riproduttivo per il paziente e la sua famiglia. \nIl genetista \u00e8 anche chiamato a svolgere un ruolo diagnostico e preventivo per alcune delle pi\u00f9 frequenti malattie, come quelle cardiovascolari e tumorali.\nStoria.\nFondatori di questa disciplina sono considerati: Joseph Adams (britannico), che descrisse la trasmissione genetica della polidattilia; William Bateson e Archibald Edward Garrod (britannici), che descrissero la trasmissione recessiva dell'alcaptonuria; il francese J\u00e9r\u00f4me Lejeune, che nel 1959 per primo mise in relazione una malattia, la sindrome di Down, con un'anomalia cromosomica, la trisomia 21 e che nel 1963 individu\u00f2 in un'anomalia sulla quinta coppia cromosomica la causa della sindrome del grido di gatto; lo statunitense Victor McKusick che pubblic\u00f2, nel 1966, il primo indice dei geni conosciuti e delle malattie a essi correlate.\nConsulenza genetica.\nLa consulenza genetica \u00e8 uno strumento che dovrebbe aiutare a informare i consultandi a prendere decisioni riguardanti la possibilit\u00e0 di sviluppare e/o trasmettere una malattia genetica; aiutando a valutare le possibili scelte che si possono attuare una volta effettuato il \"test genetico\" ed avuto il suo risultato (possibili terapie, interruzione volontaria di gravidanza, ecc...). La decisione sul \"da farsi\" \u00e8 sempre autonoma a carico dei consultandi e il medico (o comunque la figura professionale abilitata) non ha mai compito direttivo. Il \"test genetico\" \u00e8 un esame che pu\u00f2 essere fatto su DNA cos\u00ec come su altre sostanze usando differenti metodiche. Riassumendo gli obiettivi della consulenza genetica sono:\nLa consulenza pu\u00f2 avere varie indicazioni:\ned \u00e8 divisa in 3 fasi di lavoro:\nLa durata delle varie fasi varia molto da patologia a patologia, ci sono casi dove il test \u00e8 relativamente semplice in quanto si conosce bene il difetto da cercare e non richiede molto tempo perch\u00e9 non ci sono molte mutazioni che lo causano, in altri invece il test \u00e8 lungo e complesso; richiede molto tempo per essere svolto e valutato, in altre patologie ancora il test invece pu\u00f2 essere meno dirimente sulla scelta clinica - \u00e8 meno attendibile o non esistono terapie, come spesso accade - e ci\u00f2 richiede una fase pre-test pi\u00f9 lunga per valutare la motivazione dei consultandi.\nColloquio pre-test.\nIn questa fase i dati importanti da chiedere e fornire ai consultandi sono:\nTipi di test genetico.\nNel fare il test non bisogna poi mai soffermarsi in un solo lato \"sospetto\" della famiglia; questo sia per non ingenerare inopportuni stress e sensi di colpa, sia per non sottovalutare il rischio di trasmissione di altre patologie (anche pi\u00f9 gravi) dall'altro ramo."}
{"id": "1856694", "revid": "661526", "url": "https://it.wikipedia.org/wiki?curid=1856694", "title": "La strada del sole/Se potesse parlare la mia chitarra", "text": "La strada del sole/Se potesse parlare la mia chitarra \u00e8 il terzo 45 giri di Luca Barbarossa, pubblicato nel 1982.\nIl disco.\nNel 1982 la Fonit Cetra, delusa dalle vendite inferiori alle aspettative del singolo precedente del cantautore e del primo album, fa incidere a Barbarossa un brano che, ricalcando l'arrangiamento country di \"Roma spogliata\", ne possa bissare il successo. \"La strada del sole\" \u00e8 una bella canzone, ma non allo stesso livello dell'altra, ed anche in questo caso le vendite del singolo sono deludenti, e contribuiscono alla rottura tra la Fonit Cetra e il cantautore, causando un'interruzione dell'attivit\u00e0 di quest'ultimo per due anni, prima del paggaggio alla CBS.\nSul retro \u00e8 inserita \"Se potesse parlare la mai chitarra\", canzone tratta dall'album \"Luca Barbarossa\", brano in stile West Coast in cui il cantautore racconta la sua vita di giovane musicista tramite il rapporto con il suo strumento.\nEntrambe le canzoni sono edite dalle edizioni musicali Usignolo. Con questo disco termina anche la collaborazione tra Barbarossa e Shel Shapiro."}
{"id": "1856697", "revid": "80598", "url": "https://it.wikipedia.org/wiki?curid=1856697", "title": "Se potesse parlare la mia chitarra", "text": ""}
{"id": "1856698", "revid": "80598", "url": "https://it.wikipedia.org/wiki?curid=1856698", "title": "La strada del sole", "text": ""}
{"id": "1856700", "revid": "15756", "url": "https://it.wikipedia.org/wiki?curid=1856700", "title": "Storia della biologia", "text": "La storia della biologia traccia l'itinerario degli studi compiuti dall'uomo, sin dall'antichit\u00e0 e fino ai tempi moderni, intorno agli organismi viventi.\nOrigini del concetto.\nSebbene il concetto di biologia come autonomo campo di studi sia stato usato a partire dal XIX secolo, le scienze biologiche hanno guadagnato un'identit\u00e0 propria fin dal formarsi di una tradizione di scienza medica e di storia naturale fin dai tempi di Aristotele (IV secolo a.C.) e Galeno (II-III secolo d.C.).\nPi\u00f9 avanti, protagonisti di questo sviluppo furono studiosi musulmani come al-Jahiz, Avicenna, Avenzoar, Ibn al-Baitar e Ibn al-Naf\u012bs. Durante il Rinascimento in Europa e l'inizio dell'Evo moderno, il pensiero biologico fu rivoluzionato in Europa da un rinnovato interesse nell'empirismo e dalla scoperta di molti nuovi organismi. Figure centrali in questo movimento furono Vesalio e Harvey, che utilizzarono la sperimentazione e l'attenta osservazione della fisiologia, oltre a naturalisti come Linneo e Buffon, che cominciarono a classificare la diversit\u00e0 della vita e i reperti fossili, cos\u00ec come lo sviluppo e il comportamento degli organismi.\nLo sviluppo della microscopia rivel\u00f2 il mondo precedentemente sconosciuto dei microrganismi, ponendo le basi per la teoria cellulare. La crescente importanza della teologia naturale, in parte una risposta alla richiesta della filosofia meccanicistica, incoraggi\u00f2 la crescita della storia naturale, pur ancora ancorata ad una prospettiva teleologica.\nNei secoli XVIII e XIX, scienze biologiche come botanica e zoologia definirono sempre pi\u00f9 la loro identit\u00e0 di discipline scientifiche e professionali. Lavoisier ed altri fisici iniziarono a collegare i mondi animati e inanimati attraverso la fisica e la chimica. Esploratori naturalisti come Alexander von Humboldt investigarono l'interazione tra gli organismi e l'ambiente circostante, e i modi con cui questa relazione dipende dalla geografia, gettando cos\u00ec le basi per la biogeografia, l'ecologia e l'etologia. I naturalisti iniziarono a rifiutare l'essenzialismo e a considerare l'importanza dell'estinzione e la mutevolezza delle specie.\nLa teoria della cellula forn\u00ec una nuova prospettiva sui fondamenti della vita. Questi sviluppi, cos\u00ec come i risultati dell'embriologia e della paleontologia, giunsero ad una sintesi fondamentale con la teoria di Charles Darwin dell'evoluzione per selezione naturale.\nSul finire del XIX secolo venne definitivamente abbandonata la teoria della generazione spontanea e si stabil\u00ec l'origine microbica delle malattie, sebbene il meccanismo della ereditariet\u00e0 rimanesse un mistero. All'inizio del XX secolo, la riscoperta dell'opera di Gregor Mendel port\u00f2 al rapido sviluppo della genetica da parte di Thomas Hunt Morgan e dei suoi studenti, mentre negli anni trenta la combinazione della genetica delle popolazioni e della teoria della selezione naturale condussero alla cosiddetta \"sintesi neodarwiniana\".\nNuove discipline si svilupparono rapidamente, specialmente dopo che James Dewey Watson e Francis Crick avanzarono delle ipotesi sulla struttura del DNA. Dopo la definizione del dogma centrale della biologia molecolare e la decifrazione del codice genetico, la biologia fu separata tra biologia organica - riferita a organismi interi e gruppi di organismi - e biologia cellulare e molecolare. Alla fine del XX secolo, nuovi campi come genomica e proteomica stavano invertendo questo andamento, con biologi organici che utilizzavano tecniche molecolari e biologi molecolari e cellulari che investigavano le interrelazioni tra i geni e l'ambiente circostante.\nEtimologia.\nLa parola \"biologia\" \u00e8 formata da due parole, dal greco, \u03b2\u03af\u03bf\u03c2 (bios), che vuol dire \"vita\", e il suffisso '-logia', che vuol dire \"scienza\", \"conoscenza\", \"studio\", basato sul verbo greco \u03bb\u03b5\u03b3\u03b5\u03b9\u03bd, 'legein' = \"selezionare\" (da \u03bb\u03cc\u03b3\u03bf\u03c2, 'l\u00f2gos' = \"parola\"). Il termine biologia nel suo senso moderno pare sia stato introdotto indipendentemente da Karl Friedrich Burdach (nel 1800), Gottfried Reinhold Treviranus (\"Biologie oder Philosophie der lebenden Natur\", 1802) e Jean-Baptiste Lamarck (\"Hydrog\u00e9ologie\", 1802). La parola appare nel titolo del terzo volume dei \"Philosophiae naturalis sive physicae dogmaticae\" (1766) di Michael Christoph Hanov.\nPrima del termine \"biologia\", vi erano molte parole usate per indicare lo studio di animali e piante. L'espressione \"\"storia naturale\" si riferiva agli aspetti descrittivi della biologia, sebbene essa includeva anche la mineralogia e altri campi non biologici. Dal medioevo al rinascimento, la cornice unificante della storia naturale era la \"scala naturae\"\" o \"Grande Catena dell'Essere\". La filosofia naturale e la teologia naturale comprendevano la base concettuale e metafisica della vita vegetale ed animale, in relazione ai problemi del perch\u00e9 gli organismi esistano e si comportino in un certo modo, sebbene queste materie includessero anche ci\u00f2 che ora \u00e8 geologia, fisica, chimica ed astronomia. La fisiologia e la farmacologia (botanica) erano la periferia della medicina. Botanica, zoologia e, nel caso dei fossili, geologia rimpiazzarono la storia naturale e la filosofia naturale nei secoli XVIII e XIX, prima che il termine biologia fosse ampiamente adoperato.\nConoscenza antica e medievale.\nLe prime culture.\nI primi uomini trasmettevano la conoscenza sulle piante e sugli animali per aumentare le loro possibilit\u00e0 di sopravvivenza. Questo pu\u00f2 aver incluso conoscenze di anatomia umana e animale, e aspetti del comportamento animale (come le migrazioni). Tuttavia, uno dei pi\u00f9 importanti punti di svolta nella conoscenza biologica avvenne con la Rivoluzione neolitica, circa 10.000 anni fa. Gli uomini prima addomesticarono le piante per la coltivazione, poi il bestiame per accompagnare le societ\u00e0 sedentarie risultanti.\nLe culture antiche della Mesopotamia, dell'Egitto, del subcontinente indiano e della Cina (tra le altre) possedevano sofisticati sistemi di conoscenza filosofica, religiosa e tecnica che comprendevano il mondo vivente, e miti della creazione spesso centrati su alcuni aspetti della vita. Tuttavia, le radici della moderna biologia risalgono di solito fatte alla tradizione secolare della filosofia greca antica.\nLe tradizioni dell'antica Grecia.\nI filosofi presocratici si posero molte domande sulla vita, ma produssero poca conoscenza sistematica di specifico interesse biologico, sebbene i tentativi degli atomisti di spiegare la vita in termini puramente fisici si sono ripresentati periodicamente lungo la storia della biologia. Tuttavia, le teorie mediche di Ippocrate e dei suoi seguaci, specialmente la teoria umorale, ebbero un impatto duraturo.\nIl filosofo Aristotele fu il pi\u00f9 influente studioso del mondo vivente dell'antichit\u00e0 classica. Sebbene il suo primo lavoro sulla filosofia naturale fosse speculativo, gli ultimi scritti biologici di Aristotele erano pi\u00f9 empirici, concentrandosi sulla causazione biologica e la diversit\u00e0 della vita. Aristotele fece innumerevoli osservazioni sulla natura, specialmente sulle abitudini e gli attributi degli animali e delle piante del mondo attorno a lui, prest\u00f2 rilevante attenzione anche nel categorizzare. Su tutte, Aristotele classific\u00f2 540 specie animali e ne dissezion\u00f2 almeno 50. Egli credeva che fini intellettuali, cause formali, guidassero tutti i processi naturali.\nAristotele, e poi tutti gli studiosi occidentali dopo di lui fino al XVIII secolo, credevano che le creature fossero posizionate in una scala graduata di perfezione che risale dalle piante fino agli uomini: la scala naturae o Grande Catena dell'Essere. Il successore di Aristotele al Liceo, Teofrasto, scrisse una serie di libri sulla botanica, \"\"La Storia delle Piante\" - che sopravvissero come il contributo pi\u00f9 importante dell'antichit\u00e0 alla botanica, anche nel medioevo.\nMolti dei nomi di Teofrasto sopravvivono ai tempi moderni, come il termine \"carpos\" per la frutta, e \"pericarpon\" per la buccia dei semi. Plinio il Vecchio era anche noto per la sua conoscenza delle piante e della natura, e fu il pi\u00f9 prolifico compilatore di descrizioni zoologiche.\nPochi studiosi nel periodo ellenistico sotto i Tolomei - in particolare Erofilo da Calcedonia ed Erasistrato di Chio - modificarono il lavoro fisiologico di Aristotele, anche praticando dissezioni e vivisezioni empiriche. Claudio Galeno divenne l'autorit\u00e0 pi\u00f9 importante sulla medicina e sull'anatomia. Sebbene qualche atomista antico, come Lucrezio, avesse sfidato il punto di vista teleologico aristotelico, secondo il quale tutti gli aspetti della vita sono il risultato di un progetto o finalit\u00e0, la teleologia (e, dopo l'ascesa del cristianesimo, la teologia naturale) sarebbero rimaste essenzialmente centrali nel pensiero biologico fino ai secoli XVIII e XIX. Ernst Mayr not\u00f2 che \"Nulla di qualche conseguenza reale avvenne in biologia dopo Lucrezio e Galeno fino al Rinascimento\".\" Le idee di storia naturale e medicina della tradizione greca sopravvissero, ma furono generalmente assunte acriticamente nell'Europa medievale.\nConoscenza medievale.\nIl declino dell'Impero Romano port\u00f2 alla scomparsa e alla distruzione di molta conoscenza, sebbene i fisici ancora utilizzavano molti aspetti della tradizione greca nella loro attivit\u00e0 pratica. A Bisanzio e nel mondo Islamico, molte delle opere greche furono tradotte in arabo e molte delle opere di Aristotele furono conservate.\nFisici, scienziati e filosofi medievali musulmani diedero contributi significativi alla conoscenza della biologia,tra i secoli VIII e XIII, periodo noto come \"l'et\u00e0 dell'oro islamica\" o \"r\"ivoluzione agricola musulmana\". In zoologia, per esempio, lo studioso afro-arabo al-Jahiz (781-869) descrisse primitive idee evoluzioniste come la lotta per la sopravvivenza, introdusse l'idea di una catena alimentare, e fu un primo aderente del determinismo ambientale. Il biologo curdo Al-Dinawari (828-896) \u00e8 considerato il fondatore della botanica araba con il suo \"Libro delle Piante\"\", nel quale egli descrisse almeno 637 piante e discusse il loro sviluppo dalla nascita alla morte, descrivendone le fasi della crescita e la produzione di fiori e frutti. In anatomia e fisiologia, il fisico persiano Rhazes (865-925) condusse un primo esperimento per confutare la teoria di Galeno degli umori.\nNella medicina sperimentale, il fisico persiano Avicenna (980-1037) introdusse prove cliniche e la farmacologia clinica ne \"Il Canone della Medicina\", rimasto un testo d'autorit\u00e0 nell'educazione medica europea fino al XVII secolo.\nIl fisico arabo andaluso Avenzoar (1091-1161) fu un primo praticante della dissezione empirica e dell'autopsia, che condusse per provare che la scabbia, una malattia della pelle, era causata da un parassita, una scoperta che sconvolgeva la teoria degli umori. Egli introdusse anche la chirurgia sperimentale, in cui si effettua una verifica sugli animali per sperimentare tecniche chirurgiche prima di usarle sugli esseri umani.\nDurante una carestia in Egitto nel 1200, Abd-el-latif osserv\u00f2 ed esamin\u00f2 un gran numero di scheletri, e scopr\u00ec che Galeno aveva sbagliato sulla formazione degli ossi della mascella e dell'osso sacro.\nAll'inizio del secolo XIII, il biologo arabo andaluso Abu al-Abbas al-Nabati svilupp\u00f2 un primo metodo scientifico per la botanica, introducendo tecniche empiriche e sperimentali per la verifica, la descrizione e l'identificazione di numerose materie mediche, e la separazione di relazioni non verificate da quelle supportate da verifiche e osservazioni effettive.\nIl suo discepolo Ibn al-Baitar (d. 1248) scrisse un'enciclopedia farmaceutica descrivendo 1.400 piante, cibi e droghe, 300 dei quali erano sue proprie originali scoperte. Una traduzione latina della sua opera venne utilizzata da biologi e farmacisti europei nei secoli XVIII e XIX.\nIl fisico arabo Ibn al-Naf\u012bs (1213-1288) fu un altro primo praticante della dissezione sperimentale e dell'autopsia, che nel 1242 scopr\u00ec la circolazione polmonare e la circolazione coronarica, che formano le basi del sistema circolatorio. Egli descrisse anche il concetto di metabolismo, e confut\u00f2 le teorie errate di Galeno e di Avicenna su quattro umori, pulsazione, ossa, muscoli, intestino, organi di senso, canali biliari, esofago e stomaco.\nDurante l'alto medioevo, pochi studiosi europei come Ildegarda di Bingen, Alberto Magno e Federico II ampliarono il canone di storia naturale. La crescita delle universit\u00e0 europee, sebbene importante per la fisica e la filosofia, ebbe poco impatto sullo studio della biologia.\nRinascimento e primi sviluppi moderni.\nIl Rinascimento Europeo condusse a maggiore interesse sia nella storia naturale che nella fisiologia empiriche. Nel 1543, Andreas Vesalius inaugur\u00f2 l'et\u00e0 moderna della medicina occidentale con il suo trattato di anatomia umana \"\"De humani corporis fabrica\", basato sulla dissezione dei corpi. Vesalius fu il primo di una serie di anatomisti che gradualmente rimpiazz\u00f2 lo scolasticismo con l'empirismo nella fisiologia e nella medicina, poggiandosi su esperienze di prima mano, piuttosto che sull'autorit\u00e0 e su ragionamenti astratti. Grazie all\"erbalismo\", la medicina fu anche, indirettamente, causa di rinnovato empirismo nello studio delle piante. Otto Brunfels, Hieronymus Bock e Leonhart Fuchs scrissero ampiamente sulle piante selvatiche, dando inizio ad un approccio basato sulla natura per l'intera gamma della vita vegetale. Anche i bestiari - un genere che combinava la conoscenza naturale e quella figurativa sugli animali - divennero pi\u00f9 sofisticati, specialmente con l'opera di William Turner, Pierre Belon, Guillaume Rondelet, Conrad Gessner e Ulisse Aldrovandi.\nAnche artisti come Albrecht D\u00fcrer e Leonardo da Vinci, spesso lavorando con naturalisti, si interessarono ai corpi degli animali e degli uomini, studiandone dettagliatamente la fisiologia e contribuendo alla crescita della conoscenza anatomica.\nLe tradizioni dell'alchimia e della magia naturale, specialmente nell'opera di Paracelso, apportarono un ulteriore contributo alla conoscenza del mondo vivente. Gli alchimisti affrontavano problemi organici attraverso un'analisi chimica e sperimentavano liberamente sia con la farmacologia biologica che con quella minerale. Questo fu parte di una pi\u00f9 vasta transizione nelle visioni del mondo (l'ascesa della filosofia meccanicista) che continu\u00f2 nel XVII secolo, quando la metafora tradizionale della natura come organismo fu rimpiazzata dalla metafora della natura come macchina.\nXVII e XVIII secolo.\nEstendendo il lavoro di Vesalius con esperimenti su corpi ancora vivi, sia di uomini che di animali, William Harvey ed altri filosofi naturali investigarono i ruoli del sangue, delle vene e delle arterie. Il \"De Motu Cordis\"\" di Harvey, nel 1628, fu l'inizio della fine per la teoria galenica, e, accanto agli studi di Santorio Santorio sul metabolismo, fu un importante modello per approcci quantitativi alla fisiologia.\nAll'inizio del XVII secolo, il micromondo della biologia stava appena iniziando ad aprirsi. Alcuni fabbricanti di lenti e filosofi naturali avevano creato rudimentali microscopi a partire dalla fine del XVI secolo, e nel 1665, Robert Hooke pubblic\u00f2 il saggio \"Micrographia\" basato su osservazioni con un microscopio da lui stesso costruito. Ma fu solo a seguito dei notevoli miglioramenti apportati da Antony van Leeuwenhoek nella fabbricazione di lenti a partire dagli anni 1670 (che arrivarono a consentire un ingrandimento fino a 200 volte con una sola lente) che gli studiosi poterono scoprire spermatozoi, batteri, infusori e la straordinaria diversit\u00e0 della vita microscopica. Simili investigazioni condotte da Jan Swammerdam portarono nuovo interesse nell'entomologia e fondarono le tecniche basilari della dissezione e della colorazione microscopiche.\nMentre il mondo microscopico si stava espandendo, il mondo macroscopico si andava rimpicciolendo. Botanici come John Ray lavorarono per incorporare l'alluvione di organismi che continuamente venivano scoperti e trasportati via nave da tutto il globo in una tassonomia coerente, e in una coerente teologia (teologia naturale).\nIl dibattito su un'altra alluvione, il Diluvio Universale, catalizz\u00f2 lo sviluppo della paleontologia; nel 1669 Nicholas Steno (Nicola Stenone) pubblic\u00f2 un saggio su come i resti di organismi viventi potessero essere stati intrappolati in strati di sedimenti ed essersi mineralizzati per produrre i fossili. Sebbene le idee di Stenone sulla fossilizzazione fossero ben note e molto dibattute tra i filosofi naturali, un'origine organica per tutti i fossili non fu accettata da tutti i naturalisti fino alla fine del XVIII secolo a causa del dibattito filosofico e teologico riguardo temi come l'et\u00e0 della Terra e l'estinzione. La sistematizzazione, nomenclatura e classificazione domin\u00f2 la storia naturale per molta parte dei secoli XVII e XVIII.\nNel 1735 Carolus Linnaeus (Carlo Linneo) pubblic\u00f2 una tassonomia di base per il mondo naturale (variazioni della quale sono state da allora utilizzate fino ad oggi), e negli anni 1750 introdusse nomi scientifici per tutte le specie. Mentre Linneo concepiva le specie come parti immutabili di una gerarchia progettata, l'altro grande naturalista del XVIII secolo, Georges-Louis Leclerc, Comte de Buffon, riteneva le specie come categorie artificiali e le forme viventi come mutevoli - suggerendo anche la possibilit\u00e0 di una discendenza comune. Sebbene contrario all'evoluzionismo, Buffon \u00e8 una figura chiave nella storia del pensiero evoluzionista; la sua opera avrebbe influenzato le teorie evoluzioniste sia di Lamarck che di Darwin.\nLa scoperta e la descrizione di nuove specie e la raccolta di esemplari divenne una passione di gentiluomini dediti alle scienze ed un affare lucroso per imprenditori; molti naturalisti viaggiarono il mondo in ricerca di conoscenza scientifica ed avventura.\nDiciannovesimo secolo: l'emergere delle discipline biologiche.\nFino al XIX secolo, lo scopo della biologia era ampiamente diviso tra la medicina, che investigava questioni di forma e funzione (per esempio, la fisiologia), e storia naturale, che riguardava la diversit\u00e0 della vita e le interazioni tra diverse forme di vita e tra vita e non vita. A partire dal 1900, molte di questi domini si sovrapposero, mentre la storia naturale (e la sua controparte filosofia naturale) avevano ampiamente dato modo a discipline scientifiche pi\u00f9 specializzate - citologia, batteriologia, morfologia, embriologia, geografia, e geologia.\nNel corso dei suoi viaggi, Alexander von Humboldt mapp\u00f2 la distribuzione di piante attraverso i paesaggi e registr\u00f2 una variet\u00e0 di condizioni fisiche come pressione e temperatura.\nStoria naturale e filosofia naturale.\nIl viaggio di Widespread condotto da naturalisti all'inizio-la met\u00e0 del XIX secolo risult\u00f2 una moltitudine di nuove informazioni sulla diversit\u00e0 e la distribuzione di organismi viventi. Di particolare importanza fu l'opera di Alexander von Humboldt, che analizz\u00f2 la relazione tra gli organismi e il loro ambiente (per esempio, il dominio della storia naturale) usando gli approcci quantitativi della filosofia naturale (per esempio, fisica e chimica). L'opera di Humboldt gett\u00f2 le basi della biogeografia e ispir\u00f2 molte generazioni di scienziati.\nEvoluzione e biogeografia.\nLa pi\u00f9 significativa teoria evoluzionista prima di quella di Darwin fu quella di Jean-Baptiste Lamarck, basata sull'ereditariet\u00e0 delle caratteristiche acquisite (un meccanismo ereditario che era ampiamente accettato fino al XX secolo), che descriveva una catena di sviluppo dal pi\u00f9 piccolo dei microbi agli uomini. Il naturalista britannico Charles Darwin, combinando l'approccio biogeografico di Humboldt, la geologia uniformitaria di Lyell, gli scritti di Thomas Malthus sulla crescita della popolazione, e la sua personale esperienza morfologica, cre\u00f2 una pi\u00f9 efficace teoria evoluzionista basata sulla selezione naturale; simile evidenza condusse Alfred Russel Wallace a raggiungere indipendentemente le stesse conclusioni.\nLa pubblicazione, nel 1859, della teoria di Darwin nel libro \"Sull'origine della Specie per mezzo della Selezione Naturale\", o \"Preservation of Favoured Races in the Struggle for Life\" \u00e8 spesso considerato l'evento centrale nella storia della biologia moderna. La stabilita credibilit\u00e0 di Darwin come naturalista, il tono sobrio dell'opera, e la quantit\u00e0 di prove addotte, consentirono all'Origine della Specie di riuscire dove precedenti opere evoluzioniste (come l'anonimo \"Vestiges of Creation\") avevano fallito.\nLa maggior parte degli scienziati furono convinti dell'evoluzione e della presenza di un progenitore comune dalla fine del XIX secolo. Tuttavia, la selezione naturale non sarebbe stata accettata come il principale meccanismo dell'evoluzione fino al XX secolo inoltrato, siccome la maggior parte delle principali teorie dell'eredit\u00e0 sembravano incompatibili con l'ereditariet\u00e0 di variazioni casuali.\nWallace, seguendo le prime opere di de Candolle, Humbolt e Darwin, forn\u00ec maggiori contributi alla zoogeografia. A causa del suo interesse per l'ipotesi della transmutazione, prest\u00f2 particolare attenzione alla distribuzione geografica si specie tra loro vicine, nei suoi lavori sul campo, prima in Sud America, e poi nell'arcipelago malese. Nell'arcipelago identific\u00f2 la linea di Wallace, una linea che corre attraverso le Spice Islands, dividendo la fauna dell'arcipelago tra una zona asiatica e una zona australiana della Nuova Guinea. Alla sua domanda chiave, come mai le faune di isole con climi cos\u00ec simili potessero essere cos\u00ec diverse, poteva soltanto essere risposta considerando la loro origine. Nel 1876 egli descrisse la distribuzione geografica degli animali, che fu l'opera di riferimento standard per pi\u00f9 di mezzo secolo, ed un seguito, Island Life, del 1880 che si concentrava sulla biogeografia dell'isola. Estese il sistema a 6 zone sviluppato da Philip Sclater per descrivere la distribuzione geografica degli uccelli ad animali di tutti i tipi. Il suo metodo di tabulazione di dati sui gruppi animali in zone geografiche sottolineava le discontinuit\u00e0, e il suo apprezzamento dell'evoluzione gli consentiva di proporre spiegazioni razionali, che non erano mai state esposte prima.\nLo studio scientifico dell'ereditariet\u00e0 ebbe notevoli impulsi sulla scia dell'Origine della Specie di Darwin e con l'opera di Francis Galton. L'origine della genetica coincide con il lavoro del 1866 del monaco agostiniano Gregor Mendel. Tuttavia, la sua opera non fu riconosciuta come significativa fino a 35 anni dopo. Nel frattempo, una variet\u00e0 di teorie dell'ereditariet\u00e0 (basate sulla pangenesi, ortogenesi, o altri meccanismi) furono dibattute ed investigate con forza. L'embriologia e l'ecologia inoltre divennero campi biologici centrali, specialmente correlati all'evoluzione e resi popolari grazie all'opera di Ernst Haeckel. La maggior parte dei lavori del XIX secolo sull'ereditariet\u00e0, tuttavia, non fu nel regno della storia naturale, ma in quello della fisiologia sperimentale.\nFisiologia.\nNel corso del XIX secolo, lo scopo della fisiologia si espanse notevolmente, sia in campo medico sia a una investigazione a pi\u00f9 ampia scala dei processi fisici e chimici della vita - includendo piante, animali ed anche microorganismi in aggiunta all'uomo. Gli esseri viventi come macchine divennero una metafora dominante nel pensiero biologico e persino sociale.\nLo sviluppo della attrezzatura da laboratorio e i metodi sperimentali sviluppati da Louis Pasteur ed altri biologi contribuirono al giovane campo della batterologia alla fine del XIX secolo.\nTeoria della cellula, embriologia e teoria dei germi.\nGli avanzamenti nella microscopia ebbero anche un profondo impatto sul pensiero biologico. All'inizio del XIX secolo, un certo numero di biologi riconobbe l'importanza centrale della cellula. Nel 1838 e 1839, Schleiden e Schwann iniziarono a promuovere le idee che l'unit\u00e0 basilare degli organismi \u00e8 la cellula e che le cellule individuali hanno tutte le caratteristiche della vita, sebbene essi avversarono l'idea che tutte le cellule derivino dalla divisione di altre cellule. Grazie al lavoro di Robert Remak e Rudolf Virchow, tuttavia, a partire dagli anni 1860 la maggior parte dei biologi accettarono tutti e tre i principi di ci\u00f2 che inizi\u00f2 ad essere conosciuta come teoria della cellula.\nLa teoria della cellula condusse i biologi a considerare gli organismi individuali come assemblaggi interdipendenti di cellule individuali. Gli scienziati nel campo in ascesa della citologia, forniti di microscopi sempre pi\u00f9 potenti e di nuovi metodi di colorazione, presto trovarono che anche singole celle erano molto pi\u00f9 complesse rispetto alle camere omogenee riempite di fluido descritte dai primi microscopisti. Robert Brown aveva descritto il nucleo nel 1831, e a partire dalla fine del XIX secolo i citologisti identificarono molti dei componenti chiave delle cellule: cromosomi, centrosomi, mitocondri, cloroplasti, ed altre strutture rese visibili attraverso la colorazione.\nTra il 1874 e il 1884 Walther Flemming descrisse gli stadi discreti della mitosi, mostrando che essi non erano artefatti della colorazione ma eventi che accadevano nelle cellule viventi, e inoltre che i cromosomi si raddoppiavano di numero appena prima che la cellula si dividesse e fosse prodotta una cellula figlia. Molta della ricerca sulla riproduzione cellulare conflu\u00ec nella teoria di August Weismann sull'ereditariet\u00e0: egli identific\u00f2 il nucleo (in particolare i cromosomi) come il materiale ereditario, propose la distinzione tra cellule somatiche e cellule germ(arguing che il numero di cromosomi deve be halved for germ cells, un precursore del concetto di meiosi), ed adott\u00f2 la teoria di Hugo de Vries su pangenes. Weismannism era estremamente influente, specialmente nel nuovo campo della embriologia sperimentale.\nDalla met\u00e0 degli anni 1850 la teoria del miasma, quale causa delle malattie, fu ampiamente superata dalla teoria dei germi, suscitando ampio interesse nei microorganismi e nelle loro interazioni con altre forme di vita. Dagli anni 1880, la batteriologia inizi\u00f2 a diventare una disciplina coerente, specialmente attraverso l'opera di Robert Koch, che introdusse metodi per sviluppare il numero di culture batteriche su gel di agar, contenenti specifici nutrienti in vetrini di Petri. L'idea di lunga data, che organismi viventi potessero facilmente originarsi da materia non vivente (generazione spontanea), fu attaccata in una serie di esperimenti condotti da Louis Pasteur, mentre i dibattiti tra vitalismo e meccanicismo (un argomento perenne a partire dai tempi di Aristotele e degli atomisti greci) si fecero sempre pi\u00f9 serrati.\nLouis Pasteur e la sua ultima battaglia.\nLouis Pasteur (1822-1895) fu colui che determin\u00f2 la fine della teoria della generazione spontanea (e che contribu\u00ec alla nascita della medicina moderna). In particolare si ha memoria del suo ultimo dibattito tenutosi con i biologi del tempo, i quali non riuscivano a immaginare che gli esseri inferiori potessero nascere dalle uova (rettili) o dal genitore (mammiferi).\nPer archiviare definitivamente l'argomento, i francesi accademici organizzarono un concorso nel quale si sarebbe scelta la teoria definitiva: la teoria della generazione spontanea o la teoria di Francesco Redi (primo fondatore della biologia). Pasteur per dimostrare la sua teoria prese un'ampolla contenente un infuso di erbe : sterilizz\u00f2 il contenuto mettendo l'ampolla sul fuoco e infine allung\u00f2 il collo rendendolo molto sottile. Il giorno del concorso Louis Pasteur spezzo il collo allungato, osserv\u00f2 al microscopio l'infuso, e come egli sapeva, non trov\u00f2 nessun microbo. Infatti egli spieg\u00f2 che non essendoci aria corrente abbastanza forte da poter spostare nel collo i microbi essi si erano tutti depositati su di esso. E cos\u00ec Louis venne proclamato vincitore e port\u00f2 nella storia della biologia una delle pi\u00f9 grandi scoperte della scienza.\nAscesa della chimica organica e della fisiologia sperimentale.\nIn chimica, un tema centrale era la distinzione tra sostanze organiche e inorganiche, specialmente nel contesto di trasformazioni organiche come fermentazione e putrefazione. A partire da Aristotele queste erano state considerate essenzialmente dei processi biologici (vitali). Tuttavia, Friedrich W\u00f6hler, Justus Liebig ed altri pionieri del campo in ascesa della chimica organica - portando avanti l'opera di Lavoisier - mostrarono che il mondo organico poteva spesso essere analizzato con metodi fisici e chimici. Nel 1828 W\u00f6hler mostr\u00f2 che una sostanza organica, l'urea poteva essere creata con mezzi chimici che non coinvolgono la vita, fornendo un potente argomento contro il vitalismo. Estratti di cellule (\"fermenti\") che potevano effettuare trasformazioni chimiche furono scoperti, a partire dalla diastasi nel 1833, e dalla fine del XIX secolo il concetto di enzima fu ben definito, sebbene le equazioni della cinetica chimica non sarebbero state applicate alle reazioni enzimatiche fino all'inizio del XX secolo.\nFisiologi come Claude Bernard esplorarono, attraverso la vivisezione ed altri metodi sperimentali, le funzioni chimiche e fisiche dei corpi viventi, fino ad un grado mai sperimentato, gettando le basi dell'endocrinologia (un campo che si svilupp\u00f2 rapidamente dopo la scoperta del primo ormone, la secretina, nel 1902), della biomeccanica e dello studio della nutrizione e della digestione.\nL'importanza e la diversit\u00e0 dei metodi di fisiologia sperimentale, all'interno, sia della medicina, che della biologia, crebbero notevolmente nella seconda met\u00e0 del XIX secolo. Il controllo e la manipolazione dei processi vitali divennero un concetto centrale, e l'esperimento fu posto al centro dell'educazione biologica.\nScienze biologiche del ventesimo secolo.\nAll'inizio del XX secolo, la ricerca biologica era ancora svolta in gran parte nello stesso modo della storia naturale, con enfasi sull'analisi morfologica e la filogenetica, piuttosto che su spiegazioni causali basate su esperimenti. Tuttavia, fisiologi ed embriologi sperimentali anti vitalisti, specialmente in Europa, stavano diventando sempre pi\u00f9 influenti. Lo spettacolare successo degli approcci sperimentali allo sviluppo, all'ereditariet\u00e0 e al metabolismo negli anni 1900 e 1910 dimostrarono il potere della sperimentazione nella biologia. Nelle decadi successive, il lavoro sperimentale rimpiazz\u00f2 la storia naturale come metodo prevalente di ricerca.\nEcologia e scienze dell'ambiente.\nAll'inizio del XX secolo, i naturalisti si confrontarono con una pressione crescente per aggiungere rigore e sperimentazione ove possibile, cos\u00ec come avevano fatto le nuove discipline biologiche basate sull'analisi di laboratorio. L'ecologia era emersa come combinazione di biogeografia con la teoria del ciclo biogeochimico portata avanti dai chimici; biologi di campo svilupparono metodi quantitativi come il \"quadrat\", e adattarono strumenti di laboratorio e macchine fotografiche. Zoologi e botanici fecero quanto era in loro potere per mitigare l'imprevedibilit\u00e0 del mondo vivente, eseguendo esperimenti di laboratorio e studiando ambienti naturali parzialmente controllati come i giardini: nuove istituzioni come la \"Stazione di Carnegie\" per l'evoluzione sperimentale e il laboratorio biologico marino fornirono ambienti pi\u00f9 controllati per studiare gli organismi durante i loro interi cicli vitali.\nLa teoria della successione ecologica, introdotta tra il 1900 ed il 1910 da Henry Chandler Cowles e Frederic Clements, fu una tappa importante nella prima formulazione formale dell'ecologia vegetale. Le equazioni di Alfred Lotka, preda-predatore, gli studi di G. Evelyn Hutchinson della biogeografia e struttura biogeochimica di laghi e dei fiumi (limologia) e gli studi di Charles Elton sulle catene alimentari animali furono i primi tra la serie di metodi quantitativi che colonizzarono le discipline ecologiche in via di sviluppo. L'ecologia divenne una disciplina indipendente tra gli anni quaranta e cinquanta, dopo che Eugene P. Odum sintetizz\u00f2 molte delle teorie sull'ecologia degli ecosistemi, ponendo al centro dell'indagine le relazioni tra gruppi di organismi.\nNegli anni 1960, mentre i teorici dell'evoluzione esploravano la possibilit\u00e0 di unit\u00e0 di selezione multiple, gli ecologisti, si volsero ad approcci evoluzionisti. Nell'ecologia delle popolazioni, il dibattito sulla selezione di gruppo fu breve ma vigoroso. Dal 1970, la maggior parte dei biologi convenne che la selezione naturale fosse raramente efficace al di sopra del livello di organismi individuali. L'evoluzione degli ecosistemi tuttavia divenne un campo di ricerca persistente. L'ecologia si espanse rapidamente con la crescita del movimento ambientale; il programma biologico internazionale tent\u00f2 di applicare i metodi della scienza, cos\u00ec efficaci nelle scienze fisiche, all'ecologia degli ecosistemi e alle pressanti istanze ambientali, mentre tentativi indipendenti su minore scala come la biogeografia insulare e la foresta sperimentale di Hubbard Brook aiutarono a ridefinire le finalit\u00e0 di una disciplina che si diversificava in modo crescente.\nGenetica classica, la sintesi moderna, e teoria dell'evoluzione.\nL'illustrazione di Thomas Hunt Morgan del crossing over, parte della teoria dell'ereditariet\u00e0 dei cromosomi di Mendel, segn\u00f2 la cosiddetta riscoperta di Mendel: Hugo de Vries, Carl Correns, e Erich von Tschermak indipendentemente pervennero alle leggi di Mendel. Poco dopo i citologi, biologi cellulari, proposero che i cromosomi fossero materiale ereditario. Tra gli anni 1910 e 1915, Thomas Hunt Morgan e i \"Drosophilisti\" rafforzarono queste due idee, entrambe controverse, sulla teoria sull'ereditariet\u00e0 detta del cromosoma mendeliano. Essi quantificarono il fenomeno del collegamento genetico e postularono che i geni risiedono nei cromosomi come \"perline su una stringa\". Ipotizzarono che il crossing over spieghi i collegamenti, e costruirono mappe genetiche del moscerino della frutta, \"Drosophila melanogaster\", divenne un organismo modello ampiamente utilizzato.\nHugo de Vries cerc\u00f2 di collegare la nuova genetica con l'evoluzione, attraverso ereditariet\u00e0 e ibridazione, propose una teoria di mutazionismo che fu ampiamente accettata agli inizi del secolo XX. Anche il lamarckismo aveva molti aderenti, mentre il darwinismo fu visto incompatibile per via dei caratteri a variabilit\u00e0 continua studiati dai biometrici, che sembravano solo in parte ereditabili.\nNegli anni 1920 e 1930, a seguito dell'accettazione della teoria dei cromosomi mendeliani, l'emergere della disciplina della genetica delle popolazioni, con l'opera di R.A. Fisher, J.B.S. Haldane e Sewall Wright, unific\u00f2 l'idea di evoluzione per selezione naturale con la genetica mendeliana, producendo la sintesi moderna. L'ereditariet\u00e0 dei caratteri acquisiti fu respinta, mentre il mutazionismo diede modo alle teorie genetiche di maturare.\nLa Genetica comportamentale.\nNella seconda met\u00e0 del secolo le idee della genetica delle popolazioni iniziarono ad essere applicate nella nuova disciplina della genetica comportamentale, sociobiologia e specialmente negli esseri umani, psicologia evoluzionista. Negli anni 1960 W.D. Hamilton e altri svilupparono approcci della teoria dei giochi per spiegare l'altruismo da un punto di vista evoluzionistico attraverso la selezione del kin. La possibile origine di organismi superiori attraverso endosimbiosi e i contrastanti approcci all'evoluzione molecolare nella visione gene-centrica, che considerava la selezione come la causa prevalente dell'evoluzione, e la teoria neutralista, che considerava un fattore chiave la deriva genetica, generava eterni dibattiti sull'opportuno equilibrio tra adattamento e casualit\u00e0 nella teoria evoluzionista.\nNegli anni 1970 Stephen Jay Gould e Niles Eldredge proposero la teoria degli equilibri punteggiati che ipotizza che l'equilibrio \u00e8 la caratteristica prevalente dei resti fossili, e che la maggior parte delle modifiche evoluzionistiche accadono rapidamente su periodi di tempo relativamente brevi. Nel 1980 Luis e Walter Alvarez proposero l'ipotesi che un evento meteoritico fosse responsabile dell'evento di estinzione del Cretaceo. Ancora all'inizio degli anni 1980 l'analisi statistica dei reperti fossili di organismi marini pubblicata da Jack Sepkoski e David M. Raup condusse a una maggior apprezzamento dell'importanza di eventi di estinzione di massa alla storia della vita sulla terra.\nBiochimica, microbiologia, e biologia molecolare.\nNelle prime decadi del XX secolo, iniziarono ad essere isolate e sintetizzate le vitamine, i componenti minori dei cibi nella nutrizione umana. Migliori tecniche di laboratorio come la cromatografia e l'elettroforesi condissero a rapidi sviluppi nella chimica fisiologica, che , come la biochimica, iniziarono a ottenere indipendenza dalle loro origini mediche.\nNegli anni 20 e 30 i biochimici, condotti da Hans Krebs e Carl Cori e Gerty Cori, iniziarono a portare alla luce molti dei cicli metabolici fondamentali alla vita: il ciclo dell'acido citrico, la glicogenesi e la glicolisi, e la sintesi di steroidi e porfirine. Tra gli anni 30 e 50, Fritz Lipmann e altri stabilirono il ruolo dell'ATP come trasportatore universale di energia nella cellula, e i mitocondri come la centrale produttiva della cellula. Simili studi biochimici continuarono ad essere molto attivi per tutto il XX e XXI secolo.\nOrigini della biologia molecolare.\nSeguendo l'ascesa della genetica classica, molti biologi, compresa una nuova ondata di scienziati fisici in biologia, affront\u00f2 la questione del gene e della sua natura fisica. Nel 1938, Warren Weaver capo della divisione scientifica della fondazione Rockefeller Foundation erogarono dei contributi per promuovere ricerche che applicassero i metodi della fisica e della chimica a problemi biologici basilari, coniando il termine biologia molecolare. Molti delle pi\u00f9 significative scoperte in biologia tra gli anni 30 e 40 furono finanziate dalla fondazione Rockefeller.\nNel 1935, la cristallizzazione del virus mosaic del tabacco di Wendell Stanley, come una pura nucleoproteina, convinse molti scienziati che l'ereditariet\u00e0 potesse essere spiegata puramente attraverso la fisica e la chimica. Come la biochimica, le discipline emergenti di batteriologia e virologia, successivamente riunite nella microbiologia, al confine tra scienza e medicina, si svilupparono rapidamente all'inizio del secolo XX. L'isolamento del batteriofago da parte di F\u00e9lix d'Herelle durante la I guerra mondiale inaugur\u00f2 una lunga serie di ricerche focalizzate sui virus fagi e i batteri che essi infettano.\nLo sviluppo di organismi standard, geneticamente uniformi che potevano produrre risultati sperimentali ripetibili fu essenziale per lo sviluppo della genetica molecolare. Dopo i primi lavori con la Drosophila, l'adozione di sistemi modello pi\u00f9 semplici come il lievito del pane Neurospora crassa rese possibile collegare genetica alla biochimica, principalmente attraverso l'ipotesi di Beadle e Tatum \"un gene, un enzima\"\" nel 1941. Gli esperimenti genetici su sistemi ancora pi\u00f9 semplici come il virus mosaic del tabacco e batteriofagi, aiutata dalle nuove tecnologie del microscopio elettronico e dell'ultracentrifugazione, spinse gli scienziati a rivalutare il significato letterale della vita; l'ereditariet\u00e0 dei virus e la riproduzione di strutture cellulari delle nucleoproteine fuori del nucleo (\"plasmagene\") complic\u00f2 la teoria accettata del cromosoma mendeliano.\nIl dogma centrale della biologia molecolare fu proposto da Francis Crick nel 1958. Questa \u00e8 la ricostruzione di Crick di come concep\u00ec l'asserto all'epoca. Le linee solide rappresentano, come sembrava nel 1958, i modi conosciuti di trasferimento di informazioni, e le linee tratteggiate rappresentano quelli postulati.\nOswald Avery mostr\u00f2 nel 1943 che il DNA era il materiale genetico del cromosoma, non la sua proteina; ci\u00f2 fu stabilito definitivamente con l'esperimento di Hershey-Chase nel 1952, uno dei molti contributi del cosiddetto gruppo fago, centrato attorno al fisico divenuto biologo Max Delbr\u00fcck. Nel 1953 James D. Watson e Francis Crick, sulla base del lavoro di Maurice Wilkins e Rosalind Franklin, ipotizzarono che la struttura del DNA fosse una doppia elica. Nel loro articolo famoso \"\"Molecular structure of Nucleic Acids\", Watson e Crick notarono che: \"Non \u00e8 sfuggito alla nostra attenzione che l'appaiamento specifico che abbiamo postulato, suggerisce immediatamente un possibile meccanismo di copiatura del materiale genetico.\"\"\nDopo che nel 1958 l'esperimento Meselson-Stahl confermasse la replicazione semiconservativa del DNA, fu chiaro alla maggior parte dei biologi che la sequenza di acido nucleico debba in qualche modo determinare la sequenza di amminoacidi nelle proteine; il fisico George Gamow propose che un codice genetico fissato, collegasse proteine e DNA. Tra il 1953 e il 1961, furono poche sequenze biologiche note, sia di DNA, che di proteine, inoltre a complicare la situazione fu la scoperta del ruolo intermediario dell'RNA. Per decifrare realmente il codice, ci volle una serie estensiva di esperimenti in biochimica e genetica dei batteri, tra il 1961 e 1966, principalmente grazie al lavoro di Nirenberg e Khorana.\nLa mioglobina fu ampiamente usata da Sperm Whale usata per i primi studi cristallografici della struttura delle proteine, a causa della sua disponibilit\u00e0.\nEspansione della biologia molecolare.\nIn aggiunta alla Divisione di Biologia del Caltech, il Laboratorio di Biologia Molecolare e i suoi precursori a Cambridge, e di altre istituzioni, l'istituto Pasteur divenne un centro importante per la ricerca di biologia molecolare alla fine degli anni 1950. Gli scienziati di Cambridge, guidati da Max Perutz e John Kendrew, si concentrarono sul campo rapidamente crescente della biologia strutturale, combinando la cristallografia ai raggi X con la modellazione molecolare e le nuove possibilit\u00e0 computazionali del digital computing Un numero di biochimici guidati da Fred Sanger successivamente si un\u00ec al laboratorio di Cambridge, contribuendo con lo studio della struttura e della funzione macromolecolare.\nAll'istituto Pasteur, Fran\u00e7ois Jacob e Jacques Monod seguirono l'esperimento \"PaJaMo\" del 1959 con una serie di pubblicazioni concernenti l'operone, stabilisce la teoria della regolazione del gene e identific\u00f2 ci\u00f2 che Fivenne not\u00f2 con l'RNA messaggero. Verso la met\u00e0 degli anni 1960, il nucleo intellettuale della biologia molecolare era ampiamente completo: un modello per la base molecolare del metabolismo e della riproduzione. Dal finire degli anni 50 ai primi anni 70 fu un periodo di intensa ricerca ed espansione per la biologia molecolare, solo recentemente diventata una disciplina in qualche modo coerente.\nLe guerre molecolari.\nIn quella che il biologo degli organismi E. O. Wilson chiam\u00f2 le guerre molecolari, i metodi della biologia molecolare si espansero rapidamente, spesso venendo a dominare dipartimenti ed anche intere discipline. La molecolarizzazione fu particolarmente importante in genetica, immunologia, embriologia, e neurobiologia, mentre l'idea che la vita \u00e8 controllata da un programma genetico, una metafora che Jacob e Monod introdussero dai campi emergenti della cibernetica e della scienza del computer, divenne una prospettiva influente in biologia.\nL'immunologia in particolare divenne collegata alla biologia molecolare, con flussi di innovazione in entrambi i sensi: la teoria della selezione clonale sviluppata da Niels Jerne e Frank Macfarlane Burnet nella met\u00e0 degli anni 50 aiut\u00f2 a portare luce i meccanismi generali della sintesi proteica. La resistenza alla crescente influenza della biologia molecolare fu specialmente evidente nella biologia evoluzionista.\nIl sequenziamento della proteina ebbe un grande potenziale per lo studio quantitativo dell'evoluzione, attraverso l'ipotesi dell'orologio molecolare, ma i principali biologi evoluzionisti considerarono l'importanza della biologia molecolare quale metodologia per risolvere le grandi domande dell'origine dell'evoluzione. I dipartimenti e le discipline asserirono la loro importanza e indipendenza: Theodosius Dobzhansky fece la famosa dichiarazione che \"\"nulla ha senso in biologia se non alla luce dell'evoluzione\" come una risposta alla sfida molecolare. Questa dichiarazione divenne anche pi\u00f9 critica dopo il 1968; la teoria neutralista di Motoo Kimura dell'evoluzione molecolare sugger\u00ec che la selezione naturale non era l'onnipresente causa dell'evoluzione, almeno a livello molecolare, e l'evoluzione molecolare potrebbe essere un processo fondamentalmente diverso dall'evoluzione morfologica. La risoluzione di questo paradosso molecolare-morfologico \u00e8 stato una tappa centrale della ricerca sull'evoluzione molecolare dagli anni 60.\nBiotecnologia, ingegneria genetica, e genomica.\nLa biotecnologia nel senso generale \u00e8 stata una parte importante della biologia dalla fine del XIX secolo. Con l'industrializzazione, i chimici e i biologi divennero consapevoli del grande potenziale di processi biologici controllati dall'uomo. In particolare, la fermentazione fu il processo pi\u00f9 utilizzato dalle industrie chimiche. Dai primi anni 1970, furono sviluppate un'ampia serie di biotecnologie, dalle droghe quali la penicillina e gli steroidi a cibi come la Chlorella, le proteine unicellulari, al gasolio, come un'ampia gamma di ibridi per raccolti ad alta resa e tecnologie agricole, la base per la rivoluzione verde. Vennero creati ceppi ingegnerizzati del batterio Escherichia coli, strumenti cruciali nella biotecnologia come in molti altri campi biologici.\nDNA Ricombinante.\nLa biotecnologia nel senso moderno dell'ingegneria genetica inizi\u00f2 negli anni 70, con l'invenzione di tecniche di DNA ricombinante. Furono scoperti alla fine degli anni 60, i cosiddetti \"enzimi di restrizione\", seguendo tecniche di isolamento, duplicazione, e sintesi dei geni virali. Iniziando nel laboratorio di Paul Berg nel 1972 (aiutato da EcoRI dal laboratorio di Herbert Boyer, basandosi sul lavoro sulla ligasi del laboratorio di Arthur Kornberg), i biologi molecolari misero insieme questi pezzi per produrre i primi organismi transgenici.\nPoco dopo, altri iniziarono a usare vettori plasmidi e aggiungere geni per la resistenza antibiotica, incrementando esponenzialmente i risultati delle tecniche ricombinanti. A causa dei potenziali pericoli, come la possibilit\u00e0 che un batterio prolifichi con un gene virale che causi il cancro, la comunit\u00e0 scientifica cos\u00ec come un'ampia gamma di outsider reagirono a questi sviluppi sia con entusiasmo che con moderato timore.\nInsigni biologi molecolari guidati da Berg, suggerirono una moratoria temporanea sulla ricerca sul DNA ricombinante affinch\u00e9 i pericoli potessero essere attentamente valutati. Questa moratoria fu ampiamente rispettata, finch\u00e9 i partecipanti alla Conferenza di Asilomar sul DNA ricombinante, nel 1975, formularono una serie di policy, concludendo che la tecnologia poteva essere usata in sicurezza.\nSeguendo Asilomar, si svilupparono rapidamente nuove tecniche di ingegneria genetica. I metodi di sequenziamento del DNA migliorarono enormemente, a partire da Fred Sanger and Walter Gilbert, cos\u00ec come la sintesi dell'oligonucleotide e le tecniche di transfezione. I ricercatori impararono a controllare l'espressione dei transgeni, e furono presto in grado, in contesti accademici e industriali, di creare organismi capaci di esprimere geni umani per la produzione di ormoni umani.\nTuttavia, questo era un compito pi\u00f9 scoraggiante di quanto i biologi molecolari si fossero aspettati. Gli sviluppi tra 1977 e il 1980 mostrarono che, a causa dei fenomeni di divisione e giunzione dei geni, gli organismi superiori avevano un sistema di espressione genetica molto pi\u00f9 complesso rispetto ai modelli dei batteri dei primi studi. Il primo risultato simile, per sintetizzare l'insulina umana, fu conseguito da Genentech. Questo segn\u00f2 l'inizio del boom della biotecnologia e con esso l'et\u00e0 dei brevetti di geni, con una sovrapposizione senza precedenti tra biologia, industria e legge.\nSistematica molecolare e genomica.\nDagli anni 1980, il sequenziamento delle proteine aveva gi\u00e0 trasformato metodi di classificazione scientifica degli organismi, specialmente la cladistica, ma i biologi presto iniziarono a usare sequenze di RNA e DNA come caratteri; ci\u00f2 espanse il significato di evoluzione molecolare all'interno della biologia evoluzionista, come il risultato che la sistematica molecolare poteva essere paragonata agli alberi evolutivi tradizionali basati sulla morfologia.\nSeguendo le idee pionieristiche di Lynn Margulis sulla teoria endosimbiotica, che sostiene che alcuni degli organelli delle cellule eucariote si siano originate da organismi procarioti liberi attraverso relazioni simbiotiche, anche la divisione complessiva dell'albero della vita fu rivista. Negli anni 1990, i cinque regni: Piante, Animali, Funghi, Protisti e Monere, divennero tre: Archaea, Bacteria ed Eukarya, basati sul lavoro pionieristico di sistematica molecolare di Carl Woese con il sequenziamento di 16S rRNA.\nLo sviluppo e la polarizzazione della reazione a catena di polimerasi (PCR) alla met\u00e0 degli anni 80, di Kary Mullis e altri presso la Cetus Corp. segn\u00f2 un altro spartiacque nella storia della moderna biotecnologia, incrementando enormemente la facilit\u00e0 e la velocit\u00e0 dell'analisi genetica. Accoppiato all'uso di sequenze di etichette espresse, port\u00f2 alla scoperta di molti pi\u00f9 geni di quanti potevano essere trovati attraverso i metodi tradizionali biochimici o genetici aprendo la possibilit\u00e0 di sequenziare interi genomi.\nL'unit\u00e0 di molta della morfogenesi degli organismi, dall'uovo fertilizzato adulto, inizi\u00f2 ad essere svelata dopo la scoperta del \"gene homeobox\", prima nei moscerini da frutta e poi in altri insetti e animali, inclusi gli uomini. Questi sviluppi portarono a progressi nel campo della biologia evolutiva dello sviluppo attraverso la comprensione di come i diversi piani corporei del phyla animale siano evoluti e come sono imparentati uno con l'altro.\nIl progetto Genoma Umano, il pi\u00f9 ampio e costoso studio biologico mai affrontato, inizi\u00f2 nel 1988 sotto la guida di James D. Watson, dopo un lavoro preliminare con organismi geneticamente pi\u00f9 semplici come l'Escherichia coli, S. Cerevisiae e C. Elegans. I metodi di \"sequenziamento shotgun\"\" e di scoperta di geni iniziati da Craig Venter, e incentivati dalla promessa finanziaria di brevetti di geni con Celera Genomics, condussero a una competizione pubblico-privato di sequenziamento che si concluse in un compromesso, con la prima bozza di sequenze di DNA umano annunciato nel 2000."}
{"id": "1856702", "revid": "80598", "url": "https://it.wikipedia.org/wiki?curid=1856702", "title": "Colore /Belle le tue labbra", "text": ""}
{"id": "1856703", "revid": "436907", "url": "https://it.wikipedia.org/wiki?curid=1856703", "title": "Colore/Belle le tue labbra", "text": "Colore/Belle le tue labbra \u00e8 il quarto 45 giri di Luca Barbarossa.\nIl disco.\nNel 1984 Barbarossa firma il nuovo contratto discografico con la CBS, che gli pubblica nello stesso anno un 45 giri (a due anni di distanza da La strada del sole/Se potesse parlare la mia chitarra, ultimo disco per la Fonit Cetra): cambia tutto il suo staff di lavoro, e le due nuove canzoni vengono prodotte da Mauro Chiari, collaboratore di Renzo Arbore come cantante e bassista della New Pathetic Elastic Orchestra nel programma televisivo Quelli della notte.\nAnche gli arrangiamenti vengono seguiti da Chiari, in collaborazione con il chitarrista Carlo Pennisi; dei vecchi musicisti di Barbarossa rimangono solo Mario Amici e Sandro Centofanti.\nLa canzone sul lato A, \"Colore\", risale sicuramente al periodo Fonit Cetra: \u00e8 infatti ancora edita dalle edizioni musicali Usignolo (mentre \"Belle le tue labbra\" \u00e8 edita dalle edizioni musicali CBS Songs), ed \u00e8 una canzone ritmata con un testo che elenca alcuni personaggi (un po' alla \"Quelli che...\" di Enzo Jannacci) auspicando loro di potere, almeno una volta nella vita, sciogliere il ghiaccio che hanno nel cuore per raggiungere un paese chiamato Colore.\n\"Belle le tue labbra\" (scritta, come \"Colore\", da Barbarossa) \u00e8 invece una canzone d'amore; verr\u00e0 reincisa in una nuova versione (con l'arrangiamento realizzato questa volta da Antonio Coggio) nel 1988 ed inserita nell'album Non tutti gli uomini; la versione del 45 giri, invece, rimarr\u00e0 inedita su LP (e la stessa cosa anche per la canzone del lato A).\nIl disco, pur non entrando nelle zone alte della classifica, ebbe un successo sufficiente per convincere l'etichetta a continuare ad investire sul cantautore."}
{"id": "1856704", "revid": "80598", "url": "https://it.wikipedia.org/wiki?curid=1856704", "title": "Belle le tue labbra", "text": ""}
{"id": "1856707", "revid": "436907", "url": "https://it.wikipedia.org/wiki?curid=1856707", "title": "Vita (singolo)", "text": ""}
{"id": "1856708", "revid": "436907", "url": "https://it.wikipedia.org/wiki?curid=1856708", "title": "Let It Be/Con i jeans e gli stivali", "text": "Let It Be/Con i jeans e gli stivali \u00e8 il sesto 45 giri di Luca Barbarossa.\nIl disco.\nNell'autunno del 1985 il cantautore romano pubblica un 45 giri per il mercato sovietico dove, grazie al Festival di Sanremo 1981 e a \"Roma spogliata\", ha avuto un certo riscontro; il disco viene pubblicato dalla Melodia, l'unica casa discografica presente in Unione Sovietica e di propriet\u00e0 dello stato, e contiene due canzoni registrate dal vivo, sul lato A \"Let It Be\" dei Beatles, e sul retro \"Con i jeans e gli stivali\".\nQuest'ultimo brano, in origine, era contenuto nell'album di debutto del cantautore, \"Luca Barbarossa\" (era la canzone che apriva il lato A); questa versione accentua le caratteristiche folk della canzone.\nEntrambi i brani sono suonati da Barbarossa con la collaborazione di Mario Amici alla seconda chitarra, e sono inediti per l'Italia."}
{"id": "1856709", "revid": "38120", "url": "https://it.wikipedia.org/wiki?curid=1856709", "title": "Con i jeans e gli stivali", "text": ""}
{"id": "1856710", "revid": "1538224", "url": "https://it.wikipedia.org/wiki?curid=1856710", "title": "Via Margutta/Ognuno di noi", "text": "Via Margutta/Ognuno di noi \u00e8 il settimo 45 giri di Luca Barbarossa.\nIl disco.\nPer la terza volta in tre anni la CBS cambia il produttore di Barbarossa, e si affida ad Antonio Coggio, noto compositore e tastierista nonch\u00e9 coautore delle canzoni dei primi cinque album di Claudio Baglioni, per lavorare su una canzone \"Via Margutta\", che il cantautore ha scritto dedicandola all'omonima via di Roma ripercorrendo lo stile di alcune sue prime canzoni come \"Piazza Navona\" o la stessa \"Roma spogliata\".\nIl brano viene presentato al Festival di Sanremo 1986, e si classificher\u00e0 diciottesimo: il risultato deludente verr\u00e0 per\u00f2 riscattato dalle classifiche di vendita, dove otterr\u00e0 buoni risultati, raggiungendo le posizioni pi\u00f9 alte.\nIn effetti \"Via Margutta\" \u00e8 rimasta una delle canzoni pi\u00f9 note di Luca Barbarossa, sia per il testo che per la melodia, in particolare per il ritornello; l'anno successivo verr\u00e0 inserita nell'album Come dentro un film.\nLa canzone sul lato B \u00e8 \"Ognuno di noi\", canzone orecchiabile che, invece, rester\u00e0 inedita su LP.\nEntrambe le canzoni sono una coedizione tra le edizioni musicali CBS Songs e le edizioni musicali Calycanthus (queste ultime di propriet\u00e0 di Coggio).\nCover.\nIn occasione di un concerto a Bolzano, il gruppo Elio e le Storie Tese ha realizzato una cover in versione Thrash metal del brano. Anche se il brano non \u00e8 mai stato pubblicato, questa versione ha guadagnato una discreta popolarit\u00e0 tra gli appassionati del gruppo grazie alla trasmissione televisiva Rai Eurostallions, che l'ha trasmessa insieme ad un'esecuzione di Giocatore Mondiale."}
{"id": "1856711", "revid": "436907", "url": "https://it.wikipedia.org/wiki?curid=1856711", "title": "Come dentro un film/Buonanotte", "text": "Come dentro un film/Buonanotte \u00e8 l'ottavo 45 giri di Luca Barbarossa.\nIl disco.\nFinalmente la CBS conferma il gruppo di lavoro di Barbarossa, grazie al successo di \"Via Margutta\", e cos\u00ec Antonio Coggio produce ed arrangia (in alcuni brani con la collaborazione di Maurizio Tirelli) il nuovo album, Come dentro un film.\nLa pubblicazione dell'album viene rimandata di qualche mese a causa dell'ammissione al Festival di Sanremo 1987 della canzone \"Come dentro un film\", che si classificher\u00e0 al nono posto.\nAnche questa \u00e8 una delle canzoni pi\u00f9 note del cantautore: il testo, malinconico, paragona la vita ad un film, rimpiangendo il fatto che non sia purtroppo possibile rigirare le scene sbagliate correggendo gli errori.\nLa canzone sul lato B \u00e8 \"Buonanotte\", canzone d'amore anch'essa inserita nell'album.\nEntrambe le canzoni sono una coedizione tra le edizioni musicali CBS Songs e le edizioni musicali Calycanthus (queste ultime di propriet\u00e0 di Coggio)."}
{"id": "1856714", "revid": "436907", "url": "https://it.wikipedia.org/wiki?curid=1856714", "title": "L'amore rubato/Vivo", "text": "L'amore rubato/Vivo \u00e8 il nono 45 giri di Luca Barbarossa.\nIl disco.\nAnche nel 1988 Barbarossa partecipa a Sanremo, per la terza volta consecutiva, con una canzone che affronta il tema della violenza sessuale, \"L'amore rubato\": il brano ha successo, classificandosi al terzo posto, e durante la serata finale il cantautore riceve in diretta televisiva i complimenti da Franca Rame e Dario Fo che gli mandano un telegramma.\nSul retro del disco viene pubblicata \"Vivo\": la canzone diventa molto nota pochi mesi dopo perch\u00e9 con essa Barbarossa partecipa all'Eurovision Song Contest (cambiando per\u00f2 il titolo in \"Ti scrivo\", dal verso iniziale), ed inoltre nel 1993 dar\u00e0 il titolo al primo disco dal vivo del cantautore.\n\"Vivo\" inoltre partecipa alla 30\u00aa edizione del Festivalbar.\nEntrambe le canzoni sono una coedizione tra le edizioni musicali CBS Songs e le edizioni musicali Calycanthus, e sono arrangiate da Pinuccio Pirazzoli e prodotte da Coggio."}
{"id": "1856715", "revid": "152625", "url": "https://it.wikipedia.org/wiki?curid=1856715", "title": "L'amore rubato", "text": ""}
{"id": "1856716", "revid": "1149807", "url": "https://it.wikipedia.org/wiki?curid=1856716", "title": "Conscience (The Beloved)", "text": "Conscience \u00e8 un album del 1993 del gruppo musicale britannico pop / dance The Beloved. Si tratta del primo long playing realizzato dalla band come duo formato da marito e moglie, Jon Marsh e Helena Marsh, del secondo realizzato dalla band come duo, del terzo album di inediti di studio e del quarto in generale (incluso l'album di remix \"Blissed Out\" del 1991) dall'epoca della formazione originaria. Quando esce il disco, il gruppo \u00e8 ormai per lo pi\u00f9 conosciuto semplicemente come Beloved (senza l'articolo iniziale \"The\").\nIl disco.\nIl lavoro raggiunge il Numero 2 nella classifica britannica degli album e include \"Sweet Harmony\", primo estratto dal nuovo 33 giri, e primo e unico singolo nella storia della band a entrare nella Top Ten in Gran Bretagna, arrivando fino al Numero 8. In entrambi i casi, si tratta del piazzamento pi\u00f9 alto ottenuto dal gruppo nella madrepatria, sia con un album che con un singolo. I brani del nuovo disco sono tutti composti da marito e moglie, ma Helena compare raramente nei video e nelle esibizioni \"live\" e promozionali del gruppo, anche se \u00e8 una presenza fissa nelle interviste sulle riviste musicali e sulle foto pubblicitarie, in virt\u00f9 della sua naturale bellezza.\nLa band incontra qualche difficolt\u00e0 relativamente al videoclip girato per il primo singolo, \"Sweet Harmony\", che ritrae Marsh completamente nudo, in mezzo a un gruppo di donne, anch'esse nude (anche se le riprese fanno in modo di non mostrare nulla che possa far incappare il video in una censura spietata). Tra le protagoniste in deshabill\u00e9 di questa clip, c'\u00e8 la presentatrice TV britannica Tess Daly. \"Sweet Harmony\", utilizzata originariamente per promuovere la seconda stagione della popolare serie TV statunitense \"Melrose Place\" in alcuni paesi europei, tra cui l'Italia, viene utilizzata da allora anche per la pubblicit\u00e0 del grande magazzino anglo-irlandese \"Homebase\".\nL'album produce diversi altri singoli, ma mentre \"Sweet Harmony\" diventa in assoluto la pi\u00f9 grande hit internazionale per il gruppo, raggiungendo, come accennato, il Numero 8 nel Regno Unito, nel gennaio 1993, le altre quattro tracce estratte dall'LP, pubblicate su tre singoli, uno dei quali doppio lato A, non riescono a eguagliare quel successo, con \"Celebrate Your Life\"/\"You've Got Me Thinking\" che raggiunge il Numero 23, \"Outerspace Girl\" che non va oltre il Numero 38, e l'ultimo singolo, \"Rock to the Rhythm of Love\", che non entra nemmeno in classifica.\nQuest'ultimo brano viene eseguito dal vivo al Gay Pride svoltosi a Londra nel 1994, durante le ore pomeridiane di un concerto iniziato la mattina presto e chiuso a tarda notte da Boy George. Il cantante storico dei Culture Club, all'interno del suo progetto parallelo Jesus Loves You, viene considerato, proprio insieme a Jon Marsh e al suo gruppo, come uno degli iniziatori della cosiddetta rivoluzione dance dei primi anni novanta. Non a caso, molti dei musicisti che hanno dato vita ai Jesus Loves You, in particolare il chitarrista John Themis e il tastierista Richard Cottle, ricompaiono, poco dopo, proprio sull'album dei Beloved del 1993, a cui collabora anche un vero e proprio genio dell'elettronica, Robert Fripp, che si occupa dei suoni dell'intero disco.\nTracce.\nAlbum.\nTutti i brani composti da Jon Marsh &amp; Helena Marsh."}
{"id": "1856718", "revid": "436907", "url": "https://it.wikipedia.org/wiki?curid=1856718", "title": "Al di l\u00e0 del muro/Sar\u00f2 qualcuno", "text": "Al di l\u00e0 del muro/Sar\u00f2 qualcuno \u00e8 l'undicesimo 45 giri di Luca Barbarossa.\nIl disco.\nNell'autunno del 1989 Barbarossa pubblica l'album Al di l\u00e0 del muro, da cui viene estratto il 45 giri con la title track sul lato A e \"Sar\u00f2 qualcuno\" sul retro.\n\"Al di l\u00e0 del muro\" \u00e8 una canzone dove il cantautore riflette sulle paure dell'uomo contemporaneo, che vive con la paura di superare il muro che lo circonda (riprendendo, per certi aspetti, il discorso affrontato dai Pink Floyd nell'album The Wall).\n\"Sar\u00f2 qualcuno\" \u00e8 una canzone pi\u00f9 lenta e riflessiva, in cui nel testo il cantautore racconta di un bambino che immagina quale potr\u00e0 essere la sua vita futura.\nEntrambe le canzoni sono una coedizione tra le edizioni musicali SBK Songs, le edizioni musicali Invermusic e le edizioni musicali Vittoria, e sono arrangiate da Pinuccio Pirazzoli e prodotte da Antonio Coggio; la foto di copertina \u00e8 invece opera di Maria Pia Giarr\u00e9, all'epoca legata al cantautore."}
{"id": "1856719", "revid": "436907", "url": "https://it.wikipedia.org/wiki?curid=1856719", "title": "Portami a ballare/Ho fatto l'eroe", "text": "Portami a ballare/Ho fatto l'eroe \u00e8 il dodicesimo 45 giri di Luca Barbarossa.\nDescrizione.\nDopo una pausa di tre anni, il cantautore riprende l'attivit\u00e0 ritornando nuovamente a Sanremo nel 1992, con una canzone melodica interamente incentrata sul tema del rapporto tra madre e figlio adulto, e dedicata a sua madre Annamaria, che viene invitata nel testo a portare a ballare il figlio, \"uno di quei balli antichi che nessuno sa fare pi\u00f9\": la canzone si classifica al primo posto.\nPoche settimane dopo il festival viene pubblicato il nuovo album di Barbarossa, \"Cuore d'acciaio\", che contiene sia \"Portami a ballare\", sia \"Ho fatto l'eroe\", la canzone d'amore che si trova sul lato B di questo 45 giri."}
{"id": "1856720", "revid": "1305772", "url": "https://it.wikipedia.org/wiki?curid=1856720", "title": "Francesco d'Este (disambigua)", "text": "Francesco d'Este :"}
{"id": "1856721", "revid": "124035232", "url": "https://it.wikipedia.org/wiki?curid=1856721", "title": "British Columbia Lions", "text": "I British Columbia Lions, spesso abbreviato in BC Lions, sono una squadra di football canadese della Canadian Football League. Hanno la propria sede a Vancouver nella Columbia Britannica, Canada. La squadra \u00e8 allenata da Mike Benevides. I Lions hanno giocato ogni stagione nella CFL sin dal 1954, vincendo il campionato sei volte, l'ultima nel 2011. I Lions disputano le partite in casa nel BC Place Stadium, che si trova nel centro di Vancouver, mentre precedentemente hanno giocato all'Empire Stadium, ad est di Vancouver dal 1954 a 1982.\nStoria.\nI Lions hanno disputato la loro prima stagione nel 1954, rendendoli la franchigia pi\u00f9 giovane della CFL, e da allora hanno disputato ogni stagione. Essi sono la pi\u00f9 vecchia franchigia sportiva professionistica residente a Vancouver e della provincia della Columbia Britannica. Sono arrivati nella finale della Grey Cup 10 volte, vincendola 6, l'ultima nel 2011.\nI Lions sono l'unica squadra del Canada Orientale ad aver vinto la Grey Cup in casa, nel 1994 e nel 2011, diventando inoltre l'unica franchigia a battere in finale una franchigia residente negli Stati Uniti. I Lions hanno la pi\u00f9 lunga striscia di qualificazioni consecutive ai playoff, la seconda di tutti i tempi, con 16 partecipazioni."}
{"id": "1856722", "revid": "88812", "url": "https://it.wikipedia.org/wiki?curid=1856722", "title": "La struttura e gli elementi del duello dell'Iliade", "text": ""}
{"id": "1856726", "revid": "1442080", "url": "https://it.wikipedia.org/wiki?curid=1856726", "title": "Wally Buono", "text": "\u00c8 il direttore generale e vice-governatore dei British Columbia Lions, che militano nella Canadian Football League. \u00c8 uno degli allenatori pi\u00f9 importanti della storia della Lega ed \u00e8, attualmente, l'allenatore con il maggior numero di vittorie.\nBiografia.\nInizi e carriera da giocatore.\nEmigra con la famiglia in Canada nel 1953, all'et\u00e0 di tre anni. Sin da ragazzo si appassiona al football americano giocando in una squadra minore di Montr\u00e9al. Si sposta negli Stati Uniti per frequentare la \"Idaho State University\" e ricopre il ruolo di linebacker negli ISU Bengals. Tornato in Canada, viene ingaggiato dai Montreal Alouettes come linebacker e punter. Disputa cinque tornei di Grey Cup tra il 1972 e il 1981, vincendone due nel 1974 e nel 1977.\nCarriera da allenatore.\nNel 1983, ritiratosi dalla carriera agonistica, Buono diventa assistente allenatore dei Montreal Alouettes, al tempo chiamati Montreal Concordes in seguito alla bancarotta e al cambio di gestione della societ\u00e0. Nel 1987 lavora per i Calgary Stampeders sotto Lary Kuharich, divenendone allenatore nel 1990 dopo la nomina del presidente Norman Kwong.\nCon gli Stampenders, vince tre Grey Cup (1992, 1998 e 2001) e viene riconosciuto \"CFL Coach of the Year\" nel 1992 e nel 1993. Nel 2003 diventa allenatore dei BC Lions e nel 2006 viene riconfermato \"CFL Coach of the Year\". Lascia la carriera di allenatore con 254 vittorie in regular season, superando Don Matthews (231), e diventando l'allenatore di maggior successo nella storia della Canadian Football League. \nA lui \u00e8 dedicato il \"Wally Buono Award\", premio istituito nel 2003 ed assegnato ai migliori giocatori della CFL categoria junior. Attualmente, Buono \u00e8 il direttore generale dei BC Lions."}
{"id": "1856733", "revid": "17245341", "url": "https://it.wikipedia.org/wiki?curid=1856733", "title": "Suite gothique", "text": ""}
{"id": "1856737", "revid": "1529788", "url": "https://it.wikipedia.org/wiki?curid=1856737", "title": "Sibilla Appenninica", "text": "La Sibilla Appenninica (detta anche Sibilla Picena o Sibilla di Norcia) \u00e8 una figura dell'immaginario collettivo diffusasi a partire dal Medioevo nell'area montana del Piceno e di Norcia, in particolare appunto sui Monti Sibillini, ai quali questa ha dato il nome.\nNei testi medievali si parla di \"Sibilla\" o \"Regina Sibilla\", la cui dimora \u00e8 collocata sulle montagne tra Norcia e Montemonaco; mentre la definizione di \"Sibilla Appennina\" compare per la prima volta solo nel 1938, nel libro di Augusto Vittori \"Montemonaco nel Regno della Sibilla Appennina\", con prefazione di Fernand Desonay.\nProbabilmente a causa di complessi processi di sincretismo culturale e letterario viene identificata come \"sibilla\"; ma in realt\u00e0 essa non rientra nel canone delle dieci Sibille classiche riportato da Varrone.\nLeggenda e letteratura.\nSecondo la leggenda popolare, la Sibilla \u00e8 una maga, incantatrice e indovina; regina di un mondo sotterraneo paradisiaco al quale si accede attraverso la grotta che si apre sulla vetta del Monte Sibilla.\nLe prime fonti scritte riguardanti questa leggenda risalgono al basso medioevo; i testi che contribuiscono alla definizione della figura della Sibilla Appenninica come la si conosce oggi sono fondamentalmente due:\nLe due opere quattrocentesche riportano per iscritto voci e racconti provenienti dalla tradizione orale locale del tempo, delle cui origini non si hanno per\u00f2 ulteriori notizie, in quanto dal I secolo fino al Medioevo non esiste ancora alcun tipo di fonte storica o riferimento archeologico che possa aiutare nella ricostruzione dei processi culturali avvenuti in quel periodo.\nAltri aspetti e prerogative della Sibilla e delle sue damigelle, identificate nel folklore come \"fate\", si apprendono dai racconti degli anziani di Montegallo, Montemonaco, Montefortino, Castelsantangelo sul Nera, Norcia, raccolti e messi per iscritto nel corso del XX secolo da molti autori, umbro marchigiani e non.\nIl racconto di Antoine de La Sale.\nIl gentiluomo francese Antoine de la Sale, in un capitolo de \"La Salade\", redige la relazione di un viaggio che egli comp\u00ec in Italia nella primavera del 1420, durante il quale visit\u00f2 Montemonaco e la grotta del Monte Sibilla.\nLo scritto \u00e8 dedicato alla duchessa Agnese di Borgogna (moglie di Carlo I di Borbone, sorella di Filippo il Buono, principessa Borgogna), alla quale l'autore sta inviando il suo resoconto per onorare una promessa fatta: da questo si evincerebbe la curiosit\u00e0 di detta signora di conoscere meglio la leggenda sul lago e la grotta dei Monti Sibillini, della quale era gi\u00e0 a conoscenza per averli veduti raffigurati in un arazzo in suo possesso.\nDe La Sale descrive innanzitutto i luoghi e la prima parte accessibile della grotta, che egli stesso ha verosimilmente esplorato; poi riporta i racconti orali degli abitanti di Montemonaco (tra cui un sacerdote, tale Antonio Fumato) i quali narrano di varie spedizioni all'interno della grotta, pi\u00f9 o meno fantastiche, compiute dagli abitanti locali e da un cavaliere tedesco e il suo scudiero che si avventurarono nella grotta giungendo al paradiso della Sibilla.\nEntrati nella grotta tramite uno stretto pertugio in parte occluso da una roccia, si giunge facilmente ad un primo vano quadrato dove tutt'intorno vi sono dei sedili intagliati nella roccia delle pareti. Da questa stanza si prosegue solo scendendo per stretti e ripidi cunicoli, i quali scoraggiarono de La Sale, che non prosegu\u00ec oltre.\nTuttavia, dai racconti degli abitanti di Montemonaco, si apprende che questi cunicoli scendano per circa tre miglia per poi allargarsi in un ampio corridoio, fino a giungere ad una fessura dalla quale scaturisce un vento procelloso che ricaccia indietro anche i pi\u00f9 audaci; quindici tese oltre la vena del vento la corrente d'aria cessa, dopodich\u00e9, proseguendo per ancora altre tre tese, si arriva sul ciglio di un baratro senza fondo dove scorre un fiume fragorosissimo, attraversabile solo tramite un ponte di materia indefinita, lunghissimo e non pi\u00f9 largo di un piede. Ma come per incanto, appena imboccato il ponte questo si allarga e l'abisso si rimpicciolisce sempre pi\u00f9, finch\u00e9 ci si trova in una galleria fantasmagorica attraversata da una strada comodissima. Al termine della strada si trovano due statue di dragoni dagli occhi fiammeggianti che illuminano tutt'intorno; superati i dragoni si prosegue per ancora cento passi lungo un corridoio strettissimo, fino ad uno spiazzo quadrangolare dove si trovano due porte di metallo che sbattono violentemente l'una contro l'altra rischiando di schiacciare chi dovesse tentare di attraversarle.\nOltre le porte metalliche vi \u00e8 una porta fastosissima e luminosissima che immette nel regno della Sibilla, la quale accoglie festosa l'intrepido viaggiatore insieme ad una moltitudine di soavi damigelle e giovani, tra lo sfolgorio abbagliante di vesti e gioielli.\nColoro che abitano nella grotta imparano a comprendere tutte le lingue del mondo dopo nove giorni, e dopo trecento giorni sanno parlarle tutte. Ed essi restano immortali fino alla fine dei tempi.\nChi entra nella grotta pu\u00f2 decidere di andarsene solo dopo l'ottavo, il trentesimo o il trecentotrentesimo giorno, e chi dovesse decidere di rimanere nella grotta per un anno non potr\u00e0 pi\u00f9 tornare al mondo terreno.\nNella grotta non esistono vecchiaia e dolore, n\u00e9 sofferenza del caldo o del freddo, ma si gode fino al sommo della delizia. Tutti gli abitanti della grotta vivono immersi nelle pi\u00f9 fastose ricchezze, allietati dalle splendide damigelle della Sibilla. Tuttavia alla mezzanotte di ogni venerd\u00ec essi si trasformano serpenti schifosi, e tali restano fino alla mezzanotte del sabato.\nIl cavaliere tedesco dei racconti di De La Sale si rende presto conto di vivere in un paradiso demoniaco, e decide infine di uscire prima dello scadere dell'anno, per salvare la sua anima dalla dannazione eterna. Egli si rec\u00f2 a Roma per chiedere l'assoluzione del Papa, il quale non la concesse immediatamente a salutare ammonimento; ma il cavaliere disperato lasci\u00f2 delle lettere di addio ai pastori dei Monti Sibillini e si rituff\u00f2 per sempre nel paradiso della Regina Sibilla.\nUn'altra storia riportata da Antoine de La Sale \u00e8 quella del \"Sire di Pacs\" (o \"di Pacques\") che si disper\u00f2 dopo aver trovato incisa la firma del fratello all'interno dell'antro della Sibilla. Il De La Sale riferisce verosimilmente la presenza di queste firme di cavalieri Europei nel primo vano della grotta: il che testimonierebbe un importante flusso di visitatori anche durante il medioevo.\nIl Guerrin Meschino.\nQuasi in concomitanza al viaggio di Antoine de La Sale (circa una trentina di anni prima), il letterato fiorentino Andrea da Barberino compone \"Il Guerrin Meschino\": un romanzo cavalleresco ambientato nell'anno 824 in cui si raccontano le gesta di Guerino, cavaliere presso la corte di Costantinopoli, soprannominato \"meschino\" a causa del fatto che egli non conosceva i propri genitori, ragione per cui egli si mette in viaggio per l'Europa alla ricerca delle proprie origini. Durante le sue peripezie Guerino si ritrova a Norcia, dal qual paese parte alla volta della grotta della Sibilla per chiedere alla veggente di rivelargli il nome dei suoi genitori.\nLa descrizione che Andrea da Barberino d\u00e0 della corte della Sibilla \u00e8 molto simile a quella dei racconti popolari trascritti dal De La Sale, e anche le vicende del cavaliere all'interno della grotta non sono troppo dissimili da quelle del cavaliere tedesco di Antoine de La Sale.\nLa Sibilla trattiene Guerino senza rivelargli il nome dei suoi genitori, tentandolo a peccare e rinnegare Dio. Il cavaliere riuscir\u00e0 infine a resistere alle tentazioni della maga grazie alla sua fede cristiana, e dopo un anno lascer\u00e0 la grotta, ma senza aver raggiunto il suo scopo. Quando Guerino si recher\u00e0 poi a Roma a chiedere perdono al Papa, il pontefice conceder\u00e0 l'assoluzione e lo invier\u00e0 come penitenza lungo la via di Santiago de Compostela a proteggere i pellegrini.\nInfine Guerino scoprir\u00e0 la sua identit\u00e0 in Irlanda, presso il Pozzo di San Patrizio.\nNella versione originale del romanzo si parla esplicitamente di Sibilla, mentre nelle versioni successive, sottoposte alla censura dell'Inquisizione, diversi capitoli vengono soppressi e il termine \"Sibilla\" viene sostituito con \"Alcina\" (maga dell\"'Orlando Furioso\" di Ludovico Ariosto, datato 1516). Il motivo di questa modifica \u00e8 da ricercarsi nel fatto che nel XIV-XV sec. la figura della sibilla era gi\u00e0 completamente affermata nella cultura cristiana come profetessa della nascita del Messia, e non poteva perci\u00f2 ricoprire il ruolo demoniaco attribuitole nell'opera e nelle leggende popolari.\nAltri riferimenti letterari.\nSimplicianus.\nIn \"De nobilitate et rusticitate dialogus\" (redatto tra il 1444 e il 1450) Felix Hemmerlin racconta di un certo Simplicianus che si sarebbe recato alla grotta con due compagni. Egli descrive le asperit\u00e0 della montagna e delle caverne, parlando delle grandinate e delle tempeste scaturite dal monte quando qualcuno vi si reca presso. Hemmerlin parla esplicitamente di \"\"monte della Sibilla\", posto tra Norcia e Montefortino, e lo paragona al \"monte di Venere\"\" dove succubi e incubi sotto aspetto di avvenenti fanciulle irretiscono gli uomini inducendoli al peccato. L'autore riferisce che nel periodo in cui si trovava a Bologna si trovava l\u00ec anche il papa Giovanni XXII, il detto Simplicianus si present\u00f2 al pontefice confessando di aver vissuto per un anno tra i piaceri terreni con le dame della dea Venere: lui e i suoi compagni erano saliti al monte nel mese di marzo ed entrarono nella grotta a settembre, dove saziandosi di delizie paradisiache, avevano vissuto immersi in profumi e mollezze inebrianti, fin quando era apparso loro un vecchio che li ragguagli\u00f2 sul fatto che allo scadere dell'anno non sarebbero pi\u00f9 potuti uscire. Infatti Simplicianus afferma di aver incontrato gente proveniente dall'Inghilterra e da molte altre regioni condannata a restare in eterno in quel mondo meraviglioso: tra loro riferisce ci fosse un vecchio con suo figlio che se ne stava sempre in disparte dai piaceri mondani, preoccupato per il suo destino supremo. Simplicianus otter\u00e0 la remissione dei peccati da un confessore del papa a San Petronio, e chieder\u00e0 l'intercessione per i suoi due compagni rimasti imprigionati nel monte.\nI fatti narrati sarebbero riferibili agli anni 1410-1413.\nArnaldo di Harff.\nNella primavera del 1497 il nobile di Colonia Arnaldo di Harff (1471-1505), dopo aver visitato Roma, si incammin\u00f2 per le Marche e la Romagna verso Venezia, da dove si sarabbe imbarcato per l'Oriente. La relazione di questo viaggio presenta imprecisioni geografiche tali da metterne in dubbio la veridicit\u00e0; tuttavia in essa sono evidenti le tracce di un racconto simile a quello di Antoine de La Sale: \nLa descrizione accenna al monte di Norcia, forse confusa con Nocera nelle cui vicinanze non vi sono luoghi riconducibili ad \"Arieet\" e \"Norde\" (forse Rieti e Norcia?); da queste ed altre considerazioni, Alfred Reumont sospetta che Arnaldo di Harff non si sia recato personalmente alla grotta della Sibilla, ma ne riporti un racconto di cui sarebbe venuto a conoscenza. Comunque il paragone tra le grotte descritte dal viaggiatore e quelle di Falkenberg (\"Fauquemont\") o quelle del monte San Pietro presso Maastricht (\"Traiectum ad Mosam\"), potrebbero far credere che si tratti di cose viste di persona, anche se in altri punti della relazione si incontrano descrizioni altrettanto evidenti, ma delle quali non si pu\u00f2 affermare che il viaggiatore sia stato testimone oculare. Comunque nella relazione si dice che i viaggiatori abbiano abbandonato la strada maestra dopo Nocera, il che potrebbe spiegherebbe l'assenza di un riferimento a Gualdo Taldino, borgo posto tra Nocera e Fossato, e l'imprecisione nel riportare le distanze tra i paesi, mentre nel resto dello scritto in genere si \u00e8 molto esatti nelle indicazioni di luoghi e distanze.\nLa tradizione popolare.\nSecondo la tradizione locale, la Sibilla (nel dialetto locale indicata come \"Sibbilla\") \u00e8 una fata buona, \"Maga bella e maliarda\", \"\"veggente e incantatrice\",\", ma \"non perfida e neppure demoniaca\". Ella vive nella grotta circondata dalle sue ancelle, ovvero fate dai piedi caprini che escono dalla grotta per ballare il saltarello con i pastori, o scendono a valle per insegnare alle fanciulle del posto a filare e tessere le lane.\nSecondo un racconto locale, fu la Sibilla a provocare un intenso evento tellurico nel paese di \"Colfiorito\", antico nome di Pretare, che distrusse il sito riducendolo ad un mucchio di pietre. Questo avvenne quando le sue fate rimasero a ballare nel borgo oltre l'orario consentito per il rientro nella grotta.\nIl lago di Pilato.\nOltre alle leggende legate alla Sibilla e alla sua grotta, si tramandano fatti e storie anche riguardo al lago di Pilato a lei intimamente legato e situato nel vicino Monte Vettore. Infatti nel XV secolo veniva ancora chiamato Lago della Sibilla come si evince sia da un documento amministrativo di quel periodo (una sentenza) sia da un disegno di Antoine de la Sale mentre nei secoli successivi si affermer\u00e0 sempre pi\u00f9 la dizione Lago di Pilato.\nE anche per il lago le leggende che ci sono pervenute provengono dal testo di Antoine de La Sale: \u00e8 qui infatti che si racconta di come il corpo di Ponzio Pilato, dopo essere stato giustiziato per ordine dell'imperatore per non aver impedito la crocifissione di Ges\u00f9, fu caricato su un carro trainato da due bufali che da Roma lo trasportarono fino ai Monti Sibillini e si gettarono infine nel lago. Il De La Sale riferisce questa storia udita dagli abitanti di Montemonaco, dimostrando come questa non pu\u00f2 essere vera in quanto la versione raccontata dal popolo voleva che l'imperatore che emise la condanna a morte fu Tito Vespasiano, quando Pilato visse invece sotto Tiberio.\nAntoine de La Sale racconta anche che al tempo della sua visita a Montemonaco (inizio XV sec), l'accesso al lago fosse vietato in quanto frequentatissima meta di negromanti che vi salivano per consacrare libri del comando ai demoni che abitavano quelle acque. Ogni volta che qualcuno evocava gli spiriti maligni del lago si scatenava una violenta tempesta che distruggeva tutti i raccolti della zona; ed era perci\u00f2 interesse degli abitanti del luogo tutelarsi: per visitare il lago era necessario un salvacondotto rilasciato dalle autorit\u00e0 della citt\u00e0 di Norcia, e il malcapitato che vi fosse stato sorpreso senza autorizzazione avrebbe perfino rischiato la vita. Si racconta di una volta in cui due negromanti (uno dei quali era un prete) vennero catturati presso il lago dai locali: uno venne condotto a Norcia e condannato, mentre l'altro fu fatto a pezzi e gettato nelle acque del lago.\nI primi riferimenti letterari al lago abitato da demoni e alla figura di Pilato si ritrovano nel \"Reductorium morale\" del benedettino Pierre Bersuire e nel \"Dittamondo\" di Fazio degli Uberti (nel quale si parla in realt\u00e0 di \"Monte di Pilato\", e non ancora di lago), opere risalenti al XIV secolo.\nDurante i secoli XV, XVI e XVII la letteratura italiana \u00e8 prodiga di riferimenti, seppur spesso consistenti solo in semplici accenni, alle arti negromantiche praticate presso il lago di Pilato.\nConferma dell'importante afflusso di visitatori alla grotta e al lago \u00e8 data da una sentenza di assoluzione del 1452, in cui l'inquisitore della Marca Anconitana De Guardariis assolve la popolazione di Montemonaco dalla scomunica in cui era incorsa per aver accompagnato \"\"ad lacum Sibyllae\" (al lago della Sibilla) cavalieri \"provenienti dalla Spagna e dal Regno di Napoli\"\" per consacrarvi libri proibiti mentre li ospitavano in Montemonaco ove praticavano, in casa di Ser Catarino, l'alchimia.\nTradizioni simili in Europa.\nPresso le Prealpi di Lucerna (Svizzera) esiste un massiccio chiamato Pilatus, del quale si raccontano fin dal medioevo storie molto simili a quelle riguardanti il lago appenninico.\nAnche nei monti del Massiccio Centrale francese esiste la catena del Pilat. All'inizio del XIII secolo, Stefano di Borbone rende popolare la leggenda del suicidio di Ponzio Pilato a Lione, ed \u00e8 il primo a evocare l'impiccagione e l'abbandono del corpo nel pozzo del \"Monte Pilat\", nel sud-ovest di Vienna o Vienne.\nOrigine del mito.\nLe sibille.\nIn genere per sibilla si intende una istituzione religiosa del mondo classico. Nell'Antica Grecia e poi presso i Romani, la sibilla era una sacerdotessa dotata di capacit\u00e0 profetiche ispirate da una divinit\u00e0, solitamente Apollo o Ecate. La carica era ricoperta esclusivamente da donne vergini interamente consacrate al dio.\nLa sibilla pi\u00f9 antica di cui si hanno documentazioni (circa XIV secolo a.C.) \u00e8 la Pizia: profetessa dell'Oracolo di Delfi, ovvero una sacerdotessa che esercitava la divinazione del futuro presso il tempio di Apollo della citt\u00e0 greca di Delfi, situato nella Focide alle falde del Monte Parn\u00e0so. La Pizia era coadiuvata da un gruppo di sacerdoti che amministravano il culto di Apollo ed interpretavano i vaticini che essa pronunciava invasata dalla spirito del dio. Per quasi due millenni il ruolo fu ricoperto dalle donne della citt\u00e0 di Delfi, scelte senza requisiti di et\u00e0. La pratica venne destituita nel 392 d.C., quando i decreti teodosiani soppressero i culti pagani.\nIn et\u00e0 antica le sedi oracolari presidiate dalle sibille proliferarono intorno al Mediterraneo. Nella seconda met\u00e0 del I secolo a.C., l'autore romano Varrone, in un capitolo della sua opera \"Antiquitates rerum humanarum et divinarum\", riporta un elenco delle dieci sibille esistenti in quel periodo: Cimmeria, Cumana, Delfica, Ellespontica, Eritrea, Frigia, Libica, Persica, Samia, Tiburtina. In seguito Lattanzio confermer\u00e0 la stessa lista nel suo \"De Divinis institutionibus\" (304-313 d.C.).\nI responsi oracolari delle sibille erano raccolti in nove testi greci noti come Libri Sibillini, conservati a Roma e andati bruciati nell'83 a.C.; si tent\u00f2 in seguito di ricostruirli, ma dei nuovi volumi si ha notizia solo fino al V secolo d.C..\nLe sibille italiche.\nIn Italia esisteva un centro oracolare presso l'acropoli magnogreca di Cuma, dove sorgeva dal VI secolo a.C. un tempio dedicato ad Apollo sulla sommit\u00e0 di un rilievo roccioso. Secondo il mito la Sibilla Cumana esercitava la sua attivit\u00e0 divinatoria nei pressi del Lago d'Averno, all'interno di una caverna nota appunto come Antro della Sibilla: essa scriveva i vaticini in esametri su delle foglie di palma che venivano poi mescolate dai venti provenienti dalle cento aperture dell'antro, rendendo i responsi incomprensibili e misteriosi.\nLa Sibilla Cumana entra nella mitologia classica grazie all'Eneide di Virgilio (fine I secolo a.C.), in cui si racconta che la sacerdotessa, attraverso il lago d'Averno, discese con Enea nell'Ade, dove l'eroe troiano incontrer\u00e0 il padre Anchise.\nAl II secolo a.C. risale invece il tempio della sibilla dell'acropoli di Tibur (Tivoli), dove esercitava la Sibilla Tiburtina.\nLe sibille nel cristianesimo.\nCon il sovrapporsi della religione cristiana a quella pagana, si tent\u00f2 di estirpare i culti oracolari e lentamente si innesc\u00f2 un processo di sincretismo che trasform\u00f2 le sibille classiche in profetesse della nascita del Cristo. Gi\u00e0 dal II secolo i vaticini delle sibille erano andati gradualmente modificandosi, adattandosi alla sovrapposizioni di varie tradizioni, prima su tutte quella cristiana.\nTra il II e il I secolo a.C. compaiono i volumi pi\u00f9 antichi degli Oracoli Sibillini: questi testi, fatti risalire alle comunit\u00e0 ebraiche di Alessandria d'Egitto (quindi classificati come \"tradizione giudaico-ellenistica\"), riadattano gli oracoli del mondo greco-romano (attribuiti soprattutto alla Sibilla Eritrea) in un'ottica monoteista, fortemente connotata da tematiche apocalittiche.\nI primi Padri della Chiesa traggono ispirazione proprio da questi testi per la trasposizione della figura della sibilla dallo scenario pagano a quello cristiano.\nSaranno poi i testi ripresi dagli intellettuali cristiani (\"tradizione giudeo-cristiana\") a circolare fino al XIV secolo.\nNel suo \"De civitate Dei\", Sant'Agostino di Ippona (uno dei padri fondatori della dottrina cristiana, vissuto dal 354 al 430 d.C.) riprese alcuni versi dalla IV Egloga delle Bucoliche di Virgilio (circa 40 a.C.), nei quali si parla di un responso oracolare attribuito alla Sibilla Cumana secondo il quale una Vergine partorir\u00e0 un fanciullo che vivr\u00e0 tra gli d\u00e8i e governer\u00e0 il mondo come un padre, cancellando il timore e le colpe degli uomini, ponendo fine alla mitologica \"Et\u00e0 del Ferro\" e decretando l'inizio di una nuova \"Et\u00e0 dell'Oro\" in cui l'uomo vivr\u00e0 in pace, sostentato dalle messi e dagli armenti elargiti dalla natura benevola. Il componimento venne interpretato da Agostino come un annuncio della venuta del Cristo redentore dell'umanit\u00e0, predetto appunto dalla Sibilla Cumana.\nCon tecniche letterarie simili, anche la sibilla Eritrea diviene profetessa cristiana (ad essa \u00e8 attribuito l'acrostrico di Cristo), e la sibilla Tiburtina diviene annunciatrice del Giorno del Giudizio. Ogni sibilla cristiana viene rappresentata con un cartiglio che riporta la particolare profezia a questi associata.\nDall'VIII secolo, teologi cristiani quali Isidoro di Siviglia, Rabano Mauro, Gervasio di Tilbury e Vincenzo di Beauvais, scrivono delle sibille come profetesse di Cristo in terre pagane. I testi degli oracoli sono trasmessi soprattutto da Rabano Mauro nel \"De Universo\" e da Isidoro di Siviglia nelle \"Etymologiae\". Quest'ultimo in particolare parla delle sibille antiche trasmettendo la lista di Varrone, e riporta inoltre che il termine \"sibilla\" diventa appellativo di donna che pratichi la divinazione: questa associazione tra essere femminile e pratiche divinatorie costituisce un elemento importante per il delineamento dell'immagine della strega dal IX-X secolo.\nDurante il medioevo inoltre, in linea con le esigenze politiche del momento, viene nuovamente manipolata la tradizione sibillina e si diffonde un nuovo canone di dodici sibille, numero raggiunto aggiungendo la Sibilla Europea e la Sibilla Agrippina.\nLe sibille entrarono quindi a pieno titolo nella cultura religiosa cristiana. Tanto che con la riscoperta della cultura classica avvenuta durante il Rinascimento (XIV-XVI secolo) esse compariranno affiancate ai profeti biblici nelle opere di arte sacra: sono famose sibille affrescate da Michelangelo al fianco dei profeti biblici sulla volta della Cappella Sistina (1508-12), o quelle intarsiate nella pavimentazione del Duomo di Siena (1482-83). Altri esempi di sibille raffigurate nell'arte sacra si trovano negli affreschi della chiesa di S.Giovanni Evangelista a Tivoli (1483), o della Cappella di Marciac della chiesa di Trinit\u00e0 dei Monti a Roma (XVI sec), o ancora tra le sculture del pulpito della chiesa di Sant'Andrea di Pistoia (1298-1301).\nNel territorio dei Monti Sibillini ritroviamo le sibille affrescate nel Santuario della Madonna dell'Ambro (Montefortino) e nella chiesa di Santa Maria in Pantano (Montegallo).\nLa sibilla sull'Appennino.\nOracoli sull'Appennino.\nUn primo riferimento storico riconducibile a un qualche culto pagano sugli Appennini sembra potersi trovare nella \"Storia dei Cesari\" di Svetonio che, a proposito di Vitellio, accenna ad una veglia negli Appennini tenuta prima del suo ingresso a Roma nel 69:\nAnche Trebellio Pollione nella sua \"Storia Augusta\" riporta un episodio relativo a Claudio il Gotico, che, nel 268, consult\u00f2 sul suo futuro un oracolo negli Appennini:\nPotrebbe aver consultato l'oracolo sibillino anche l'imperatore Aureliano (III secolo) figlio di Zenobia, sacerdotessa del tempio del Sole. Sempre nella \"Storia Augusta\", Flavio Vopisco riferisce che l'imperatore voleva collocare una statua aurea di Giove nel tempio del Sole, in costruzione a Roma, seguendo il responso che gli era stato dato dall'oracolo degli Appennini:\nTuttavia, in questi documenti non si fa nessun accenno ad una sibilla, tanto che all'inizio del IV sec, Lattanzio conferma il catalogo di Varrone (precedente di un paio di secoli), nel quale non compare nessuna sede sibillina sui monti dell'Appennino centrale.\nAlcuni studiosi addirittura sostengono che l'oracolo degli Appennini cui fanno riferimento le fonti sopra citate fosse in realt\u00e0 collocato presso il tempio di Giove Appennino sul Monte Cucco (Scheggia, PG).\nInoltre, dopo il II secolo non si hanno fonti scritte n\u00e9 archeologiche che permettano di ricostruire i processi storici avvenuti nei seguenti mille anni, fino al medioevo, quando una sibilla compare negli scritti di Antoine de La Sale e di Andrea da Barberino.\nLa profezia della nascita di Ges\u00f9.\nDal XV sec almeno si diffuse una leggenda secondo la quale la Sibilla Cumana, vergine profetessa della nascita di Cristo, si adir\u00f2 con Dio per non essere stata scelta come madre del Salvatore, e fu per questo esiliata sugli Appennini. Nel Guerrin Meschino si narra questa storia, che il protagonista sente raccontare da due uomini appena giunto nella citt\u00e0 di Norcia:\nIl trasferimento sull'Appennino.\nAnche Giovan Battista Lalli, poeta tardo rinascimentale di Norcia scrisse all'inizio del '600:\nNelle Liriche di Ludovico Ariosto (secoli XV-XVI) \u00e8 riportata la stessa storia dell'isolamento in una grotta presso Norcia:\nNon si hanno fonti certe sull'origine di questa leggenda che vede la Sibilla Cumana spostarsi verso gli Appennini. Il primo documento in cui si trova un riferimento ad una storia simile \u00e8 \"Le Livre de Sibile\", attribuito al monaco francese Philippe de Thaon (XI-XII sec): egli tradusse in francese medievale (pi\u00f9 esattamente in anglo-normanno) un poema latino riguardante la Sibilla Tiburtina, nel quale si narra che la profetessa fu chiamata a Roma e interpellata per interpretare un sogno fatto nella stessa notte da cento senatori che sognarono ognuno nove soli diversi; la Sibilla risponde che non era possibile svelare un tale segreto in un luogo contaminato e corrotto qual era il Campidoglio, ma era necessario spostarsi sul monte Aventino.\nNella traduzione francese medievale viene riportato \"\"mont Apennin\" invece di \"mont Aventin\"\".\nIl lago e la grotta.\nL'associazione della Sibilla Cumana ai monti di Norcia deve aver determinato la sovrapposizione dell'antro della Sibilla di Cuma alla grotta del Monte Sibilla, e quindi l'identificazione del lago di Pilato con il lago d'Averno. Infatti nelle leggende locali dei Monti Sibillini il lago di Pilato \u00e8 dimora di demoni e luogo di contatto con il mondo infernale, proprio come il lago d'Averno \u00e8 per Virgilio l'ingresso dell'Ade, tramite il quale la Sibilla Cumana conduce Enea all'incontro con il defunto padre Anchise.\nAltre teorie sostengono che i racconti di riti demoniaci presso il lago, e sui Sibillini in genere, furono diffusi nel XIII sec. dai predicatori francescani per arginare quei fenomeni di dissidenza, molto presenti nella zona montana delle Marche, dovuti alla nascita delle teorie rinnovatrici gioachimite e ai movimenti spirituali, condannati come eretici, i quali vennero quindi a trovarsi in accordo con le forze ghibelline in opposizione al potere centrale avignonese.\nLa sibilla dell'Aspromonte.\nGli anziani che abitano alle pendici del massiccio dell'Aspromonte (in provincia di Reggio Calabria) tramandano da secoli una leggenda secondo la quale la Sibilla Cumana avrebbe abitato un antico castello posto nei pressi del Santuario della Madonna di Polsi, dove tramandava alle fanciulle lo scibile umano. Quando una delle sue allieve di nome Maria sogn\u00f2 di un raggio di sole che le entrava dall'orecchio destro e usciva da quello sinistro, la Sibilla divin\u00f2 il segno e comprese che la fanciulla sarebbe diventata la madre di Ges\u00f9 Cristo. La profetessa, fino a quel momento certa che sarebbe stata scelta lei come madre del Salvatore, si adir\u00f2 con Dio e venne confinata per sempre nel suo castello, che con il tempo cadde in rovina.\nAncora oggi sono vive le tradizioni legate alla Sibilla e al fratello Marco, che con la profetessa \u00e8 condannato nel castello a battere sui cancelli delle celle con la mano destra, tramutata in mazza dopo che egli l'aveva usata per schiaffeggiare sulla guancia Ges\u00f9 Cristo. Un'altra tradizione vuole che la statua della Madonna di Polsi, quando esce in processione, debba voltare le spalle al castello della Sibilla. Il castello \u00e8 identificato con la Pietra Castello, lungo la valle della Fiumara Bonamico.\nNel Guerrin Meschino, l'eroe in cerca della Sibilla giunge in Italia passando per Messina e Reggio Calabria, dove apprende che la fata dimora tra i monti dell'Appennino al centro dell'Italia, nei pressi della citt\u00e0 di \"Norza\" (o \"Norsia\"). Nel libro si riferisce esplicitamente che Guerino passa oltre l'Aspromonte prima di giungere a Norcia. Inoltre nella grotta della Sibilla Guerrino incontra Macco, tramutato in serpente e condannato per la sua accidia a vivere confinato nelle grotta fino al giorno del giudizio.\nAnche in Sicilia erano vivi fino al secolo scorso diversi racconti popolari riguardanti la Sibilla, molti simili a quelli calabri in cui la Sibilla insegnava a Maria e alle fanciulle. Vi \u00e8 inoltre un racconto il cui la Sibilla viene paragonata al personaggio biblico Nimrod, nel tentativo di costruire una torre altissima per raggiungere Dio (vedi il racconto della Torre di Babele).\nSotto la chiesa di San Giovanni Battista a Marsala si trova la Grotta della Sibilla Sicula o Lillibetana.\nTracce nella letteratura tedesca.\nNel Wartburgkrieg (sec XIII), in cui si racconta di una competizione tra menestrelli avvenuta in Turingia nel 1207, si dice che Klingsor ottiene dalla d\u00e8a vergine Felicia (detta \"figlia di Sibilla\") informazioni su come il Re Art\u00f9 trascorra la vita nella montagna insieme a lei e a Giunone:\nE ancora:\nCulti pagani precedenti.\nA riguardo dell'origine pi\u00f9 antica della Sibilla Appeninica, la maggioranza degli studiosi (tra i quali Gaston Paris, Pio Rajna, Fernand Desonay e Domenico Falzetti) cita le tradizioni legate a Cibele: \"Magna Mater\" anatolica, dea dei laghi e delle fonti, importata a Roma dalla Frigia nel 204 a.C., venerata con riti orgiastici e cruenti. Alla dea sarebbe stata sostituita la sibilla, tenuta in grande onore anche dai cristiani come profetessa.\nSecondo gli apologeti di questa teoria, la stessa parola \"\"Sybilla\" potrebbe esse morfologicamente connessa con \"Cybele\"\".\nAncora, la forma della corona rocciosa della vetta del Monte Sibilla ricorderebbe il polos che adorna il capo di Cibele nelle icone tradizionali, la quale circostanza avrebbe contribuito all'accostamento della divinit\u00e0 a questo particolare monte.\nAltri parlano di una dea Nemesi o Norzia, dea della fortuna e del fato, di origine etrusca, rappresentata da un idolo d'argento con il volto di pietra nera, affine a Cibele, e che era venerata sotto forma di roccia ma anche come uno straordinario idolo, prima di pietra e poi d'argento, noto a Norcia sin dall'epoca del bronzo tardo: la dea Orsa. Si tratta di un ricco complesso mitico-rurale (sino ad ora quasi ignorato, forse una traduzione italica paleoumbra del culto di Artermide Brauronia con possibili influenze celtiche) nato a Norcia ma trasferitosi sulle montagne nel VI secolo e che pu\u00f2 costituire un antecedente significativo del culto sibillino. Il nome della cattedrale di Santa Maria Argentea testimonierebbe il culto di questi idoli dalla testa argentata.\nForse il culto pastorale del Giove delle alture - o, secondo altri, della Dea della Vittoria - si fuse con altre tradizioni oracolari dei Pelasgi approdati sulle coste marchigiane e con quelle dei Celti presenti sul territorio sin dal V seccolo a.C., ma anche con arcaici culti solari e riti erotico-orgiastici a dominante femminile.\nLe cerimonie a carattere iniziatico femminile (legate alle nozze e pi\u00f9 in generale alla propiziazione delle fecondit\u00e0 umana e animale) erano caratterizzate da riti orgiastici e sembrerebbero apparentate con i riti descritti nelle tavole iuguvine, il pi\u00f9 importante testo rituale dell'antichit\u00e0 classica risalente al 1000 a.C., inciso in sette tavole di bronzo tra III e I sec a.C. L'intero complesso pu\u00f2 costituire le basi del mito della Sibilla Appenninica la cui figura si definisce e si consolida in epoca medievale.\nMedioevo e letteratura cavalleresca.\nLa figura del cavaliere.\nNel medioevo viene a definirsi in Europa la figura del cavaliere: non solo inteso come un nuovo ruolo militare che in quel periodo inizi\u00f2 a ricoprire un'importanza sempre crescente negli eserciti, ma anche come modello di valori ideale.\nI costi da sostenere per l'equipaggiamento e l'addestramento della cavalleria facevano del cavaliere un ruolo riservato a ceti sociali nobili e abbienti, finendo per delineare una vera e propria casta sociale elitaria. Gradualmente si diffusero i blasoni come segno distintivo del cavaliere in battaglia e nei tornei, vennero introdotte le liturgie iniziatiche dell'investitura, si costituirono gli ordini cavallereschi, e i cavalieri divennero gli eroi della letteratura epica medievale.\nQuesto nuovo stile letterario si svilupp\u00f2 dai poemi e le canzoni del \"ciclo carolingio\", che celebravano le gesta di Carlo Magno e dei suoi paladini e cavalieri, spesso rileggendo la storia in chiave leggendaria; e dal \"ciclo bretone\", ovvero l'insieme dei racconti leggendari di origine celtica riguardanti le isole britanniche, e in particolar modo i cavalieri di Re Art\u00f9.\nQuesta celebrazione e mitizzazione della figura del cavaliere contribu\u00ec ad adergerla, da semplice ruolo militare quale effettivamente era, a modello ideale di virt\u00f9 e valori: il cavaliere si attiene alle regole del codice cavalleresco, che gli impongono lealt\u00e0, onore e coraggio; egli \u00e8 inoltre difensore della cristianit\u00e0, e protettore dei deboli, delle vedove e degli orfani, \u00e8 devoto ad una donna alla quale presta giuramento di fedelt\u00e0 e in nome della quale compie le proprie gesta.\nPresto si sviluppano dei temi ricorrenti su cui la letteratura cavalleresca \u00e8 imperniata: l'esaltazione del valore individuale dell'eroe, il desiderio di avventura, l'amore cortese per la dama che redime il cavaliere, la ricerca del Graal, metafora della ricerca di una conoscenza trascendente.\nElementi cavallereschi nella leggenda della Sibilla.\nNei racconti medievali di Antoine de La Sale e di Andrea da Barberino si ritrovano svariati elementi propri della cultura fantastica del tempo. Va anche ricordato che Andrea da Barberino, traduttore delle \"chanson de geste\" e autore de \"I Reali di Francia\", era un cultore della letteratura cavalleresca, e questo potrebbe spiegare il fatto che nel Guerrin Meschino si rintracciano aspetti riconducibili ai miti celtici del ciclo bretone.\nAd esempio, l'esile ponte sull'abisso, sorvegliato dai dragoni di pietra, e che si allarga appena vi si mette piede, sarebbe assimilabile al ponte della spada in \"Lancilloto o il cavaliere della carretta\" (1177-1181), sorvegliato da due minacciosi leoni che spariscono appena l'eroe supera il baratro; oppure al ponte sospeso sull'inferno che l'eroe Owein (nel Tractatus de Purgatorio Sancti Patricii, 1190) deve superare durante il suo viaggio nel regno dell'aldil\u00e0: anche in questo caso il ponte si allarga miracolosamente quando Owein pronuncia il nome di Cristo.\nUn'altra figura del panorama mitologico medievale che compare nei racconti sibillini \u00e8 la melusina: ovvero una fata dell'acqua con la coda di pesce o di serpente al posto delle gambe.\nIl mito cavalleresco del Cavaliere e la Dea.\nUn tema che ricorre in diversi miti cavallereschi \u00e8 quello \"dell'Eroe e della Dea\", della quale il cavaliere ha bisogno per adempire alla sua missione, ma che al contempo lo tiene prigioniero con le sue arti erotiche in un paradiso malefico.\nQuesta tematica ricorrente nel mito, definita \"mit\u00e8ma\", sarebbe comparsa originariamente nelle leggende tradizionali celtiche di Oisin, ma sulla sua diffusione in Europa ci sono due teorie:\nLe fate dei monti Sibillini.\nLe dame della corte della Sibilla, che con essa dimorano stabilmente nella grotta, sono identificate nella tradizione locale come fate.\nLe fate nella tradizione orale.\nLe fate sibilline sono descritte nei racconti popolari come giovani donne di bell'aspetto, vestite con caste gonne che celano per\u00f2 zampe di capra: il calpestio dei loro passi ricorda infatti il rumore degli zoccoli degli animali sulle pietraie dei monti.\nQueste affascinanti creature si muovevano tra il lago di Pilato, dove secondo la tradizione si recavano per il pediluvio, ed i paesi di Foce, Montemonaco, Montegallo, e tra gli altopiani di Castelluccio di Norcia e Pretare.\nLe fate amavano danzare nelle notti di plenilunio, e appropriandosi segretamente dei cavalli dei residenti raggiungevano le piazze dei paesi vicini alla loro grotta per ballare con i giovani pastori. Sempre secondo questi ricordi si attribuisce alle fate l'aver introdotto il ballo del \"\"saltarello\".\nPresso il paese di Rubbiano c'\u00e8 una localit\u00e0 che in ricordo di questi balli (reso \"valli\" nel dialetto locale) si chiama tutt'oggi \"Valleria\"\".\nUscivano prevalentemente di notte, ma dovevano ritirarsi in montagna prima del sorgere delle luci dell'aurora, per non essere escluse dall'appartenere al regno incantato della Sibilla. Si racconta che in una notte, durante la quale si erano attardate nei balli, le fate furono sorprese dall'alba e costrette ad una precipitosa fuga verso la grotta: a questo evento la leggenda fa risalire la formazione della \"Strada delle Fate\", una faglia che attraversa orizzontalmente la costa del monte Vettore intorno a quota duemila metri.\nSecondo un'altra versione, le fate fuggirono dalla festa dopo che un uomo, insospettito dallo strano rumore dei piedi delle donne durante le danze, alz\u00f2 la gonna di una di esse e scopr\u00ec le parti caprine.\nSecondo una leggenda, uscendo dalla loro grotta, le fate si fermavano presso una stalla per impadronirsi degli equini ed utilizzarli per rapidi spostamenti. Il proprietario dei cavalli insospettito dal ritrovare al mattino le bestie sudate ed affaticate, nonostante la fresca temperatura del ricovero, si appost\u00f2 per capire cosa succedesse durante la sua assenza e scopr\u00ec che erano proprio le fate a servirsi dei suoi animali.\nAncora si racconta che le fate intreccino i crini dei cavalli al pascolo o durante la notte, ed \u00e8 assolutamente proibito sciogliere queste trecce, onde evitare di incappare in una ripicca da parte delle creature fatate.\nSecondo altri racconti le fate si recavano anche a valle per insegnare alle giovani la filatura la tessitura delle lane.\nDa questa abitudine delle fate di avere contatti con il mondo che le circondava nasce anche il tema del mito dell'amore che le legava agli uomini. Questi ultimi, una volta entrati in contatto con loro, sarebbero stati sottratti al loro mondo, abbandonando cos\u00ec la sorte di semplici mortali, ed investiti di una sorta di immortalit\u00e0 virtuale che li avrebbe lasciati in vita fino alla fine del mondo, cos\u00ec come succedeva alle fate, ma costretti a vivere nel sotterraneo regno di Alcina.\nLe fate sibilline furono demonizzate per lunghi secoli dalle prediche di santi e di frati e costrette a rifugiarsi nelle viscere della montagna e costrette ad entrare a far parte del mondo invisibile. Sempre secondo la ricerca di Polia, gli abitanti delle zone imputano la scomparsa delle fate ad una sorta di scomunica inflitta loro da Alcina che volle punirle per aver incautamente mostrato le loro parti caprine.\nRetaggi della leggenda.\nSui monti Sibillini ci sono oggi molti luoghi segnati dal passaggio e dalla leggenda delle fate, infatti, oltre alla grotta della Sibilla e la \"Grotta delle Fate\" di Pretare (Monte Vettore), ci sono la \"Fonte delle Fate\" (Monte Argentella), i \"sentieri delle fate\" e la gi\u00e0 citata \"Strada delle Fate\".\nA Pretare ancora oggi una rappresentazione detta \u201c\"La discesa delle fate\"\u201d custodisce e rievoca la memoria della presenza di queste creature.\nAnche in alcuni detti popolari sopravvive il ricordo di queste misteriose creature quando si dice: \u201c\"Quanto sono belle queste fate, per\u00f2 j\u00e8 scrocchieno li piedi come le capre\".\u201d Polia riporta questa frase nella narrazione del racconto in cui descrive l'avvenenza di queste donne ed il desiderio degli uomini di riaccompagnarle presso la loro dimora.\nIpotesi sull'origine delle fate.\nSono fate la cui storia \u00e8 indissolubilmente legata alle tradizioni leggendarie e popolari che si originano dalla presenza dell'oracolo della Sibilla Appenninica. Di loro non si ritrovano tracce nei racconti e nei miti del contado ascolano, ma soltanto nelle narrazioni tramandate dal versante umbro, cio\u00e8 dalle zone di montagna comprese tra il massiccio del Vettore e monte Sibilla.\nErano creature avvezze alle asperit\u00e0 della montagna e, secondo l'antropologo Mario Polia, non sarebbero da considerarsi come figure assimilabili alle creature leggiadre delle tradizioni celtiche, alle donne-elfo della tradizione germanica fatte di luce solare, alle fate delle fiabe che ballano nelle radure dei boschi o alle figure minori delle ninfe greche.\nSecondo alcuni, le fate in realt\u00e0 potrebbero essere state delle donne celtiche, che orfane dei loro guerrieri morti o fatti prigionieri dai Romani nella battaglia di Sentino del 293 a.C., si rifugiarono in migliaia sulle alture umbro-marchigiane dove trovarono ospitalit\u00e0.\nRenzo Roiati le individua come \u201c\"le Tria Fata\"\u201d.\nLe zampe caprine.\nIl particolare zoomorfo attribuito alle fate potrebbe avere due spiegazioni:\nRiferimenti letterari.\nNel \"Liber octo quaestionum\" di Giovanni Tritemio (\"Questio sexta\", \"De potestate maleficarum\") \u00e8 elencata una classificazione dei demoni, tra i quali figurano quelli sotterranei, i quali presentano caratteristiche che a tratti ricorderebbero quelle delle fate sibilline (balli, tesori sotterranei, \"infatamenti\"):\nSpettacoli teatrali.\nAlla leggenda della Sibilla Appenninica sono anche ispirati i seguenti spettacoli teatrali:"}
{"id": "1856738", "revid": "61051", "url": "https://it.wikipedia.org/wiki?curid=1856738", "title": "Wally buono", "text": ""}
{"id": "1856739", "revid": "767487", "url": "https://it.wikipedia.org/wiki?curid=1856739", "title": "Stijn Streuvels", "text": "Fu per qualche tempo apprendista pasticciere ad Avelgem; ma non tard\u00f2 a farsi una vasta cultura da autodidatta. Nel 1895 cominci\u00f2 a collaborare a varie riviste, finch\u00e9 Karel van de Woestijne lo introdusse nella redazione della rivista \"Di oggi e di domani\", autorevole promotrice di un rinnovamento della letteratura fiamminga, di cui divenne redattore.\nTra le opere pi\u00f9 significative della sua vasta produzione, ispirata per lo pi\u00f9 al mondo contadino, sono da segnalare la novella \"Lungo le strade\", del 1902, in cui \u00e8 avvertibile l'iniziale influsso dostoevskiano; \"Prutske\", del 1922, delicata indagine del mondo dell'infanzia; \"Vita e morte del granaio\", del 1926, vigoroso racconto dove \u00e8 affrontato il tema del proletariato rurale e \"Alma dai capelli di lino\", del 1931.\nSuoi sono anche \"Heule\", del 1942, commossa rievocazione del villaggio natale e degli anni della fanciullezza e la \"Cronaca della famiglia Gezelle\", romanzo autobiografico, in quanto Streuvels era figlio di una sorella del poeta Guido Gezelle."}
{"id": "1856741", "revid": "31886", "url": "https://it.wikipedia.org/wiki?curid=1856741", "title": "Frank Lateur", "text": ""}
{"id": "1856745", "revid": "1745361", "url": "https://it.wikipedia.org/wiki?curid=1856745", "title": "Clitore", "text": "Clitore () \u00e8 un personaggio della mitologia greca. Fu un re d'Arcadia ed eponimo fondatore della citt\u00e0 di Clitore.\nGenealogia.\nFiglio di Azano e di Ippolita (figlia di Dessameno). \nNon sono noti nomi di spose o progenie.\nMitologia.\nUna volta succeduto al padre divenne il re pi\u00f9 potente dell'Arcadia. Crebbe nella citt\u00e0 di Licosura prima di fondare la citt\u00e0 che port\u00f2 il suo nome. \nNon avendo eredi diretti, dopo la sua morte fu succeduto da Epito.\nEsisteva anche un fiume suo omonimo."}
{"id": "1856748", "revid": "287204", "url": "https://it.wikipedia.org/wiki?curid=1856748", "title": "Clito (mitologia)", "text": ""}
{"id": "1856752", "revid": "682976", "url": "https://it.wikipedia.org/wiki?curid=1856752", "title": "Dolopo", "text": ""}
{"id": "1856756", "revid": "204012", "url": "https://it.wikipedia.org/wiki?curid=1856756", "title": "Poliido", "text": ""}
{"id": "1856758", "revid": "1745361", "url": "https://it.wikipedia.org/wiki?curid=1856758", "title": "Mantio", "text": "Mantio (in greco antico \u039c\u03ac\u03bd\u03c4\u03b9\u03bf\u03c2) \u00e8 un personaggio della mitologia greca, figlio di Melampo ed Ifinassa e padre di Clito e Polipeide. \nOmero cita anche Oicle tra i suoi figli mentre Pausania lo indica come nipote.\nMitologia.\nClito fu rapita per la sua bellezza da Eos e Polipeide continu\u00f2 la tradizione della famiglia dei Melampidi e divenne un veggente. Dopo essere caduto con Mantio, lasci\u00f2 Argo e si trasfer\u00ec in Iperesia, dove guid\u00f2 un oracolo di Apollo."}
{"id": "1856761", "revid": "6340", "url": "https://it.wikipedia.org/wiki?curid=1856761", "title": "F\u00e6reyinga saga", "text": ""}
{"id": "1856762", "revid": "1745361", "url": "https://it.wikipedia.org/wiki?curid=1856762", "title": "Cnageo", "text": "Nella mitologia greca, Cnageo era il nome di uno dei guerrieri che si distinse in guerra combattendo al fianco dei Dioscuri. \nNella mitologia.\nIl mito viene raccontato da Pausania: Cnageo, soldato spartano, durante la guerra di Afidna venne sopraffatto e catturato. Prigioniero degli ateniesi, il suo destino fu quello di essere venduto come schiavo all'isola di Creta. Qui divenne un seguace della dea Artemide, fino a quando un giorno decise di fuggire portandosi con s\u00e9 una sacerdotessa del culto e una statua della dea. In seguito fond\u00f2 lui stesso un culto per la dea."}
{"id": "1856764", "revid": "767487", "url": "https://it.wikipedia.org/wiki?curid=1856764", "title": "Gardenia blu", "text": "Gardenia blu (\"The Blue Gardenia\") \u00e8 un film del 1953 diretto da Fritz Lang.\nTrama.\nLos Angeles: il giorno del suo compleanno, Norah, appena lasciata per lettera, dal fidanzato combattente in Corea, cerca di consolarsi accettando l'invito a cena in un locale esotico chiamato \"Gardenia blu\" da parte di Harry Prebble, pittore donnaiolo e assiduo frequentatore della centrale telefonica in cui essa lavora insieme a due amiche con cui condivide l'appartamento.\nStordita dal generoso consumo di cocktail, lo segue poi nella sua abitazione, dove cerca, in qualche modo, di opporsi alle sue \"avances\". Al risveglio, fugge dall'appartamento, con un gran mal di testa e senza altri ricordi che non la vaga immagine di un attizzatoio e di uno specchio infranto.\nQuando il giorno successivo il giornale locale esce con la notizia della morte violenta di Harry, la giovane telefonista non ha dubbi sulla propria colpevolezza. Mentre il giornalista Casey Mayo, cavalca senza scrupoli la notizia, montando ad arte il caso dalle colonne del \"Daily Chronicle\", Norah cerca di eliminare le tracce che possano, in qualche modo, portare a lei. Ma i suoi maldestri tentativi producono il solo effetto di tradirla di fronte alle amiche.\nIn preda al rimorso, e contando sull'onest\u00e0 di Mayo, decide di raccontargli la sua verit\u00e0, ma la polizia \u00e8 in agguato e l'arresta. Fortunatamente, alcuni particolari della confessione della giovane - in particolare quelli relativi alla musica ascoltata quella sera: una melodia di Nat King Cole, intitolata \"Gardenia Blu\" e non la versione del \"Tristano e Isotta\" di Richard Wagner, che era stata trovata sul piatto del giradischi - inducono il giornalista a seguire un'altra pista che lo porter\u00e0 ad individuare l'omicida in una delle tante donne sedotte ed ingannate dal pittore.\nProduzione.\n\"Gardenia blu\", il nuovo progetto del produttore Alex Gottlieb, serv\u00ec a reintrodurre Lang a Hollywood, dopo un periodo di forzata disoccupazione: a sua insaputa era stato incluso dal \"Comitato per le attivit\u00e0 antiamericane\" nella \"lista nera\" degli artisti sospettati di simpatie comuniste. Ann Sothern tornava al cinema dopo due anni di inattivit\u00e0. Ruth Storey, interprete del personaggio di Rose, era nella realt\u00e0\u00a0sposata con Richard Conte che ricopriva il principale ruolo maschile.\nSoggetto.\nIl produttore Alex Gottlieb, il 3 settembre 1952, aveva comprato i diritti del racconto di Vera Caspary, che era stato pubblicato sulla rivista \"Today's Woman\".\nIl 16 ottobre 1952 la rivista \"Variety\" annuncia che la regia del nuovo film di Alex Gottlieb \u00e8 stata assegnata a Fritz Lang.\nSceneggiatura.\nLang, nel mese successivo, lavora alla sceneggiatura in compagnia di Charles Hoffman.\nRiprese.\nIl regista inizia le riprese il 28 novembre 1952 e le termina la notte di Natale.\nPrima.\nIl film usc\u00ec nelle sale cinematografiche il 28 marzo 1953.\nManifesti e locandine.\nLa realizzazione dei manifesti del film fu affidata al pittore cartellobista Luigi Martinati.\nCritica.\nCollocamento nell'opera di Lang.\n\"Gardenia blu\" si situa nel punto di intersezione tra il periodo noir del regista (\"La bestia umana\", \"Il grande caldo\", il \"western\" \"Rancho Notorious\") e il periodo caratterizzato dall'attenzione per i temi relativi alla societ\u00e0 delle comunicazioni di massa e all'influenza dei \"mass media\" sui comportamenti individuali. \"Quando la citt\u00e0 dorme\", \"L'alibi era perfetto\", insieme a \"Gardenia blu\", costituiscono, secondo il critico Renato Venturelli, la \"newpaper's trilogy\".\nLa societ\u00e0 americana.\nIl ritratto che il regista fa della societ\u00e0 americana \u00e8 definito da Peter Bogdanovich \"velenoso\" e \"corrosivo\".\nRenato Venturelli osserva:\nI ruoli maschili e femminili.\nJanet Bergstrom conclude la sua analisi del film con queste osservazioni:"}
{"id": "1856766", "revid": "767487", "url": "https://it.wikipedia.org/wiki?curid=1856766", "title": "Show Boat (film 1951)", "text": "Show Boat \u00e8 un film del 1951 diretto da George Sidney.\nRoger Edens diresse, non accreditato, la sequenza \"Ol' Man River\". Le danze furono curate dal coreografo Robert Alton.\nTrama.\nMagnolia \u00e8 la figlia di Andy Hawks, capitano di \"Show Boat\", un barcone da crociera sul Mississippi. La ragazza si innamora di Gaylord Ravenal, giocatore d'azzardo. Si sposano ma Gaylord le d\u00e0 molti dispiaceri per il suo vizio del gioco. Dopo un periodo di separazione e la nascita di una bambina, i due si riconciliano.\nProduzione.\nIl film fu prodotto dalla Metro-Goldwyn-Mayer (MGM) e dalla Loew's. Venne girato a Culver City, negli studi Backlot, della Metro-Goldwyn-Mayer al 10202 di W. Washington Blvd. Man Ray appare - non accreditato - come fotografo di scena.\nDistribuzione.\nDistribuito dalla Metro-Goldwyn-Mayer (MGM) e dalla Loew's., il film usc\u00ec nelle sale cinematografiche USA il 24 settembre 1951. L'uscita in sala era stata preceduta da due prime: a Hollywood la sera del 17 luglio e a New York il 19 luglio 1951. Il film venne distribuito in tutto il mondo: in Italia usc\u00ec il 27 dicembre 1951."}
{"id": "1856767", "revid": "729019", "url": "https://it.wikipedia.org/wiki?curid=1856767", "title": "Tiroidite silente", "text": "La tiroidite silente \u00e8 un tipo di tiroidite subacuta che si manifesta in persone gi\u00e0 affette da una malattia autoimmunitaria.\nEpidemiologia.\nColpisce prevalentemente le donne che hanno portato a termine una gravidanza, in particolare si manifesta nel 5% di queste, in un periodo compreso tra i 3 e i 6 mesi dopo il parto (viene quindi definita anche tiroidite post-partum). \u00c8 molto pi\u00f9 frequente nelle pazienti affette da diabete mellito di tipo 1.\nPresentazione clinica.\nCome per la tiroidite subacuta di De Quervain l'andamento prevede una fase iniziale, della durata compresa tra le 2 e le 4 settimane di tireotossicosi, seguite da ipotiroidismo per 1 o 3 mesi fino alla risoluzione finale.\nClinicamente la patologia si presenta, a differenza della tiroidite di De Quervain, senza ingrandimento della tiroide (che risulta non palpabile e non dolente). La sintomatologia correla con l'andamento della produzione di ormoni:\nEsami bioumorali.\nLa malattia \u00e8 caratterizzata da un aumento della VES e la presenza di anticorpi anti-TPO.\nTerapia.\nUna terapia a base di propranololo \u00e8 indicata solo nei pazienti con importanti manifestazioni da ipertiroidismo. La terapia ormonale sostitutiva a base di tiroxina pu\u00f2 essere indicata nella fase di ipotiroidismo.\nPrognosi.\nGeneralmente si ha remissione completa. Alcuni pazienti possono andare incontro a un ipotiroidismo stabile."}
{"id": "1856768", "revid": "716642", "url": "https://it.wikipedia.org/wiki?curid=1856768", "title": "Bangor City Football Club", "text": "Il Bangor City Football Club \u00e8 una societ\u00e0 calcistica gallese con sede nella citt\u00e0 di Bangor, che milita nel campionato di calcio gallese.\nStoria.\nIl Bangor City venne fondato il 18 dicembre 1876, dopo che alcuni maggiorenti locali si erano riuniti in una sala del tribunale. Il club ha la divisa completamente blu, mentre quella da trasferta \u00e8 gialla.\nPrima della nascita del campionato nazionale gallese nel 1992, il club partecipava ai campionati inglesi; in particolare, vinse la Northern Premier League nel 1981\u201382, conquistandovi invece un secondo posto nella stagione 1986\u20137 ed un terzo posto nella stagione 1977-1978. Al termine della stagione 1978\u201379, giocata sempre in questa lega, il Bangor City divenne uno dei club fondatori della Alliance Premier League (\"de facto\" un campionato di quinta divisione, anche se sarebbe diventato ufficialmente tale solo a partire dalla stagione 1986\u201387); dopo due stagioni il club retrocedette per\u00f2 nuovamente in Northern Premier League; nella stagione 1983\u201384 ha raggiunto inoltre la finale di FA Trophy, competizione nella quale nella stagione 1980\u201381 era invece stato semifinalista.\nLa squadra vanta tre vittorie nel campionato nazionale nelle stagioni 1993\u201394, 1994\u201395 e 2010\u201311. Nella stagione 2004\u201305 \u00e8 stato semifinalista della FAW Premier Cup.\nNel 2008 il Bangor City ha vinto la sua sesta Coppa del Galles, ripetendosi anche nei due anni successivi. Inoltre la squadra ha partecipato a diverse competizioni europee (Coppa Intertoto, Coppa delle Coppe e Coppa UEFA), superando un solo turno contro i norvegesi del Frederikstad grazie alla regola dei gol in trasferta. Nella stagione 2010\u201311 ha conquistato il suo terzo titolo nazionale grazie alla decisiva vittoria per 1-0 ottenuta nell'ultima giornata contro il TNS che prima dell'ultima gara vantava un punto di vantaggio in classifica rispetto al Bangor City.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-19."}
{"id": "1856769", "revid": "152625", "url": "https://it.wikipedia.org/wiki?curid=1856769", "title": "Liberi da sempre - Limited Edition", "text": ""}
{"id": "1856770", "revid": "204012", "url": "https://it.wikipedia.org/wiki?curid=1856770", "title": "Tiroidite subacuta atipica", "text": ""}
{"id": "1856771", "revid": "204012", "url": "https://it.wikipedia.org/wiki?curid=1856771", "title": "Tiroidite linfocitaria", "text": ""}
{"id": "1856772", "revid": "204012", "url": "https://it.wikipedia.org/wiki?curid=1856772", "title": "Tiroidite linfocitaria subacuta", "text": ""}
{"id": "1856773", "revid": "149466", "url": "https://it.wikipedia.org/wiki?curid=1856773", "title": "Basilio Mesardonide", "text": ""}
{"id": "1856779", "revid": "56620", "url": "https://it.wikipedia.org/wiki?curid=1856779", "title": "Guardia Imperiale", "text": ""}
{"id": "1856780", "revid": "767487", "url": "https://it.wikipedia.org/wiki?curid=1856780", "title": "Fan Zhiyong", "text": "Fan Zhiyong (\u6a0a\u5fd7\u6d8c), soprannominato \u201cFan il Pazzo\u201d (\u6a0a\u75af\u5b50, Fan Fenzi) \u00e8 un Mancese che apprese il Baguazhang da Dong Haichuan e che diede vita allo Stile Fan di Baguazhang (\u6a0a\u6c0f\u516b\u5366\u638c, Fanshi Baguazhang).\nEgli era membro della Bandiera Zheng Bai (\u6b63\u767d\u65d7, Zheng Bai Qi) dell'esercito Mancese.\nBiografia.\nLa famiglia di Fan viveva da generazioni a Pechino. Sin dalla giovinezza studi\u00f2 per otto anni Shaolinquan e Tantui. In seguito incontr\u00f2 Dong Haichuan e ne divenne discepolo, studiando duramente con lui per lungo tempo.\nSecondo Lu Jinggui (\u5362\u666f\u8d35) nel suo scritto \"Manuale Completo del Baguazhang di Cao\" (\u66f9\u6c0f\u516b\u5366\u638c\u5168\u8c31, Caoshi Baguazhang Chuan Pu), Fan durante la sua preparazione stette per 49 giorni da solo con Dong Haichuan ed apprese un metodo combinato di Buddismo e di Taoismo: il Wuji Baguazhang (\u65e0\u6781\u516b\u5366\u638c) anche detto Neiquan Baguazhang (\u5185\u5708\u516b\u5366\u638c).\nNel 1898, invitato da Liu Baozhen (\u5218\u5b9d\u73cd), si trasfer\u00ec con la famiglia a Gu'anxian (\u56fa\u5b89\u53bf) nella provincia di Hebei. In questo luogo, pi\u00f9 precisamente presso il tempio buddista Xihongsi (\u897f\u7ea2\u5bfa), egli uccise un famoso capo criminale locale detto Hei Luozi (\u9ed1\u9aa1\u5b50, Mulo Nero).\nFan Zhiyong ebbe come allievi:"}
{"id": "1856781", "revid": "1305772", "url": "https://it.wikipedia.org/wiki?curid=1856781", "title": "Colossal Cave Adventure", "text": "Colossal Cave Adventure (conosciuta anche come ADVENT, Colossal Cave, Adventure, Original Adventure) \u00e8 la prima avventura testuale della storia, originariamente creata da Will Crowther, programmatore e speleologo dilettante, marito della famosa esploratrice Pat Crowther, che ricre\u00f2 nel gioco parte della topografia della Mammoth Cave (in particolare delle sezioni \"Colossal\" e dell'entrata \"Bedquilt\") in Kentucky.\nTrama.\nIl giocatore controlla un esploratore solitario che si inoltra in un'enorme caverna, dove si dice che si possano trovare dei tesori, ma alcuni che hanno osato entrare non hanno pi\u00f9 fatto ritorno. L'esploratore inizia all'aperto, di fronte a una casa di campagna contenente diversi oggetti utili, e deve trovare l'ingresso della caverna, recuperare pi\u00f9 tesori possibile e infine riuscire a uscire dalla caverna.\nVersioni.\nLa prima versione di \"Adventure\" \u00e8 stata scritta da Crowther su un PDP-10 in linguaggio FORTRAN. Il codice sorgente originale era lungo circa 700 linee ed occupava 60K word (circa 300kB) di memoria, su un totale disponibile di 128K word.\nLa versione pi\u00f9 nota del gioco \u00e8 quella espansa da Don Woods, uno studente della Stanford University che lo scopr\u00ec per caso. Woods, da amante dei lavori di Tolkien, aggiunse diversi elementi fantasy come elfi e troll, oltre che un sistema di punteggio."}
{"id": "1856790", "revid": "767487", "url": "https://it.wikipedia.org/wiki?curid=1856790", "title": "Maestri di ballo", "text": "Maestri di ballo (\"The Dancing Masters\") \u00e8 un film del 1943 con Stanlio e Ollio, diretto da Malcolm St. Clair.\nTrama.\nStanlio e Ollio sono proprietari di una scuola di ballo femminile di cui sono i maestri.\nUna delle allieve, Trudy, figlia di un ricco industriale, \u00e8 innamorata di Grant, un operaio che ha appena inventato un ordigno bellico, ma non ha i finanziamenti giusti per produrlo. Il padre di Trudy, per\u00f2, vuole che sposi un suo socio, ma poco dopo scoprir\u00e0 che questi \u00e8 un truffatore e lo allontana dalla figlia, aiutando Grant nella sua impresa. Stanlio e Ollio, intanto, credono che Grant sia nei guai e cercano di procurarsi dei soldi per aiutarlo.\nSuccessivamente, nella loro scuola arrivano due finti assicuratori che propongono loro una polizza antinfortunistica.\nDopo essersi fatti convincere a sottoscrivere l'assicurazione, Ollio pensa bene di trovare un modo per rompere una gamba al povero Stanlio in modo da guadagnare il premio di diecimila dollari.\nStanlio uscir\u00e0 illeso da tutti i vari maldestri tentativi orditi da Ollio per provocare l'incidente; alla fine, sar\u00e0 Ollio a finire all'ospedale con una gamba ingessata.\nLa storia tra Trudy e Grant si concluder\u00e0 invece con un lieto fine."}
{"id": "1856792", "revid": "3831", "url": "https://it.wikipedia.org/wiki?curid=1856792", "title": "Ipsia Andrea Ponti", "text": ""}
{"id": "1856795", "revid": "90919", "url": "https://it.wikipedia.org/wiki?curid=1856795", "title": "AS Monaco", "text": ""}
{"id": "1856796", "revid": "816040", "url": "https://it.wikipedia.org/wiki?curid=1856796", "title": "Chiesa di San Nicol\u00f2 dell'Isola", "text": "La chiesa di San Nicol\u00f2 dell'Isola \u00e8 un luogo di culto cattolico situato nel comune di Sestri Levante, in via Penisola, nella citt\u00e0 metropolitana di Genova.\nFu sede parrocchiale fino ai primi anni del XVII secolo quando fu edificata l'odierna basilica di Santa Maria di Nazareth che ne eredit\u00f2 il titolo.\nStoria.\nSede di una delle prime comunit\u00e0 parrocchiali di Sestri Levante fu edificata, secondo alcune fonti storiche, intorno al 1151 nei pressi del promontorio sestrese - detto \"Isola\" - molto probabilmente su un preesistente edificio di culto cristiano eretto dai monaci colombaniani di Bobbio. Divenuta sede succursale della diocesi di Brugnato nel 1519, la sua parrocchia fu soppressa nei primi anni del XVII secolo in concomitanza alla costruzione della nuova basilica di Santa Maria di Nazareth.\nLa nuova chiesa si rese necessaria anche a causa del definitivo consolidamento dell'istmo con il promontorio e che conseguentemente port\u00f2 ad una nuova estensione urbanistica del borgo stesso di Sestri Levante; la preesistente chiesa di San Nicol\u00f2 non fu quindi pi\u00f9 idonea per le esigenze spirituali della popolazione.\nDescrizione.\nNel corso dei secoli la struttura, specie gli interni, sub\u00ec diversi interventi e cambiamenti artistici; in epoca barocca la chiesa fu riadattata al contemporaneo stile sistemando la parte del presbiterio e inglobando le colonne in sette murari. Altri interventi restaurativi nel 1912 e ancora nel 1928 riportarono l'antica chiesa alle sembianze originali eliminando le sovrastrutture dell'architettura barocca.\nLe forme medievali non sono tutte romaniche, le finestre della cella campanaria ed il portale hanno archi a sesto acuto gotici.\nLa pianta della chiesa si presenta quindi di tipo basilicale e a tre navate con una divisione delle due navate minori con colonne in pietra e capitelli sferici-cubici dove si impostano archi acuti. Il campanile \u00e8 situato nella parte sinistra dell'abside e presenta una cella campanaria a bifora terminante con cuspide quadrangolare.\nL'edificio fu nel suo complesso restaurato e consolidato nel 1951 dalla Soprintendenza ai Monumenti della Liguria."}
{"id": "1856800", "revid": "712828", "url": "https://it.wikipedia.org/wiki?curid=1856800", "title": "Tom (One Piece)", "text": ""}
{"id": "1856802", "revid": "785863", "url": "https://it.wikipedia.org/wiki?curid=1856802", "title": "Paola Valentini", "text": "Biografia.\nHa prestato la sua voce a numerose attrici, tra le quali Sarah Michelle Gellar (in \"Scream 2\" e \"So cosa hai fatto\"), Drew Barrymore (in \"Scream\" e \"Best men - amici per la pelle\"), Jenna Elfman (in \"Dharma &amp; Greg\" e \"Incinta per caso\") e Nicholle Tom (in \"La tata\").\nNel campo dei cartoni animati ha doppiato, tra i tanti personaggi, Sissi ne \"La principessa Sissi\", la sirenetta Ariel e Minni.\nDall'attore e doppiatore Nino D'Agata ha avuto un figlio di nome Lorenzo (nato nel 2002), che ha iniziato a doppiare fin da piccolo."}
