{"id": "1951930", "revid": "767487", "url": "https://it.wikipedia.org/wiki?curid=1951930", "title": "Teza (film)", "text": "Teza (\"Rugiada\" o \"Tesi\" in amarico) \u00e8 un film del 2008 scritto e diretto da Haile Gerima, premiato alla Mostra del cinema di Venezia 2008 con il Leone d'argento e il Premio Osella per la migliore sceneggiatura e al FESPACO come miglior lungometraggio africano dell'anno.\nTrama.\n\u00c8 il 1991. Un uomo etiope ultracinquantenne ritorna a casa in Gondar dopo essere stato pi\u00f9 di vent'anni in Germania dell'Est. In Europa si \u00e8 laureato in Medicina ed ha trovato lavoro in ospedale.\nI parenti lo trovano cambiato: non crede pi\u00f9 alle pratiche religiose tradizionali e sta sempre da solo, a meditare e ad ascoltare le notizie alla radio, l'unico mezzo di comunicazione elettronico disponibile nel villaggio. Critica la madre che, per aver fatto un voto alla Madonna con la richiesta di rivedere l'amato figlio, compie il percorso fino alla chiesa tutto sulle ginocchia.\nUna notte le sue grida svegliano la madre, che accorre nella sua capanna e scopre \u2013 non se n'era accorto nessuno \u2013 che il figlio \u00e8 senza una gamba. Per la madre \u00e8 un trauma. \u00c8 convinta che degli spiriti maligni gli abbiano fatto un maleficio. Secondo le pratiche tradizionali del villaggio, Anberber viene portato in chiesa e gli vengono gettate addosso varie secchiate d'acqua fredda.\nPer Anberber \u00e8 una violenza. Ma il trauma fa affiorare alla sua mente qualcosa che aveva cercato di dimenticare.\nRiaffiorano alla memoria i ricordi degli oltre vent'anni passati in Germania dell'Est, la patria del socialismo e il luogo dove Anberber ha passato gli anni della giovinezza.\nFa parte di un gruppo di intellettuali comunisti, con i quali dibatte su come si deve realizzare la rivoluzione. Per tutti gli anni Settanta la sua vita scorre senza preoccupazioni. Ma l'Etiopia in quegli anni attraversa grandi cambiamenti: fino al 1976 \u00e8 stato retto da un dittatore autoproclamatosi nuovo messia: Hail\u00e9 Selassi\u00e9. Poi \u00e8 passato a una dittatura comunista retta da un militare, il generale Menghitsu, che ha gettato il suo Paese in uno stato di prostrazione. Anberber assiste alle vicende che accadono nel suo paese dall'Europa dalla televisione, come spettatore.\nNei primi anni Ottanta ritorna in Etiopia (in un centro a circa 300\u00a0km dal suo villaggio) e si scontra con la realt\u00e0: il socialismo non \u00e8 quello che aveva pensato quando era in Germania e di cui aveva discusso con i suoi amici. Trova un'Etiopia molto diversa.\nIl suo Paese \u00e8 diventato un vero e proprio stato di polizia, con spie e delatori. La libert\u00e0 di pensiero \u00e8 fortemente repressa. Anberber lo prova anche sulla sua pelle. Una notte, medico di turno all'ospedale, si rifiuta di registrare come \u201cmorto accidentalmente\u201d un cadavere che gli \u00e8 stato consegnato da un gruppo di attivisti (che invece \u00e8 presumibilmente stato assassinato per un regolamento di conti). Il giorno dopo viene aggredito platealmente dal capo del gruppo, che lo accusa di aver agito \u201ccontro la rivoluzione\u201d. \u00abAl diavolo la rivoluzione!\u00bb Gli risponde Anberber. Convocato da un ministro, deve ritirare quello che ha detto davanti a tutti i colleghi. A convincerlo \u00e8 soprattutto Tesfaye, il suo migliore amico.\nTorniamo al presente. Una notte tutto il paese \u00e8 svegliato da alcune grida: \u00e8 Azanu, una donna che affianca Tadfe nelle faccende domestiche e vive da sola. \u00c8 stata aggredita dal fratello di Anberber, in un chiaro tentativo di violenza sessuale. La donna, che sa che non sarebbe creduta, decide di lasciare immediatamente il villaggio, maledicendo la cattiva sorte che l'accompagna da sempre. Anberber decide di fare qualcosa per lei e si mette al suo fianco.\nIn un ricordo successivo Anberber rievoca la tragica fine di Tesfaye, assassinato a bastonate (nella cittadina a 300\u00a0km dal suo villaggio natale) da un gruppo di fanatici sotto i suoi occhi. Scampato a sua volta al linciaggio, Anberber viene convocato dal ministro, che gli spiega che Tesfaye sarebbe dovuto partire per la Germania dell'Est. Il ministro ordina ad Anberber di prendere il suo posto. Anberber si reca quindi a Berlino Est. Qui ritrova i vecchi amici e scopre che la vita, nella Berlino Est alla fine degli anni Ottanta, non \u00e8 facile n\u00e9 per chi ha la pelle nera, ma neanche per le donne tedesche che hanno sposato africani.\nAzanu racconta ad Anberber che aveva avuto una relazione con il capovillaggio, da cui era nato un figlio. Il capovillaggio, per\u00f2, aveva scelto di sposare un'altra donna, molto pi\u00f9 giovane di lei. Azanu si era sentita umiliata e, durante una crisi, aveva ucciso accidentalmente il figlio. Da quel momento il villaggio aveva lanciato su di lei la maledizione. In poco tempo tra i due nasce l'amore. Un amore vero.\nAzanu rimane incinta. Anberber ora \u00e8 felice. Ma continua ad avere un incubo ricorrente che disturba le sue notti. Decide di raccontare l'incubo ad un vecchio del villaggio. L'anziano, con grande lucidit\u00e0, gli spiega che il suo incubo esprime una frustrazione: quella di avere accumulato un vasto sapere con lo studio che per\u00f2 finora non gli \u00e8 servito per migliorare la condizione dei suoi connazionali. L'anziano ha centrato lo stato d'animo di Anberber. Il quale decide di cogliere l'occasione che gli si presenta: il maestro di scuola del villaggio \u00e8 scomparso. Di lui \u00e8 rimasta solo la bicicletta. Anberber si offre di insegnare ai fanciulli del villaggio a leggere, scrivere e far di conto. Comincia per lui una seconda vita lavorativa.\nRiaffiora alla mente anche l'ultimo trauma che aveva vissuto in Germania, poco dopo la caduta del Muro di Berlino: un gruppo di fanatici l'aveva inseguito, pestato e gettato nel vuoto dal secondo piano di un palazzo. Per questo motivo aveva perso una gamba. Ma ora questo trauma \u00e8 solo un ricordo del passato. La vita irrompe: Azanu d\u00e0 alla luce il loro primo figlio.\nChiamer\u00e0 suo figlio Tesfaye, in memoria del suo miglior amico.\nProduzione.\nSecondo le indicazioni del regista Haile Gerima, il film viene realizzato nell'arco di 14 anni. Il lungometraggio ha incontrato molte difficolt\u00e0 per la realizzazione, perch\u00e9 si \u00e8 verificata un'interruzione di 2 anni a partire dalle prime riprese in Etiopia fino ad arrivare alle scene girate in Germania. Il regista e il cast cinematografico sono riusciti a superare le molteplici difficolt\u00e0 per diffondere il film che ha comunicato un messaggio importante, cui il pubblico, dall'Italia a Dubai, ha risposto con grandissimo entusiasmo."}
{"id": "1951938", "revid": "287204", "url": "https://it.wikipedia.org/wiki?curid=1951938", "title": "Liga LEB 2006-2007", "text": "La Liga Espa\u00f1ola de Baloncesto 2006-2007 \u00e8 stata la 51\u00aa edizione della seconda divisione del campionato spagnolo di pallacanestro maschile (l'11\u00aa con il nome di Liga LEB).\nLe diciotto squadre si incontrano in un girone all'italiana con partite di andata e ritorno. Al termine della stagione regolare, le prime otto accedono ai play-off per la promozione nella Liga ACB, le ultime due retrocedono direttamente nella Liga Espa\u00f1ola de Baloncesto Plata.\nIl B\u00e0squet Manresa ha vinto per la prima volta il campionato ed \u00e8 stata promossa nella massima divisione spagnola battendo in finale dei play-off l'altra promossa, il Baloncesto Le\u00f3n.\nPlay-out.\nLa perdente retrocede in LEB Plata."}
{"id": "1951941", "revid": "320578", "url": "https://it.wikipedia.org/wiki?curid=1951941", "title": "Maial Campers", "text": ""}
{"id": "1951943", "revid": "585241", "url": "https://it.wikipedia.org/wiki?curid=1951943", "title": "Pietro di Alessandria", "text": ""}
{"id": "1951950", "revid": "76963", "url": "https://it.wikipedia.org/wiki?curid=1951950", "title": "Vincent Irizarry", "text": "Carriera.\nDopo gli studi di recitazione, il primo ruolo che gli diede visibilit\u00e0 fu quello di Lujack Luvonaczek, figlio di Alexandra Spaulding nella soap opera \"Sentieri\". Il personaggio venne ucciso nel dicembre del 1985, ma Irizarry torn\u00f2 a recitare nella soap dal 1991 al 1996 nel ruolo del fratello di Lujack, Nick. Anche dopo l'uscita di scena di Nick, l'attore ritorn\u00f2 nella soap per alcune apparizioni sporadiche del personaggio nel 1998 e nel 2006.\nNel 1986, partecipa al film di Clint Eastwood, \"Gunny\".\nOltre a \"Sentieri\", Irizarry diede il volto al dottor Scott Clark in \"Santa Barbara\", dove recit\u00f2 per due anni dal 1987 al 1989.\nNel 1990 gli venne affidata la parte del protagonista Gino Santangelo nella miniserie televisiva Lucky/Chances.\nSuccessivamente, nel novembre 1997, diede vita al personaggio di David Hayword ne \"La valle dei pini\", ma abbandon\u00f2 la soap nel 2006, dopo quasi dieci anni per esigenze di copione. Venne quindi assunto in \"Febbre d'amore\", dove interpret\u00f2 David Chow; inizialmente il personaggio doveva comparire solo per un breve periodo, ma la popolarit\u00e0 riscossa gli valse il prolungamento del contratto. David Chow venne ucciso nel 2008 e nello stesso anno Irizarry torn\u00f2 nel cast de \"La valle dei pini\", dove ha interpretato il suo vecchio ruolo di David Hayword fino alla conclusione della soap, avvenuta nel 2013.\nDal gennaio 2016 al febbraio 2017, l'attore ha interpretato il ruolo di Deimos Kiriakis nella soap opera \"Il tempo della nostra vita\".\nAlternandosi ai suoi numerosi ruoli nelle soap opera, Vincent Irizarry ha lavorato anche in telefilm come \"Beverly Hills 90210\" e \"\"."}
{"id": "1951952", "revid": "2039709", "url": "https://it.wikipedia.org/wiki?curid=1951952", "title": "Piras", "text": "Piras \u00e8 un cognome di origini sarde, legato al vocabolo \"pira\" (\"pera\"). Pu\u00f2 riferirsi a:"}
{"id": "1951955", "revid": "289247", "url": "https://it.wikipedia.org/wiki?curid=1951955", "title": "Ferrovia Battipaglia-Potenza", "text": ""}
{"id": "1951957", "revid": "289247", "url": "https://it.wikipedia.org/wiki?curid=1951957", "title": "Ferrovia Potenza-Battipaglia", "text": ""}
{"id": "1951959", "revid": "69794", "url": "https://it.wikipedia.org/wiki?curid=1951959", "title": "Michael Morris Killanin", "text": "Ha ricoperto la carica di Presidente del Comitato Olimpico Internazionale dal 1972 al 1980. \u00c8 stato componente della Camera dei Lord dal 1935, succedendo allo zio Martin Morris, 2\u00ba Barone di Killanin.\nNato a Londra, figlio del tenente colonnello George Morris e di Dora Wesley Hall, fu educato dapprima all'Eton College e successivamente alla Sorbona (1932) e al Magdalene College di Cambridge (1935), dove fu presidente del club teatrale \"Footlights\". Suo padre mor\u00ec a Villers-Cotter\u00eats il 1\u00ba settembre 1914 nel corso di un'azione militare, mentre era al comando delle \"Guardie Irlandesi\" (divisione della British Army).\nMilitare, giornalista e scrittore.\nA met\u00e0 degli anni trenta intraprende la carriera di giornalista, lavorando successivamente per il Daily Express, il Daily Sketch e il Daily Mail. Tra il 1937 e il 1938 \u00e8 stato corrispondente di guerra durante la Seconda guerra sino-giapponese.\nNel 1938 si arruola nell'esercito britannico ed entra nel reggimento \"Queen's Westminsters\", dove \u00e8 responsabile del reclutamento di giornalisti e amici che sono musicisti e attori. Prende parte alla Seconda guerra mondiale, durante la quale raggiunge il grado di maggiore, e partecipa alla pianificazione del D-Day e della Battaglia di Normandia nel 1944, durante la quale agisce come maggiore di brigata della 30\u00aa Brigata armata, parte del 79\u00aa divisione: per questa ragione \u00e8 stato insignito dell'Ordine dell'Impero Britannico.\nTornato in Irlanda, si dedica alla scrittura ed alla produzione di molte pellicole cinematografiche.\nPresidenza del CIO.\nNel 1950 diviene presidente del Comitato Olimpico Irlandese, e nel 1952 entra a far parte del Comitato Olimpico Internazionale. Raggiunge la carica di vice presidente del CIO nel 1968 e nel 1972 succede ad Avery Brundage come presidente, venendo eletto nel corso della 73.ma sessione olimpica tenutasi a Monaco di Baviera tra il 21 ed il 24 agosto, poco prima dei Giochi olimpici.\nNel corso della sua presidenza il Movimento Olimpico visse due boicottaggi dell'evento.\nIl primo fu opera del blocco africano, che nel corso dei Giochi olimpici di Montreal 1976 si ritir\u00f2 per protesta contro la presenza della Nuova Zelanda, ritenuta colpevole di intrattenere rapporti col Sudafrica, gi\u00e0 bandito dai Giochi olimpici nel 1964 a causa delle sue politiche di apartheid.\nIl secondo fu quello operato dagli Stati Uniti e dal blocco occidentale contro l'invasione dell'URSS in Afghanistan: molti paesi non parteciparono, altri (come l'Italia) si presentarono con i soli atleti non appartenenti a corpi militari, sotto l'egida della bandiera e dell'inno olimpico.\nLord Killanin si \u00e8 dimesso dalla presidenza del CIO nel 1980, alla vigilia delle Olimpiadi di Mosca. A lui \u00e8 succeduto Juan Antonio Samaranch.\n\u00c8 stato anche direttore di diverse societ\u00e0 ed ha prodotto pellicole cinematografiche, collaborando, fra le tante, con il suo amico di lunga data John Ford nel film \"Un uomo tranquillo\". Fra il 1961 ed il 1984 \u00e8 stato console generale onorario del Principato di Monaco in Irlanda.\n\u00c8 morto nella sua casa di Dublino nel 1999 ed \u00e8 sepolto nel nuovo cimitero di Galway."}
{"id": "1951960", "revid": "289247", "url": "https://it.wikipedia.org/wiki?curid=1951960", "title": "Ferrovia Potenza-Metaponto", "text": ""}
{"id": "1951962", "revid": "69794", "url": "https://it.wikipedia.org/wiki?curid=1951962", "title": "Lord Killanin", "text": ""}
{"id": "1951963", "revid": "289247", "url": "https://it.wikipedia.org/wiki?curid=1951963", "title": "Ferrovia Metaponto-Potenza", "text": ""}
{"id": "1951965", "revid": "287204", "url": "https://it.wikipedia.org/wiki?curid=1951965", "title": "Yared Asmerom", "text": ""}
{"id": "1951969", "revid": "120046024", "url": "https://it.wikipedia.org/wiki?curid=1951969", "title": "Episodi di South Park (prima stagione)", "text": "La prima stagione di South Park , composta da 13 episodi, \u00e8 stata trasmessa negli Stati Uniti, da Comedy Central, dal 13 agosto 1997 al 25 febbraio 1998.\nIn Italia la stagione \u00e8 stata trasmessa dal 6 gennaio al 16 febbraio 2000 su Italia 1.\nCartman si becca una sonda anale.\nStan, Kyle, Cartman e Kenny stanno abitualmente aspettando il loro scuolabus alla fermata, quando Cartman racconta agli amici di una strano incubo avvenuto quella notte: degli extraterrestri lo hanno rapito quando era nella sua stanza e gli hanno infilato \"qualcosa\" nel sedere. Stan, Kyle, Kenny e Chef (il cuoco della scuola giunto in macchina fino alla loro fermata), cercano di convincerlo che non si \u00e8 trattato di un sogno, poich\u00e9 il cuoco afferma di aver visto una navicella spaziale volare nel cielo la notte stessa, ma il ragazzino obeso rifiuta di credere a loro.\nIn quel momento, in un'altra parte della cittadina, l'agente Barbrady, poliziotto ritardato di South Park, indaga su misteriose uccisioni di mucche, probabilmente opera degli alieni, che in quel momento sbucano da dietro ad un albero e conducono una mandria di mucche verso una stazione ferroviaria.\nLo scuolabus giunge, ma quando i ragazzi sono ormai in viaggio, Kyle vede dal finestrino che degli alieni (chiamati nell'episodio \"Visitors\") hanno rapito il suo fratellino Ike, che aveva seguito Kyle fino alla fermata; il ragazzino ebreo \u00e8 disperato e giunto a scuola chiede al loro insegnante, il signor Garrison, di poter uscire per recuperare il fratello, ma gli viene negato il permesso e viene deriso da Cartman, che per\u00f2 in quel momento si lascia scappare un peto, accompagnato da un terribile dolore al sedere e delle fiamme che escono dal suo ano.\nDurante la pausa pranzo i ragazzi parlano del problema all'amica Wendy, di cui Stan \u00e8 innamorato e non pu\u00f2 fare a meno di vomitarle addosso ogni volta che questa gli rivolge la parola; Wendy d\u00e0 appuntamento ai ragazzi quel pomeriggio al lago.\nDurante il percorso un fulmine proveniente da una navetta aliena colpisce Cartman facendolo ballare e cantare, proprio un attimo dopo che quest'ultimo ribadisse perentoriamente: \"Io non sono affatto sotto controllo!\", mentre un secondo fulmine colpisce Kenny facendolo finire in mezzo alla strada e, dopo aver fortunatamente evitato la mandria di mucche in fuga, viene investito e ucciso dalla macchina dell'agente.\nGiunti al lago, Stan e Kyle, su consiglio di Wendy, vanno a prendere Cartman a casa sua. Quella sera legano Eric ad un albero per utilizzare l'amico come \"trasmittente umani-alieni\"; le loro ipotesi si rivelano giuste quando dall'ano dell'amico esce una gigantesca antenna parabolica che chiama alcune navi aliene sulla Terra. Nel frattempo giunge sul luogo anche la mandria di mucche fuggita dal fienile, alla quale un gruppo di alieni parla (nel linguaggio delle mucche, incomprensibile agli umani) dicendo che dopo vari studi, sono arrivati alla conclusione che le mucche sono la razza pi\u00f9 intelligente sulla Terra e alcune di loro sono state uccise per colpa di un alieno \"nuovo del mestiere\". I visitors salutano le mucche donandogli uno strano apparecchio, riconsegnando Ike al fratello maggiore e risucchiando Cartman all'interno della gigantesca astronave, per poi lasciare la Terra.\nIl giorno dopo Stan e Kyle si trovano di nuovo alla fermata, quando Cartman precipita dal cielo con un occhio \"scassato\", che dice di aver sognato di trovarsi in un'astronave aliena e di essere stato picchiato da Mike Tyson, ma ovviamente viene contraddetto dagli amici, che gli fanno notare che Eric ha sul serio un occhio nero.\nL'episodio termina con le mucche che attivano l'apparecchio datogli dagli alieni verso Barbrady, che si mette a ballare e a cantare come Cartman il giorno prima.\nE se ingrasso... Ciccia.\nCartman ha vinto un saggio, ma Wendy sospetta qualche imbroglio. Quindi, viene annunciato che sar\u00e0 Kathie Lee Gifford a consegnare il premio. Cartman non vuole sfigurare quindi decide di aumentare la sua massa utilizzano le pillole Weight Gain. Garrison, intanto, viene spinto da Mr. Cilindro ad uccidere Kathie Lee per via di un torto subito in giovent\u00f9. Inizialmente non ne vuole sapere, ma il suo pupazzo alla fine riesce a convincerlo ad eseguire il delitto. A nulla varranno i tentativi di Wendy di dissuadere il maestro, che per\u00f2 non riuscir\u00e0 a uccidere Kathie Lee, che scappa gettando nello sconforto il sindaco McDaniels. Dopo aver assunto sproporzionatamente le pillole, intanto, Cartman non ha aumentato la propria forza, ma il suo peso: l'episodio si conclude con il telegiornale che manda in onda un servizio su di lui, diventato cos\u00ec grasso da non riuscire pi\u00f9 ad uscire di casa.\nSpara alla lava.\nI ragazzi vanno a caccia con Jimbo, zio di Stan, e Ned, amico di guerra di Jimbo. I due veterani di guerra cercano di infondere nei giovani il loro spirito battagliero e la passione per armi e caccia, sparando praticamente a qualsiasi cosa vedano. In realt\u00e0, i ragazzi ne escono con le idee molto confuse su a cosa sia bene sparare e a cosa no, tutti eccetto Kenny, che si guadagna la stima di Jimbo e la gelosia dell'amico Stan.\nNel frattempo, un geologo locale scopre che un vulcano sta per eruttare e il sindaco McDaniels coglie l'opportunit\u00e0 di portare South Park in TV.\nDurante la battuta di caccia, i ragazzi vengono colti di sorpresa sia dall'eruzione del vulcano, sia da Scannachiappolo, strano mostro che al posto di una gamba ha Ridge Forrester di \"Beautiful\" e al posto di una mano ha un sedano, e che in precedenza Cartman aveva tentato di sfruttare per spaventare il gruppo. Il mostro in realt\u00e0 si rivela benefico, infatti salva la citt\u00e0 dall'eruzione (sar\u00e0 la citt\u00e0 di Denver ad esserne investita in pieno), ma viene comunque ucciso da Stan per impressionare lo zio.\nGay \u00e8 bello.\nQuando Stan scopre che il suo cane Sparky \u00e8 gay, cerca di capire se sia una buona o cattiva cosa. Sparky, non sentendosi accettato dal suo padroncino, sparisce. Proprio Stan \u00e8 la stella della squadra di football della scuola ed \u00e8 attesissimo da tutto il paese nell'importante partita con i rivali di Middle Park, tanto che Jimbo e Ned escogitano un modo per sabotarla a favore di South Park, collegando una bomba alla mascotte dei Middle Park che verr\u00e0 attivata dall'acuto di Tom Garim.\nMa quando Stan scopre che Sparky \u00e8 scomparso, mette da parte l'imminente match e si mette alla ricerca del suo cane, scoprendo il bizzarro mondo di Gran Gay Al, che gli insegner\u00e0 che non c'\u00e8 nulla di male nell'essere gay.\nUn elefante fa l'amore con una maiala.\nI ragazzi cercano di far incrociare l'elefante di Kyle con la maialina di Cartman, per un esperimento di ingegneria genetica. Lo scienziato Alphonse Mephesto, a cui si rivolgono i quattro ragazzi, afferma che i DNA dei due animali siano incompatibili, in realt\u00e0 sta preparando l'esperimento per il figlio Terrance. Intanto Stan \u00e8 brutalmente picchiato dalla sorella Shelley.\nIl risultato dell'esperimento di Mephesto \u00e8 un clone deformato e violento di Stan che comincia a devastare la citt\u00e0 e che non viene fermato neppure dalla stessa Shelley, ma dal professor Mephesto, che \u00e8 convinto di non dover interferire sul creato.\nChef comunque induce i ragazzi a far ubriacare i due animali, cosicch\u00e9 questi passino una notte d'amore. Il giorno dopo a scuola vengono alla luce i cuccioli ibridi dei due animali. Uno di questi ha la testa del signor Garrison.\nUna questione di morte o di morte.\nIl nonno di Stan di 102 anni cerca di convincere Stan ad aiutarlo a morire. Intanto, la signora Broflowski guida una protesta di genitori contro il popolare cartone animato di Trombino e Pompadour, dopo aver notato i continui turpiloqui e la volgarit\u00e0 del cartone.\nTutti zombie per Kenny.\nKenny viene ucciso dalla stazione spaziale Mir e diventa uno zombie. Intanto, Stan, Kyle e Cartman devono trovare un modo per fermare la cos\u00ec creduta \"congiuntivite\" che sta distruggendo Halloween.\nNiente colpi sotto l'aureola.\nDamien, il figlio di Satana, arriva a South Park, annunciando la battaglia finale tra suo padre e Ges\u00f9, un grottesco match di boxe. Cartman ne \u00e8 molto scontento in quanto il match si terr\u00e0 il giorno del suo stesso compleanno. Inizialmente non riesce a integrarsi nel gruppo dei quattro protagonisti, e stringe amicizia con Pip, anche lui decisamente emarginato. Per\u00f2 poi riesce a impressionare il gruppo causando disgrazie allo stesso Pip.\nDonato l'allupato.\nI ragazzi improvvisano una beneficenza verso i bambini poveri dell'Africa solo per ricevere in regalo un orologio digitale da polso. Per sbaglio, per\u00f2, invece dell'orologio viene recapitato loro un bambino etiope, che Cartman battezza subito come Donato l'allupato. I ragazzi, tuttavia, accolgono molto calorosamente il piccolo africano, mostrandogli il loro tipico stile di vita americano.\nQuando Donato viene cercato per essere rimandato in Etiopia, viene spedito al suo posto Cartman che, completamente affamato, inizia a girovagare nel deserto finch\u00e9 non trova un deposito pieno zeppo di cibo e aiuti.\nIntanto, dei tacchini mutanti attaccano la citt\u00e0 e il sindaco invia delle unit\u00e0 di alimenti in scatola per la famiglia di Kenny.\nUno stronzo per amico.\nA scuola, il signor Garrison dirige una recita natalizia che rappresenta la nativit\u00e0 di Ges\u00f9. La madre di Kyle, per\u00f2, interviene negando al figlio di apparire nella recita nei panni di Giuseppe, in quanto ebreo e quindi lontano dai principi del Natale in generale. Non potendo festeggiare un Natale classico come tutti gli altri bambini, Kyle si sente emarginato e si affida ad un suo amico immaginario, Mister Hankey, un escremento parlante con tanto di cappello da Babbo Natale, di cui rappresenta un'alternativa. Queste strane visioni fanno apparire Kyle totalmente pazzo agli occhi di genitori e amichetti.\nIntanto, dalla recita natalizia viene tagliata ogni cosa possa risultare offensiva verso ogni singolo abitante di South Park, finendo per eliminare tutti i simboli tipici del Natale dallo spettacolo. Alla fine sar\u00e0 lo stesso Mister Hankey a risolvere la situazione.\nTom il bello.\nA South Park sopraggiunge il giorno di San Valentino e Wendy invita l'amico Stan a passare una romantica vacanza in crociera. Il compagno, poco convinto, spiega che un viaggio simile sarebbe costosissimo per la sua famiglia. Il peggio deve ancora arrivare, e quando Wendy si accorge che la loro nuova supplente, l'attraente signorina Ellen (che ha sostituito il signor Garrison, sottopostosi ad un intervento facciale) ha sedotto l'intera classe, incluso lo stesso Stan, va su tutte le furie, promettendo di recuperare l'amore del suo ragazzo.\nNel frattempo, Eric Cartman, Stan, Kyle e Kenny parlano con l'amico Chef della nuova professoressa, il quale, conquistato dalla loro sola descrizione, decide di sedurla nel corso della lezione, dedicandole una strappalacrime canzone d'amore.\nIl signor Garrison, recatosi da Tom, un esperto nelle operazioni chirurgiche, riesce intanto, con una semplice rinoplastica, ad ottenere un aspetto fuori dal normale (l'intervento trasformer\u00e0 il suo volto nel sex symbol David Hasselhoff), che lo render\u00e0 ammiratissimo tra le donne di South Park.\nIn cerca della sua vendetta, Wendy inventer\u00e0 mille pettegolezzi sul conto della signorina Hellen, spiegando a Stan che la nuova professoressa ha un braccio pi\u00f9 corto dell'altro, oltre a raccontargli della sua insana passione per le lesbiche.\nAlla fine, esasperata, Wendy incastra la signorina Ellen in un missile e la spedisce al centro del Sole.\nCuriosit\u00e0: Nella versione originale, miss Ellen ha la voce di Natasha Henstridge.\nQuel mostro di Barbra Streisand.\nDurante una gita a un sito archeologico, Kyle e Cartman litigano dopo aver trovato uno strano artefatto triangolare. Si scoprir\u00e0 che \u00e8 il perduto Triangolo di Zinthar, bramato da Barbra Streisand, che da anni \u00e8 in possesso del suo gemello, quello di Krewluck: unendoli per formare il Rombo di Pantheos, la Streisand pu\u00f2 acquisire grandi poteri. Riesce finalmente a rintracciare i ragazzi e prova a convincerli con le buone a lasciarle il triangolo, ma Cartman non ne vuole sapere. Con un trucco, rapisce i ragazzi e li tortura cantando le sue canzoni, finch\u00e9 Cartman, allo stremo della sopportazione, cede il triangolo.\nTrasformatasi in una specie di enorme tirannosauro robot (simile a Mecha Godzilla), la Streisand inizia ad aggirarsi per South Park e a distruggerla. Leonard Maltin e Sidney Poitier si trasformano a loro volta in mostri giapponesi (rispettivamente le parodie di Ultraman e Gamera) per fermarla, ma vengono sconfitti. L'unico in grado di poterla affrontare \u00e8 Robert Smith dei Cure, e Chef va alla sua ricerca. Ne viene fuori un combattimento tra mostri giganti nel quale la Streisand, dopo la lunga lotta, viene sconfitta e distrutta.\nKyle cos\u00ec getta via i due triangoli, in modo che nessuno acquisisca i poteri della Streisand, ma alla fine della puntata Ike, il fratellino di Kyle, li trova e diventa anche lui enorme.\n\"Curiosit\u00e0\": L'episodio \u00e8 un omaggio ai film di Godzilla e al genere Kaij\u016b. L'unica guest star presente nell'episodio, nella versione originale, era Robert Smith. Tutte le altre celebrit\u00e0 presenti non hanno gradito la loro presentazione.\nLa mamma di Cartman se la fa con tutti.\nCartman cerca di trovare chi sia il suo padre, dopo che sua madre gli ha confessato di aver fatto sesso al Drunken Barn Dance con un capo pellerossa di nome Acqua Corrente. Scoprir\u00e0 ben presto che la mamma, quella sera, si \u00e8 concessa a moltissimi uomini, anche ai pi\u00f9 insospettabili, e l'unica speranza di scoprire il vero padre di Eric \u00e8 l'esame del DNA. Ma Cartman non pu\u00f2 permettersi il costo del test, di ben 3.000 dollari.\nNel frattempo, Stan e Kyle inviano una videocassetta che riprende Cartman mentre gioca con dei pupazzi allo show \"I video pi\u00f9 stupidi d'America\", nella speranza di vincere il primo premio di 10.000 dollari."}
{"id": "1951973", "revid": "729019", "url": "https://it.wikipedia.org/wiki?curid=1951973", "title": "Torre della Vibrata", "text": "La Torre della Vibrata \u00e8 una delle antiche torri costiere del Regno di Napoli, si trova sulla costa dell'Adriatico, in provincia di Teramo, vicino alla foce del torrente Vibrata, nel comune di Alba Adriatica, il cui tessuto urbanistico si \u00e8 sviluppato inglobando l'antico manufatto senza un'adeguata valorizzazione.\nSi affaccia sul tracciato moderno di Via Cavour.\nSi tratta di un massiccio torrione a pianta quadrata in laterizio, alla base il lato esterno misura 10 metri.\nLe mura hanno spessore decrescente e quindi risultano inclinate a piramide, ciascuna \u00e8 coronata da quattro robusti beccatelli e tre caditoie; probabilmente in origine erano sormontate da merli guelfi.\nStoria.\nNel XVI secolo crebbe la minaccia di incursioni da parte dei Saraceni, che furono particolarmente intense nell'estate del 1556 quando all'Abruzzo furono risparmiate le terribili devastazioni subite dalle coste italiane solo grazie alle difese ed al sistema di punti d'avvistamento predisposte dal Duca d'Atri Giovan Girolamo D'Acquaviva.\nDi conseguenza, poco tempo dopo il vicer\u00e9 Don Pedro Perafan de Ribera, Duca di Alcal\u00e0, decise che anche il litorale abruzzese, come gi\u00e0 altre coste della penisola, doveva avere un sistema di torri costiere, costruite a distanza tale da poter comunicare a vista tra loro, destinate non solo a dare l'allarme in caso di incursioni nemiche ma, essendo dotate di guarnigione e colubrine, anche a respingere tali incursioni.\nNel 1568 Alfonso Salazar, commissario del presidente della Regia Camera di Summaria, dispose la costruzione di quattordici torri, compresa quella della Vibrata; i lavori furono portati a termine entro il 1569.\nNel 1598, su ordine del vicer\u00e9 Enrique de Guzm\u00e1n, conte di Olivares, il marchese di Cellenza Carlo Gambacorta, governatore degli Abruzzi, effettu\u00f2 un censimento delle torri d'Abruzzo, predisponendo una serie di schede contenenti schizzi, descrizione ed osservazioni varie.\nDalla relazione di Gambacorta apprendiamo che il deposito di munizioni, la garitta ed il tetto della Torre della Vibrata abbisognavano di riparazioni.\nAncora nel 1762 la Torre della Vibrata aveva un torriere caporale.\nIn epoca recente \u00e8 stata restaurata ed adibita a ristorante."}
{"id": "1951976", "revid": "486946", "url": "https://it.wikipedia.org/wiki?curid=1951976", "title": "Sacri guerrieri di Febo", "text": ""}
{"id": "1951977", "revid": "767487", "url": "https://it.wikipedia.org/wiki?curid=1951977", "title": "Campionati mondiali di ginnastica ritmica sportiva 1993", "text": "I XVII Campionati mondiali di ginnastica ritmica sportiva si sono svolti ad Alicante, in Spagna, dal 4 al 7 novembre 1993.\nVi hanno avuto luogo solamente gli eventi individuali."}
{"id": "1951978", "revid": "122341838", "url": "https://it.wikipedia.org/wiki?curid=1951978", "title": "Episodi di South Park (seconda stagione)", "text": "La seconda stagione di South Park \u00e8 andata originariamente in onda negli Stati Uniti dal 1\u00ba aprile 1998 al 20 gennaio 1999 su Comedy Central.\nIn Italia la stagione \u00e8 stata trasmessa da Italia 1, dal 23 febbraio 2000 all'8 gennaio 2001.\n70.000 puzzette per Saddam.\nIn attesa di scoprire chi sia il padre di Cartman, va in onda a sorpresa lo speciale \"Non senza il mio ano\", con i canadesi Trombino e Pompadour.\nI due escono vittoriosamente da un processo in cui Trombino \u00e8 accusato di omicidio da Scott, nemico giurato dei due e dei loro inarrestabili peti. Dopo la sconfitta in tribunale, Scott riceve una telefonata da Saddam Hussein, il quale gli offre il suo prezioso aiuto nel disfarsi dei due petomani ed allontanarli per sempre dal Canada. Saddam li adesca cos\u00ec in Iran (durante tutta la puntata, i protagonisti e lo stesso Saddam faranno una terribile confusione tra Iraq, Iran e persino Turchia) e l\u00ec far\u00e0 trovare la piccola Sally, figlia segreta di Trombino avuta da un precedente matrimonio con C\u00e9line Dion. In realt\u00e0, \u00e8 solo un pretesto di Saddam per poter invadere e conquistare l'innocuo Canada. Al loro ritorno in patria, Trombino e Pompadour troveranno infatti molte cose cambiate. Alla fine i due riusciranno a salvare il loro paese grazie ai peti dei canadesi.\nLa mamma di Cartman continua a farsela con tutti.\nProprio mentre Mephesto \u00e8 sul punto di rivelare la paternit\u00e0 di Cartman, avviene un improvviso blackout durante il quale qualcuno spara allo scienziato. Chef e i ragazzi trasportano immediatamente Mephesto al pi\u00f9 vicino ospedale, nonostante una forte nevicata stia imperversando.\nIn municipio giunge un tale Sid Greenfield, regista del programma televisivo \"I pi\u00f9 ricercati d'America\" che ripropone delitti misteriosi in stile fiction, con la speranza di risolverli grazie all'intervento del pubblico da casa.\nLa neve, intanto, scatena una vera e propria bufera che provoca dei nuovi blackout sia in ospedale dove \u00e8 ricoverato Mephesto, sia sul set de \"I pi\u00f9 ricercati d'America\", dove i vari Mr. Garrison, Jimbo, l'agente Barbrady, il sindaco McDaniels e gli altri presenti, rimasti bloccati, sopravvivono divorando gli attori del programma. Nel mentre, la signora Cartman vaga di letto in letto pur di avere il via libera per un improbabile aborto, sebbene abbia semplicemente confuso il termine \"aborto\" con \"adozione\"\nAll'ospedale, vista la mancanza di personale (esistono solo un medico e un'infermiera senza braccia), Chef, Stan, Kyle, Kenny e Cartman si improvvisano chirurghi per salvare il professor Mephesto. Purtroppo, Stan rivela di essere debole di stomaco e di stare male al solo pensiero di un ospedale, ma Mephesto verr\u00e0 comunque salvato (si scoprir\u00e0 che a sparargli \u00e8 stato il fratello) e sveler\u00e0 che il vero padre di Cartman \u00e8 la madre, in quanto ermafrodita.\nIl Trombagalline.\nL'agente Barbrady \u00e8 chiamato a risolvere un caso di violenza sessuale su una gallina ad opera di uno sconosciuto che, dopo il fattaccio, ha lasciato un biglietto con un indizio. Barbrady, in evidente difficolt\u00e0 nella lettura del foglietto, si innervosisce e liquida subito il caso, comunicando semplicemente che il maniaco non si sarebbe ripetuto mai pi\u00f9 in futuro. Solo poco dopo, rivela di essere in realt\u00e0 analfabeta e di non sapere assolutamente leggere, lasciando cos\u00ec il caso e, temporaneamente, il lavoro per cui si vede oramai inadatto.\nPur essendo uno stupido nonch\u00e9 unico poliziotto in paese, senza Barbrady scoppia un'improvvisa anarchia a South Park, con razzie e saccheggi in ogni dove. Barbrady, a questo punto, torna necessariamente a scuola per imparare a leggere nel minor tempo possibile, diventando cos\u00ec compagno di classe di Stan, Kenny, Cartman e Kyle che gli daranno una grossa mano nei suoi \"studi\".\nIl maniaco ormai noto come \"Trombagalline\" (o pi\u00f9 candidamente \"Amagalline\" secondo l'agente) continua a colpire in citt\u00e0, lasciando a ogni delitto un indizio da decifrare nascosto in un libro. Barbrady \u00e8 praticamente costretto a leggere libri di volta in volta per giungere alla soluzione del caso, guarendo automaticamente e un po' alla volta dal suo analfabetismo. Alla fine si scoprir\u00e0 che il maniaco non era nient'altro che un libraio ambulante che aveva escogitato il tutto allo scopo di far conoscere agli abitanti della cittadina la \"magia dei libri\".\nI circoncisi ce l'hanno pi\u00f9 grosso.\nIl signor Mackey tiene una lezione alle elementari di South Park per spiegare la nocivit\u00e0 di alcool e droghe ai bambini. A scopo dimostrativo, lascia circolare tra i piccoli alunni mezzo grammo di marijuana, che viene per\u00f2 smarrita. Creduto colpevole di aver spacciato droghe ai bambini (si scopre in realt\u00e0 che \u00e8 stato il signor Garrison a far sparire l'erba in classe), Mackey viene cacciato dal lavoro, viene additato dall'intera cittadina e finisce anche per perdere la casa.\nNel frattempo in famiglia Broflovski si preparano per il \"Bris\" di Ike, cerimonia ebraica in cui il fratellino di Kyle verr\u00e0 circonciso. Quando Stan scopre cos'\u00e8 la circoncisione e avvisa Kyle di cosa verr\u00e0 fatto al fratello, Kyle cerca di mettere in salvo Ike spedendolo in Nebraska e sostituendolo con un fantoccio.\nQuando Kyle e i suoi amici tornano a casa, un cane randagio irrompe e sbrana il fantoccio (che Kyle ha costruito con delle ossa prese da una macelleria) proprio davanti agli occhi dei genitori. Creduto morto, al funerale del finto Ike i genitori rivelano a Kyle che il suo fratellino era canadese ed era stato adottato. Kyle, furibondo nello scoprire che Ike non \u00e8 suo fratello, svela che il piccolo \u00e8 vivo e si trova in Nebraska.\nMackey, nel frattempo, vaga per la cittadina, vivendo suo malgrado le prime esperienze con alcool e droghe. Ormai consumatore assiduo di stupefacenti, si trasforma in un vero e proprio figlio dei fiori (con tanto di pantaloni a zampa di elefante e occhialini colorati), al punto che, dopo un diverbio in strada con Jimbo, viene notato da una graziosa hippie che lo invita da lei a dipingere. Mackey (decisamente felice nei suoi nuovi panni) e la ragazza si innamorano e vanno in viaggio in India. Grazie all'intervento dell'A-Team, lo psicologo torner\u00e0 alla normalit\u00e0.\nRecuperato Ike, i Broflovski sono ormai prossimi al suo Bris. Ike riuscir\u00e0 teneramente a far pace con il fratello adottivo Kyle, che nel frattempo scopre con i suoi amici gli \"interessanti\" aspetti positivi della circoncisione.\nLa donna con il feto incorporato.\nChef allena gli alunni di South Park a \"pallabowling\", quando un lancio dell'esordiente Pip colpisce in pieno volto Kyle, ferendogli il naso e destinandolo in infermeria. Il luogo \u00e8 temutissimo da tutti i bambini per via della signorina Gollum, creduta da tutti un mostro. Kyle stesso, inizialmente tranquillizzato dalla dolcezza dell'infermiera, scopre infatti il suo terribile difetto fisico, un feto che le sporge da un lato della testa.\nLa madre di Kyle, scioccata sia dall'orrenda malformazione della Gollum sia dall'irriverenza dei bambini nei suoi confronti, cerca di spiegare al figlio e agli amichetti (con poco successo) che la malattia che affligge la signorina Gollum non \u00e8 da prendere in giro. Spinta dal suo senso di solidariet\u00e0, invita la Gollum a cena a casa sua e decide di mobilitarsi per sensibilizzare gli abitanti di South Park verso il suo handicap. Si lascia per\u00f2 prendere decisamente la mano, mentre la povera infermiera preferirebbe non essere trattata con un patetismo e una compassione cos\u00ec esagerati dall'intera cittadina.\nLa squadra di pallabowling, intanto, viene invitata a disputare le finali di stato contro il fortissimo team di Denver. A sorpresa, i ragazzi di un gasatissimo Chef vincono grazie a Pip che, furibondo per le prese in giro sub\u00ecte (da buon inglese, odia sentirsi chiamare \"francesino\"), elimina Denver praticamente da solo. South Park si qualifica cos\u00ec per le finali nazionali contro Washington vincendole a tavolino per il forfait degli avversari. Alla vittoria nazionale, segue una pericolosa trasferta in Cina per la finale mondiale.\nLa rana messicana dello Sri Lanka del sud.\nIl signor Garrison assegna ai suoi alunni una ricerca sulla guerra del Vietnam. Stan, Kyle, Kenny e Cartman si affidano, per il compito, a Jimbo e Ned, entrambi veterani del Vietnam e conduttori del programma \"Caccia &amp; Uccidi\" sulla TV locale di South Park. Jimbo, nel raccontare la sua esperienza, descrive un Vietnam fatto di giostre, uccellini e ruote panoramiche, in cui con il suo amico Ned, conosciuto proprio l\u00ec, riesce a sterminare un intero esercito di vietcong (\u00e8 nel lanciare una bomba a mano che Ned perde il braccio destro) per poi andarsene fiabescamente su un cavallo bianco.\nOvviamente incredulo alla storia riportata nel compito, Garrison mette in punizione i quattro ragazzi, desiderosi di vendetta verso Jimbo. Kyle ha l'idea giusta: Jimbo e Ned, nel loro programma, danno la caccia alla pericolosa \"rana messicana dallo sguadro fisso dello Sri Lanka del sud\", un animale capace di uccidere se guardato dritto negli occhi. I ragazzi si procurano una rana di plastica e la riprendono, poi inviano diversi video al programma facendo credere di aver avvistato pi\u00f9 volte la vera \"rana messicana\". Quando Jimbo e Ned sono vicini alla cattura della rana giocattolo dei quattro, Jimbo quasi colpisce il suo amico con una bomba, lasciandolo in stato comatoso.\nCon questa finta storia, \"Caccia &amp; Uccidi\" ha tuttavia incrementato i suoi ascolti a discapito del pi\u00f9 mite \"Ges\u00f9 e gli amici\", la cui produttrice invita i protagonisti della vicenda della rana falsa (compreso Ned praticamente vegetale) a raccontare tutto al suo talk show. Ma durante la trasmissione, pur di alzare ulteriormente l'audience, la produttrice fa degenerare la discussione tra Jimbo, i quattro ragazzini e il pubblico in studio. Alla fine sar\u00e0 Ges\u00f9 a porre fine alla questione, riappacificando Jimbo e i ragazzi e mandando la produttrice all'inferno.\nAi confini della realt\u00e0.\nLa signora Crababus \u00e8 alle prese con i suoi soliti rimproveri isterici mentre trasporta gli alunni di South Park sullo scuola bus quando, distraendosi, finisce fuori strada. Dopo una lunghissima caduta in una cascata, il bus si ferma in bilico sul bordo di un burrone, lasciando tutti incredibilmente incolumi. A questo punto, la Crababus esce in cerca di aiuto e raccomanda (alla sua solita maniera) ai bambini di non uscire per nessun motivo dal pullmino per non essere divorati da un mostro nero.\nGiunta ormai notte, i bambini non resistono pi\u00f9 e uno di loro decide tentare il tutto per tutto e uscire in cerca di aiuto, venendo divorato per davvero da un enorme mostro nero. La Crababus, intanto, rimedia un passaggio da un camionista di nome Mitch, che non perde occasione per \"provarci\" con la bruttissima autista. Alla fine, la porta in un misero locale da cabaret, dove la scostumatezza della Crababus viene scambiata per comicit\u00e0 da palco scenico e le procura persino un ricco contratto per esibirsi.\nI ragazzini, nel frattempo, rievocano diversi ricordi in comune (gi\u00e0 vissuti nei vecchi episodi di South Park): dalla volta in cui Ike Broflovski venne rapito dagli alieni, a quella in cui si scopre l'esistenza di Scannachiappolo, alla pi\u00f9 recente scoperta del padre di Cartman e persino alla morte del loro amichetto per via del mostro nero, avvenuta poco prima. Tutti questi ricordi finiscono in maniera diversa e decisamente pi\u00f9 lieta, rispetto al loro svolgimento originale: tutti con un gelato. Alla fine verr\u00e0 rivelato che l'intera vicenda \u00e8 solo un sogno di Stan.\nCuriosit\u00e0: Il bambino con la maglia rossa \u00e8 un'allusione a Star Trek, in cui i membri dell'equipaggio in rosso erano generalmente i primi a morire.\nUn'estate da schifo.\nA South Park \u00e8 arrivata l'estate. Durante l'ultimo giorno di scuola, il signor Garrison perde Mister Cilindro e incolpa i suoi alunni per averlo fatto sparire.\nSenza la neve, l'unico divertimento possibile per i bambini sono i petardi, irreperibili perch\u00e9 divenuti proibiti nel Colorado. I ragazzi sembrano cos\u00ec destinati ad un'estate noiosissima. Anche per gli adulti e per il sindaco McDaniels la mancanza dei petardi \u00e8 un problema, vista l'imminente festa del 4 luglio. L'unico fuoco d'artificio legale e utilizzabile \u00e8 un innocuo \"serpentello\" di cenere che viene fuori da un dischetto.\nTutti cercano di risolvere la situazione dei petardi: la McDaniels si fa recapitare un gigantesco serpentello in citt\u00e0, mentre i bambini chiedono aiuto ai soliti Jimbo e Ned, che vanno fino in Messico per acquistare delle bottiglie razzo. Cartman \u00e8 intanto alle prese con le lezioni di nuoto, dove il suo timore non \u00e8 tanto l'acqua, bens\u00ec la pip\u00ec che i bambini di prima elementare fanno in piscina con disinvoltura.\nIl 4 luglio \u00e8 arrivato e South Park inizia i festeggiamenti con l'enorme e spettacolare serpentello (ci sono voluti ben tre elicotteri per trasportarlo e diversi lanciafiamme per accenderlo). Il serpente di cenere, per\u00f2, diventa inarrestabile e continua a crescere fino a distruggere la citt\u00e0, rischiando di espandersi in tutto lo stato. Stan e gli altri cercano aiuto in Chef, che \u00e8 per\u00f2 beatamente in vacanza e per una volta non ne vuole sapere di risolvere i soliti guai in citt\u00e0. Il ritorno di Jimbo e Ned con le bottiglie razzo sar\u00e0 provvidenziale.\nGarrison, arrabbiato e ormai rassegnato alla perdita di Mister Cilindro (che si trova in una sauna con il quarterback Brett Favre dei Green Bay Packers), lo rimpiazza con Mister Rametto.\nIl dramma di Mr. Hankey.\nA South Park debutta il primo film festival, importato da due produttori di Los Angeles con l'intento di trasformare la mite cittadina in una nuova caotica Hollywood. Nel caos e nel mare di gente che ne consegue, gli unici a proprio agio sembrano essere Chef, che spopola cucinando e vendendo biscotti di cioccolato di ogni tipo, e Wendy, che ne approfitta per andare al cinema in dolce compagnia con Stan.\nKyle, nel bagno di casa sua, avverte la presenza di Mister Hankey. Insieme ai suoi amici, esplora le fogne di South Park (dove inspiegabilmente incontrano anche il signor Garrison) e l\u00ec riesce a trovare il suo amico marrone, visibilmente malato. La debolezza di Mr. Hankey \u00e8 dovuta all'eccessiva popolazione affluita a South Park, che ha finito per stravolgere l'ecosistema delle fogne cittadine dove lui vive. Non potendo risalire in superficie, Hankey chiede a Kyle e ai bambini di farsi suoi portavoce e di chiedere la chiusura del festival per le precarie condizioni del sistema fognario.\nL'appello di Kyle viene totalmente ignorato: per di pi\u00f9, i numerosi produttori e sceneggiatori presenti credono che la storia di Mr. Hankey sia completamente di fantasia, tanto che Cartman vende l'idea ad uno di loro che ne far\u00e0 un film con Tom Hanks.\nL'unico modo per salvare le fogne della citt\u00e0 \u00e8 l'intervento diretto di Mr. Hankey in superficie, nonostante il suo malessere. Le miracolose \"palle di cioccolato\" di Chef gli daranno l'energia necessaria.\nChi di varicella ferisce di herpes perisce.\nLa sorella maggiore di Stan, Shelley, \u00e8 in ospedale perch\u00e9 ammalata di varicella. Sua madre, insieme alla signora Cartman e alla signora Broflovski, si convincono che per i loro figli sia bene prendere subito la varicella, per evitare che, crescendo, possano rischiare complicazioni come nel caso di Shelley. Decidono quindi di farli giocare e dormire insieme a Kenny, l'unico dei bambini che ne sia attualmente ammalato.\nA casa del loro amico, Kyle scopre che suo padre Gerald e il pap\u00e0 di Kenny, Stuart, da ragazzi lavoravano insieme ed erano grandissimi amici. Kyle chiede al padre come mai, a differenza sua, Stuart abbia avuto una vita cos\u00ec povera e disagiata, ma finisce per ricevere una risposta poco logica.\nLa varicella fa le sue vittime con esiti diversi: Cartman si ammala normalmente; Stan soffre di una piccola complicazione che richiede il suo ricovero in ospedale e lo costringe a dividere la camera con la sorella; Kyle, inspiegabilmente, \u00e8 perfettamente sano e non riesce ad ammalarsi, pur costretto dalla madre a passare ore ed ore insieme a Kenny. Intanto Stuart e Gerald provano a riunirsi come fu in giovent\u00f9 andando a pesca assieme, ma con risultati poco soddisfacenti.\nKyle, finalmente, scopre che la notte forzata a casa di Kenny e la varicella che ha colpito Cartman e Stan sono un complotto delle loro madri per farli ammalare. Non capendo la motivazione a fin di bene dei genitori, i quattro chiedono aiuto al solito fidato Chef (ignaro delle loro intenzioni) per organizzare la vendetta. Ritrovatosi in ospedale, adulti e bambini si riappacificheranno, dopo aver chiarito i loro sbagli.\nCon la testa fra le nuvole.\nMister Garrison porta i suoi alunni in gita al Planetario, un centro scientifico dove il suo direttore, tale dottor Adams, mostra e spiega la struttura delle costellazioni utilizzando una camera scura e un grosso proiettore di immagini. Stan e Kyle si accorgono subito che al Planetario c'\u00e8 qualcosa che non va.\nDurante il ritorno, nel pullmino si intrufola uno dei bambini che lavorano come volontari al Planetario, in pesante stato di eccitazione. Portato il bambino in infermeria, si occupa di lui il signor Mackey. Analizzando la psiche del ragazzino, Mackey scopre che il dottor Adams usa la sua macchina per cancellare la mente delle persone che assistono alle immagini stellari proiettate, ipnotizzando le vittime e obbligandole a lavorare al Planetario per lui. Difatti, gi\u00e0 dopo la prima gita, tutti i bambini della scuola provano un'irrefrenabile necessit\u00e0 di tornare al centro, tant'\u00e8 che chiederanno in coro a Garrison di riaccompagnarli l\u00ec. Ne \u00e8 immune il solo Cartman, fuggito durante la gita per tentare un provino per lo spot dei Cheesy Poofs.\nStan e Kyle, nonostante abbiano assistito alle proiezioni ipnotiche del dottor Adams, hanno ormai mangiato la foglia. Con l'aiuto di Kenny, riescono a scoprire le cattive intenzioni dello scienziato e corrono subito dall'agente Barbrady, che una volta fatto vittima ed ipnotizzato anche lui creder\u00e0 di essere Elvis. Cartman, reduce dall'audizione per lo spot dei Cheesy Poofs, torna dai suoi amici proprio nel momento giusto.\nCuriosit\u00e0: Anche qui c'\u00e8 un'allusione a Star Trek, quando il signor Mackey fa la \"Tecnica Della Lettura Mentale\", mettendo le mani sulla testa del ragazzino del Planetario: \u00e8 infatti una citazione delle facolt\u00e0 telepatiche di Spock.\nC'era una casetta piccolina in....\nWendy convince Stan a costruire un \"clubhouse\", cio\u00e8 una casetta sull'albero, per potervi giocare a \"verit\u00e0 o sfida\". Il vero pretesto \u00e8 quello di aiutare la sua amichetta Bebe a mettersi con Kyle, di cui \u00e8 innamoratissima, sebbene quest'ultimo non sia per nulla interessato n\u00e9 a Bebe n\u00e9 alle bambine in generale. Cartman, colto dalla solita invidia, sfida Stan e Kyle costruendo una propria casetta sull'albero (in realt\u00e0 sar\u00e0 il povero Kenny a sfacchinare per lui).\nI genitori di Stan, Randy e Sharon, non vivono un periodo felice come coniugi. Quando Stan viene sgridato dal signor Garrison per il passaggio di un bigliettino in classe, per i coniugi Marsh \u00e8 l'occasione giusta per esternare la loro infelicit\u00e0 matrimoniale che li porta persino ad una temporanea separazione. Sharon porta in casa un nuovo partner, Roy, emotivamente fragile e ipersensibile; Randy invece si gode la libert\u00e0 e va in giro in spider con occhiali scuri e orecchino ad adocchiare belle ragazze con un certo successo.\nCartman e Kenny riescono a costruire per primi un grosso ma fatiscente clubhouse, e per l'occasione Kenny riesce addirittura ad abbordare ed invitare due avvenenti ragazze di 16 anni. Stan e Kyle si rimboccano quindi le maniche e completano in fretta e furia la loro casetta. Il problema \u00e8 che nessuno dei due sa come si giochi a \"obbligo o verit\u00e0\"; Stan, che a differenza dell'amico vuole davvero baciare la sua Wendy, chieder\u00e0 delucidazioni sul gioco a Chef. Nel frattempo, la situazione nel clubhouse di Cartman degenera a causa delle due adolescenti abbordate da Kenny.\nIn TV, il solito show di Trombino e Pompadour viene scalzato da Ciccio Abbott, un obeso di colore che si rivela ancora pi\u00f9 volgare e maleducato dei due petomani, ma che dar\u00e0 l'idea a Stan su come disfarsi del nuovo compagno di sua madre e far riappacificare i suoi.\nCuriosit\u00e0: Lo show di Ciccio Abbott \u00e8 una parodia dello show americano \"Fat Albert and the Cosby Kids\", in Italia noto come \"Albertone\", creato da Bill Cosby negli anni Settanta.\nGiorni da mucca.\nA South Park si celebra \"Giorni da mucca\", un rodeo annuale che ha come attrazione principale la corsa delle mucche e la cavalcata sui tori, oltre ad un classico Luna Park. Tutto \u00e8 dedicato alle mucche, animale simbolo della cittadina, e per l'ennesima ricorrenza viene persino inaugurato un gigantesco monumento in legno a forma di mucca, con tanto di orologio da campanile. Al rodeo partecipano anche due coniugi di mezz'et\u00e0, Tom e Mary, vincitori del soggiorno ad un quiz televisivo.\nStan, Kyle, Kenny e Cartman, girovagando tra le varie attrazioni del Luna Park, puntano ad un tiro a segno che mette in premio i pupazzi di Trombino e Pompadour. I ragazzi non hanno molti soldi (ogni tentativo costa 5 dollari), cos\u00ec Kyle, che desidera fortemente quei pupazzi, riesce a farsi dare un bel po' di denaro da sua madre, salvo vederlo speso in giostre e bancarelle stupide per colpa di Cartman. Infuriato con Eric per aver sciupato i soldi che servivano per vincere i pupazzi, Kyle lo obbliga a partecipare alla cavalcata sui tori per vincere i 5.000 dollari messi in palio. Tuttavia, durante gli allenamenti effettuati su un vecchio e dolorante toro, Cartman prende una bruttissima caduta: completamente rintronato dal colpo, rester\u00e0 sveglio e semicosciente ma creder\u00e0 di essere una prostituta vietnamita di nome Ming Li.\nIl monumento di legno attira l'attenzione delle mucche di South Park, che vi accorrono in numero sempre maggiore (ad ogni ora, il monumento scocca un \"muuuuuu\"), finch\u00e9, accorse ormai in massa, non lo portano via con s\u00e9 ed iniziano ad adorarlo come se fosse un dio. Della sparizione del monumento vengono incolpati i due forestieri, gli affabili Tom e Mary, prontamente arrestati e rinchiusi da Barbrady. Una volta che i ragazzi riescono a vincere i pupazzi di Trombino e Pompadour, si rendono conto che sono dei pupazzi taroccati e gridano cos\u00ec alla truffa.\nChef rischia la prigione.\nSentendo Cartman canticchiare ossessivamente un brano di Alanis Morissette, Chef riconosce una canzone da lui scritta ben 20 anni prima, intitolata \"Braghe puzzolenti\". Spinto dai bambini, Chef prende coraggio e si presenta alla casa discografica della Morissette, rivendicando la paternit\u00e0 del brano con un'audiocassetta da lui incisa anni prima. Purtroppo per lui, riesce a rimediare soltanto una denuncia da parte del produttore discografico. In tribunale, Chef viene difeso dal pap\u00e0 di Kyle, che \u00e8 un buon avvocato; dall'altra parte, per\u00f2, la casa discografica si presenta con Johnnie Cochran, l'abilissimo avvocato che riusc\u00ec a scagionare O.J. Simpson dalle accuse di omicidio.\nIl processo viene inevitabilmente perso: Chef deve risarcire la casa discografica per ben due milioni di dollari entro 24 ore o verr\u00e0 condannato a 4 anni prigione. Stan e gli altri, ascoltando i racconti da un vecchio album di foto di Chef, apprendono che il loro amico cuoco, in giovent\u00f9, ha conosciuto e aiutato molte popstar, primo fra tutti Elton John. Quindi si mobilitano e cercano di racimolare soldi vendendo dolciumi alle stesse star della musica conosciute da Chef. Questi, intanto, cerca di rimediare denaro concedendosi alle donne di South Park. Ovviamente, la cifra \u00e8 inarrivabile e Chef viene cos\u00ec arrestato.\nIntanto, a casa del signor Garrison, il suo Mister Rametto subisce due misteriosi attentati. Disperato, scopre che l'autore \u00e8 Mister Cilindro, improvvisamente riapparso nell'armadio di casa. Fuori di s\u00e9, Garrison scaraventa Mister Cilindro dalla porta di casa ed esce in strada in mutande ad inveire contro il pupazzetto. Barbrady, vedendo l'insegnante dare di matto, \u00e8 costretto ad arrestarlo. In cella, Garrison trover\u00e0 proprio un desolato Chef.\nI ragazzi pensano allora di organizzare uno \"Chef Aid\", uno show il cui ricavato verr\u00e0 speso per liberare Chef. Inizialmente, l'unica attrattiva dello show \u00e8 Cartman vestito in abiti tradizionali tedeschi che canta una ridicola canzoncina, ma accorre immediatamente Elton John che, giunto a conoscenza dei guai di Chef, trasforma il tutto in un vero e proprio megaconcerto rock per aiutare il suo amico, facendo esibire nomi del calibro di Joe Strummer, Ozzy Osbourne (che staccher\u00e0 la testa a Kenny con un morso), i Rancid e i Primus. Chef \u00e8 comunque riuscito ad evadere insieme a Garrison grazie all'intervento di Mister Cilindro (che torner\u00e0 finalmente al suo posto, mettendo da parte Mister Rametto).\nSpookyfish - Lo speciale di Halloween.\nStan, Kenny e Kyle notano qualcosa di anomalo in Eric, che si presenta a loro con un pizzetto e comportandosi in maniera premurosa e gentile, come non ha mai fatto prima. A casa di Stan, intanto, arriva sua zia Flo, che gli regala un pesciolino rosso. Non solo Stan \u00e8 poco entusiasta del regalo, ma ne resta quantomeno inquietato e non riesce a chiudere occhio per tutta la notte, sentendosi minacciato dal pesciolino. La stessa notte, il pesciolino far\u00e0 trovare pi\u00f9 volte dei cadaveri nella cameretta del povero Stan che, terrorizzato, non riesce a convincere la madre che \u00e8 stato il piccolo pesce ad uccidere quelle persone. La signora Sharon, tuttavia, cerca di difendere il figlioletto seppellendo i cadaveri in successione e quando si presenta a casa l'agente Barbrady, insospettito dalla scomparsa di diverse persone in citt\u00e0, lo rinchiude nello scantinato.\nI quattro ragazzi si affrettano a preparare le loro zucche per Halloween, ma Kenny, che ha il compito di procurare la zucche, riesce a permettersi solo un misero peperone giallo. Cartman, intanto, sembra essere tornato quello di sempre, ma proprio mentre i suoi amici sono impegnati ad intagliare il peperone, si ripresenta di nuovo con il pizzetto a dispensare gentilezze ai suoi compagni. I bambini scoprono ben presto che si tratta di un altro Eric Cartman, proveniente da un mondo parallelo dove le persone sono l'esatto contrario di quelle del mondo reale (il simil-Cartman racconta che nel suo universo Kenny \u00e8 ricco e Chef \u00e8 bianco).\nStan chiede a sua zia Flo dove abbia comprato il pesciolino rosso, in modo da riportarlo indietro e disfarsene una volta per tutte. Si tratta di un negozio di animali sorto al posto di un antico cimitero indiano. Giunti al negozio/cimitero, Kyle, Stan e il Cartman parallelo (Kenny \u00e8 stato ucciso dal solito pesciolino rosso) scoprono che tutti gli animali del negozio sono maligni e potenzialmente assassini e che l'ex cimitero indiano ha aperto un collegamento con il mondo parallelo da cui proviene il clone opposto di Cartman. All'interno di un ripostiglio nel negozio, infatti, viene scoperto un portale: proprio da l\u00ec spunteranno anche i cloni malvagi di Stan e Kyle, venuti a riprendersi il loro Eric Cartman.\nCuriosit\u00e0: al minuto 12:25 c'\u00e8 un errore. Mentre Cartman \u00e8 sulle ginocchia della zia Flo si vede contemporaneamente insieme a Kyle, Stan, Kenny e l'altro Cartman.\nNatale in casa Cartman.\nStan litiga con i suoi genitori e scappa di casa per poter seguire Cartman e gli altri amici in Nebraska, dove passeranno il Natale tutti insieme a casa dei nonni di Eric. Appena passato il confine, i ragazzi incrociano il cartellone di un centro commerciale di Mister Hankey, promettendosi cos\u00ec di visitarlo durante la vacanza.\nGiunti a casa Cartman, ai ragazzi si presenta una famiglia decisamente numerosa, nonch\u00e9 obesa quanto Eric. Il pranzo natalizio si rivela un vero e proprio assalto alle pietanze, tanto che Kenny approfitta per fare scorta di cosciotti di tacchino da portare a casa sua. Ben presto, ai Cartman si aggiunge l'unico membro finora mancante, lo zio Howard, fresco evaso da un penitenziario insieme a Charles Manson; i due si nascondono proprio nello stanzone dove dormono i bambini.\nProprio Manson si offre di accompagnare i bambini (pi\u00f9 il piccolo e sovrappeso Alvin, il cuginetto di Eric) al centro commerciale di Mr. Hankey. Giunti l\u00ec, Charlie si commuove guardando in TV un cartone natalizio in compagnia di Kenny e diventa improvvisamente buono. Nel frattempo, Kyle e Stan scoprono che il Mister Hankey del centro commerciale \u00e8 finto e, svelato l'inganno a tutti i bambini presenti, fanno scoppiare una grossa ribellione.\nLa polizia individua Manson, che scappa insieme ai ragazzini fino a casa Cartman, dove si barrica insieme all'altro evaso, Howard. In pi\u00f9, da South Park sopraggiungono anche i genitori di Stan, arrabbiatissimi per la fuga segreta di loro figlio.\nAlla fine, sar\u00e0 proprio Manson a convincere Stan a riappacificarsi coi genitori.\nGli gnomi rubamutande.\nIl signor Garrison comunica ai suoi alunni di dover svolgere una tesina su un qualsiasi tema di attualit\u00e0 e di doverlo presentare ad una commissione comunale. Garrison, infatti, sta rischiando il licenziamento proprio perch\u00e9 non insegna argomenti di attualit\u00e0 alla sua classe; cos\u00ec suddivide i suoi alunni in gruppi da cinque per far s\u00ec che svolgano un lavoro di squadra. A Stan, Eric, Kenny e Kyle tocca aggiungersi Tweek, il ragazzino pi\u00f9 nevrotico e stressato di tutta la classe. Questi propone immediatamente un tema ridicolo: gli gnomi che ogni notte rubano le mutande dal suo cassettone. Naturalmente gli altri non gli credono e Tweek li convince a passare una notte a casa sua per provargli l'esistenza degli gnomi rubamutande.\nGiunti a destinazione, i quattro vengono accolti con molta gentilezza dai genitori di Tweek, che offrono loro del caff\u00e8; l'abuso di caffeina \u00e8 l'apparente causa dell'iperattivit\u00e0 di Tweek, anche se Cindy, la mamma di Tweek, spiega che il bambino \u00e8 in realt\u00e0 affetto da ADHD. Richard, il pap\u00e0, \u00e8 infatti un piccolo produttore di caff\u00e8 e gestisce, con passione e tanti sani principi, un negozietto ereditato dal padre, da poco minacciato dall'imminente arrivo in citt\u00e0 della multinazionale del caff\u00e8 \"Harbucks\" (chiara parodia della Starbucks), che stabilir\u00e0 un negozio proprio accanto al suo.\nMentre i bambini, in camera di Tweek, sono in preda all'euforia della caffeina, entra Richard che si \u00e8 offerto generosamente di scrivere per loro una tesina in cui spiega come le piccole imprese come la sua rischiano di sparire, inglobate dalle grosse corporazioni americane. Proprio mentre Stan e gli altri sono distratti dalla saggia spiegazione di Richard, entrano in scena gli gnomi, ma l'unico a notarli \u00e8 il povero Tweek che, ancora una volta, non verr\u00e0 creduto.\nLa tesina \u00e8 un successo, tanto che il problema della Harbucks giunge fino in municipio: il sindaco McDaniels organizza un referendum cittadino per salvare la caffetteria Tweak e cacciare via la Harbucks da South Park. Le circostanze fanno in modo che siano i cinque bambini a dover difendere la causa dei Tweak prima in un dibattito televisivo (dove usciranno clamorosamente vittoriosi grazie ad una delle solite esclamazioni di Cartman) e poi in un comizio in citt\u00e0. Garrison sbuffa sempre pi\u00f9 nervoso: sa benissimo che la tesina scritta dai suoi alunni non \u00e8 farina del loro sacco e che questi non sanno assolutamente nulla di strategie aziendali. Se la commissione scopre che la tesina non \u00e8 stata scritta dai ragazzi, potrebbe essere licenziato. Ma ad insegnare loro le giuste nozioni interverranno proprio gli gnomi delle mutande.\nL'uomo di ghiaccio.\nDopo aver visto un documentario di Steve Irwin, i bambini decidono di andare a caccia di coccodrilli tra le nevi di South Park, quando Kyle cade in una grossa buca. Stan si cala per recuperarlo ed insieme scoprono un blocco di ghiaccio con al suo interno un uomo congelato, ritenuto subito di et\u00e0 preistorica. Una volta ritornati in superficie, riescono a portare il blocco in citt\u00e0 consegnandolo alle mani del professor Mephesto, che lo prende con s\u00e9 per scongelare l'uomo e studiarlo.\nMentre Kyle e Stan bisticciano sulla paternit\u00e0 della scoperta (per Kyle si chiama Steve, per Stan si chiama Gorak), Mephesto scopre che l'uomo, una volta scongelato, \u00e8 ancora vivo, in salute e non \u00e8 assolutamente un uomo preistorico: \u00e8 rimasto congelato da soli tre anni, nel 1996. Lo scienziato si comporta comunque come se avesse di fronte un essere primitivo e crea per lui l'habitat naturale del 1996: una stanza con un poster elettorale di Bill Clinton, musica degli Ace of Base in sottofondo, una locandina di \"Fargo\" e un PC con una ancora rudimentale connessione ad internet. Inoltre, ha la cura di non spaventare Steve/Gorak con le novit\u00e0 del 1999; gli basta guardare un video di Marilyn Manson e scoprire che gli Atlanta Falcons sono approdati al Superbowl per arrabbiarsi. Come se non bastasse, la scoperta attira le attenzioni di un gruppo di agenti segreti, che si spacciano per rappresentanti di una ignota universit\u00e0 americana.\nGli unici che comunicano con Steve/Gorak da persone normali sono proprio Stan e Kyle; in pena nel vedere il loro amico prigioniero (in realt\u00e0 si chiama Larry), lo fanno scappare. Una volta in libert\u00e0, Larry torna subito a casa sua in cerca della propria famiglia, ma la moglie non sembra n\u00e9 riconoscerlo n\u00e9 ricordarsi minimamente di lui: per di pi\u00f9, scopre che nel frattempo la donna si \u00e8 risposata ed ha avuto anche due figli (decisamente grandi). Intanto Stan e Kyle, ormai ex amici, decidono di sfidarsi facendo a botte.\nLarry si sente totalmente rigettato dal 1999 e, preso dallo sconforto, decide di provare a ricongelarsi. Kyle, per\u00f2, gli mostra un opuscolo di Des Moines, capitale dello Iowa, dove lo stile di vita \u00e8 rimasto arretrato di 2-3 anni e dove Larry potrebbe vivere a suo agio trovando un mondo identico al suo. Appena gli agenti misteriosi giungono per prelevare definitivamente Larry, Kyle e Stan preparano la sua fuga a Des Moines, dove l'uomo rimarr\u00e0 dopo aver scampato il ricongelamento."}
{"id": "1951983", "revid": "45927", "url": "https://it.wikipedia.org/wiki?curid=1951983", "title": "-errimo", "text": ""}
{"id": "1951985", "revid": "15756", "url": "https://it.wikipedia.org/wiki?curid=1951985", "title": "Episodi di South Park (terza stagione)", "text": "La terza stagione di South Park \u00e8 andata originariamente in onda negli Stati Uniti a partire dal 7 aprile 1999 su Comedy Central.\nIn Italia la stagione \u00e8 stata trasmessa da Italia 1, dal 7 gennaio 2002 al 28 aprile 2006. L'episodio \"Il dilemma di Garrison\", che sarebbe dovuto andare in onda il 30 aprile 2002, non \u00e8 stato trasmesso da Italia 1, ma \u00e8 andato in onda sul canale satellitare Jimmy in lingua originale con i sottotitoli in italiano, e successivamente su Comedy Central con il nuovo doppiaggio.\nI cori spaccamaroni.\nDopo essersi comportati male, i ragazzi vengono costretti dal signor Mackey a unirsi a un coro di beneficenza per salvare la foresta pluviale. Sfortunatamente, il gruppo si perde nella foresta.\nLa teoria del peto spontaneo.\nMolta gente in citt\u00e0 (tra cui Kenny) inizia a morire per combustione spontanea. Il sindaco McDaniels incarica Randy Marsh di trovare le cause di questa epidemia.\nLe donne che succhiano la vita agli uomini.\nChef si fidanza con una donna che lo tiene occupato tutto il tempo, e che si scoprir\u00e0 essere un succubo.\nGiochi di mano, giochi da pisquano.\nI ragazzi seguono un corso di artigianato (utile ad imparare mestieri vari) e durante la lezione Stan, Kyle e Cartman decidono di organizzare una lotta fra Tweek e Craig, solo per vedere chi tra i due sia il pi\u00f9 \"piantagrane\". Kenny nel frattempo \u00e8 molto contento di seguire il corso di economia domestica, in quanto privo di pericoli. Al momento della grande sfida i contendenti non sanno esattamente cosa fare, quindi Stan e Kyle, con l'aiuto di Jimbo e Ned, insegnano a Tweek il pugilato, mentre Cartman prepara Craig nell'arte del sumo. I due, dopo una lotta terribile, finiscono all'ospedale, senza per\u00f2 estinguere il loro astio. Intanto, il signor Adler, insegnante di artigiananato, \u00e8 in totale depressione per via della morte della donna amata.\nChi vive con speranza se ne va in vacanza.\nMentre Cartman, Stan, Kyle e Kenny sono in campeggio nei boschi, scoprono un esemplare femmina di Jakovasauro, una specie umanoide che si credeva estinta da tempo. L'animale, battezzato dagli abitanti di South Park \"Speranza\", viene invitato dal sindaco e del Ministero degli Interni a vivere in una casa insieme a un altro Jakovasauro maschio scoperto poco dopo di nome Jakov, nella speranza che si riproducano e ricreino la specie. I Jakovasauri, tuttavia, si rivelano degli esseri molesti e insopportabili, iniziando a scocciare gli abitanti, che presto cominciano a volersene liberare. Decidono cos\u00ec di spedirli in Francia tramite un falso quiz a premi, con grande disperazione di Cartman, unico abitante di South Park a trovarli simpatici.\nIl panda delle molestie sessuali.\nDopo che il \"panda delle molestie sessuali\", una mascotte creata per prevenire le molestie sessuali, ha visitato la scuola elementare, tutti a South Park iniziano a denunciarsi a vicenda per i motivi pi\u00f9 futili.\nL'orgia dei gatti.\nLa mamma di Cartman si reca a una festa e lascia Shelley, la sorella di Stan, a fargli da babysitter. Questa invita il suo ragazzo, Skyler, a passare la serata l\u00ec. Skyler ha 22 anni, suona la chitarra e vorrebbe sfondare come musicista. Dopo vari tentativi di avvertire la madre, Cartman riesce a ottenere le prove della presenza di Skyler in casa. In quel momento Skyler, seccato dalla riluttanza a concedersi di Shelley, la abbandona. Shelley si dispera e Cartman, impietosito, decide di aiutarla a vendicarsi distruggendo la chitarra di Skyler. Nel frattempo la gatta di Cartman, in calore, porta in casa decine di gatti con i quali si scatena in un'orgia. Fortunatamente la madre torna completamente ubriaca, dando modo ai due bambini di mettere tutto a posto.\nBagno caldo per due.\nAlla festa organizzata dal signor Mackey per una pioggia di meteoriti imminente, Randy Marsh e Gerald Broflovsky si trovano insieme in una vasca idromassaggio. Intanto, il Bureau of Alcohol, Tobacco, Firearms and Explosives irrompe alla festa con l'intenzione di uccidere tutti, credendo che siano membri di una setta.\nKenny salva Mos\u00e8.\nKyle ed Ike, insieme a Kenny, fanno parte degli scout ebrei di South Park. Nel frattempo, qualcuno sta tramando per rilasciare il demone Haman.\nUna moda pericolosa.\nIn tutti gli USA, compresa South Park, si diffonde la mania dei \"Chinpokomon\" (ovvia parodia dei Pok\u00e9mon), piccoli mostriciattoli giapponesi. Kyle \u00e8 l'unico dei bambini a non tenere il passo con gli altri e inizia a deprimersi, mentre gli adulti scoprono ben presto che l'intento dei creatori del gioco e spingere, tramite dei messaggi subliminali, i bambini a rovesciare il governo statunitense. I creatori del marchio vengono contattati, ma essi utilizzano lo stratagemma del grosso pene americano per distrarre gli uomini, nonostante le donne cerchino di avvertirli che si tratta solo di un trucco.\nGli adulti si rendono conto che i bambini sono volubili, cos\u00ec cercano un modo per far perdere interesse ai propri figli riguardo ai Chinpokomon, senza successo. Mentre i ragazzi marciano verso l'aeroporto pronti a lanciare un attacco, gli adulti fanno la loro comparsa e mettono in atto il loro piano: fanno vedere ai bambini quanto anche ai grandi piacciano i Chinpokomon. I ragazzi dicono che, se una cosa piace anche agli adulti, non pu\u00f2 pi\u00f9 essere \"fica\", e abbandonano cos\u00ec la missione. Kyle, che sta ancora seguendo la moda, continua a guidare il suo aereo, fino a quando gli altri dichiarano finita la moda e Stan gli spiega che le mode non si dovrebbero seguire.\nPi\u00f9 tardi, i ragazzi hanno definitivamente rinunciato a seguire le mode, decidendo di comprare solamente i giocattoli che gli piacciono per davvero.\nDonato l'allupato nello spazio.\nStan, Kyle, Cartman e Kenny vengono contattati dalla CIA a proposito del loro vecchio amico etiope Donato l'allupato, che, a quanto sembra, ha scoperto un'astronave aliena nel deserto.\nNon toccate il cadavere delle vecchiette.\nAd Halloween, Stan, Kyle, Cartman e Kenny riesumano il cadavere della nonna di Kyle per spaventare i ragazzini di quinta. Poi, i Korn arrivano a South Park come una parodia di \"Scooby-Doo\" e coinvolgono tutti in un mistero sui pirati fantasma.\nScimmia tu che scimmio anch'io.\nLa signora Cartman compra al figlio una scimmia addestrata che dovrebbe aiutarlo nella gara di spelling. Intanto, Kyle si innamora di una ragazzina che studia a casa.\nLa guerra civile \u00e8 un'opinione.\nA South Park si tiene una rievocazione della guerra civile americana; Cartman, per\u00f2, allo scopo di vincere un'assurda scommessa con Stan e Kyle (su chi avrebbe vinto la guerra), con l'aiuto della birra \"Schnapps S\u00ec Ancora\", convince gli uomini della citt\u00e0 a trasformare l'innocua rievocazione in una scalcinata rivincita della guerra civile. Stan e Kyle riusciranno a mandare a monte i suoi piani con l'aiuto del nonno di Stan.\nI classici di Mr. Hankey.\nMister Hankey presenta uno speciale di Natale, con canzoni classiche interpretate dai personaggi della serie.\nUn capodanno indimenticabile.\nStan, Kyle e Kenny diventano gelosi di Cartman che sostiene di avere il ciclo mestruale. Nel frattempo, Ges\u00f9 \u00e8 agitato per l'arrivo del nuovo millennio.\nIl dilemma di Garrison.\nI bambini di South Park sono invitati in Arkansas per partecipare al primo concerto di flauto dolce trasmesso in mondovisione."}
{"id": "1951991", "revid": "757396", "url": "https://it.wikipedia.org/wiki?curid=1951991", "title": "Basket Zaragoza 2002", "text": "Il Basket Zaragoza 2002 S.A.D. \u00e8 la principale societ\u00e0 di pallacanestro maschile di Saragozza, in Aragona (Spagna).\nI suoi colori sociali sono il bianco e il rosso e disputa le partite casalinghe al Pabell\u00f3n Pr\u00edncipe Felipe, che pu\u00f2 ospitare circa 11.000 spettatori.\nStoria.\nIl Basket Zaragoza \u00e8 stato fondato nel 2002 da un gruppo di imprenditori locali appassionati di pallacanestro. Il primo titolo conquistato dal club aragonese \u00e8 stato la Copa Pr\u00edncipe de Asturias.\nDopo dodici anni di assenza dalla massima serie, Saragozza viene promossa dalla Liga Espa\u00f1ola de Baloncesto il 9 maggio 2008, senza passare dai play-off come era avvenuto negli anni precedenti.\nRoster 2021-2022.\n\"Aggiornato al 20 settembre 2021.\""}
{"id": "1951992", "revid": "273549", "url": "https://it.wikipedia.org/wiki?curid=1951992", "title": "Claws Mail", "text": "Claws Mail (precedentemente conosciuto come Sylpheed-Claws) \u00e8 un client di posta e un newsreader basato su GTK+. Il suo sviluppo \u00e8 iniziato nell'aprile del 2001 come supporto per Sylpheed, dove nuove funzioni potevano essere provate e controllate, ma ben presto il progetto si \u00e8 evoluto in un programma completamente separato. Il fork definitivo \u00e8 avvenuto nell'agosto del 2005.\nIl software \u00e8 stato pensato per essere leggero ed ha un'interfaccia utente che ricorda ancora quella di Sylpheed.\nCaratteristiche.\nLe caratteristiche principali di Claws Mail sono:\nLocalizzazione.\nClaws Mail \u00e8 disponibile in italiano, bulgaro, catalano, ceco, cinese semplificato o tradizionale, coreano, croato, finlandese, francese, giapponese, greco, inglese, norvegese, olandese, polacco, portoghese brasiliano, russo, serbo, slovacco, spagnolo, svedese, tedesco e ungherese.\nPlugin.\nLe funzionalit\u00e0 di Claws Mail possono essere ampliate usando degli specifici plugin. I pi\u00f9 comuni sono distribuiti direttamente insieme al programma Claws Mail e sono:\nIl sito ufficiale dispone di una consistente raccolta. Di particolare rilievo il plugin \"Rssyl\", che consente di usare Claws Mail come un aggregatore di feed RSS, \"Notification\" per avere diversi modi di notifica delle email ricevute, \"Fancy\" versione moderna del plugin Dillo che \u00e8 gi\u00e0 obsoleto in alcune distribuzioni."}
{"id": "1951993", "revid": "6923", "url": "https://it.wikipedia.org/wiki?curid=1951993", "title": "Mac 68K", "text": "Il Mac 68K era emulatore software incluso in tutte le versioni di Mac OS per i processori PowerPC. L'emulatore permetteva l'esecuzione delle applicazioni e delle componenti del sistema operativo scritte in codice 68000 sui processori PowerPC. L'emulatore era totalmente trasparente per l'utente e quasi trasparente per il programmatore. Inizialmente l'emulatore venne scritto da Gary Davidian per i processori 88000, i processori RISC che inizialmente Apple voleva utilizzare per sostituire i processori 68000. In seguito l'emulatore venne scritto per PowerPC e venne utilizzata la ricompilazione dinamica al fine di migliorarne le prestazioni, questa versione venne scritta da Eric Traut che in seguito lavor\u00f2 allo sviluppo della Virtual Game Station e dell'emulatore Virtual PC.\nTutte le versioni emulavano le istruzioni utente del Motorola 68EC040 e il gestore delle eccezioni dei processori 68020/68030. La macchina emulata era simile al Centris 610, un computer basato su Motorola 68EC040. La prima versione prelevava le singole istruzioni 68000 e le convertiva in equivalenti istruzioni PowerPC, in seguito con i sistemi PCI PowerMac venne presentata una nuova versione dotata di ricompilazione dinamica del software. La ricompilazione dinamica analizzava intere sezioni di codice e le convertiva in codice PowerPC. Questi frammenti di codice venivano tenuti in memoria al fine di poterli riutilizzare direttamente senza ricompilazione in caso fossero stati nuovamente necessari. Questo permetteva all'emulatore di essere anche pi\u00f9 veloce di un equivalente processore 68EC040.\nL'emulatore era inserito all'interno del sistema operativo a un livello molto basso. Questi si era reso necessario anche perch\u00e9 buona parte del sistema operativo quando vennero presentate le macchine PowerPC non era stato convertito in codice PowerPC ma era rimasto in codice 680X0. Quando un programma chiamava un'API non convertita il processore PowerPC generava un'eccezione che attivava l'emulatore che provvedeva a eseguire l'API.\nIl sistema operativo venne convertito con una certa lentezza da Apple in codice PowerPC, questo perch\u00e9 il sistema operativo non era stato scritto in modo da essere portabile e quindi buona parte del sistema operativo in realt\u00e0 venne riscritto totalmente. Questo portava il sistema operativo a diventare pi\u00f9 veloce mano a mano che la conversione dello stesso proseguiva.\nPer il programmatore la transizione all'architettura PowerPC fu quasi indolore, l'emulatore si attivava e si bloccava in modo trasparente non interferendo con i normali flussi dei programmi. Per la transizione venne sviluppato un nuovo tipo di puntatore, chiamato Universal Procedure Pointer (UPP). Per il codice 680X0 questo era un normale puntatore ma in realt\u00e0 questo indirizzava una speciale struttura dati, questa serviva per determinare se il codice da eseguire era PowerPC o 680X0 e questa struttura dati veniva utilizzata per avviare il corretto codice dato che le applicazioni scritte durante il periodo di transizioni contenevano al loro interno codice PowerPC e codice 680X0. Questo permetteva anche di miscelare codice 680X0 e PowerPC nella stessa applicazione, il programmatore quindi poteva convertire le applicazioni una componente per volta suddividendo il lavoro in pi\u00f9 fasi.\nL'emulatore \u00e8 stato integrato all'interno dell'ambiente Classic del macOS ma con la transizione all'architettura Intel questa componente \u00e8 stata rimossa e con essa anche l'emulatore."}
{"id": "1951999", "revid": "167080", "url": "https://it.wikipedia.org/wiki?curid=1951999", "title": "Angoli", "text": ""}
{"id": "1952000", "revid": "167080", "url": "https://it.wikipedia.org/wiki?curid=1952000", "title": "Sfere", "text": ""}
{"id": "1952001", "revid": "3082", "url": "https://it.wikipedia.org/wiki?curid=1952001", "title": "Sant'Eustorgio di Milano", "text": ""}
{"id": "1952002", "revid": "3082", "url": "https://it.wikipedia.org/wiki?curid=1952002", "title": "San Desiderio di Langres", "text": ""}
{"id": "1952003", "revid": "1494169", "url": "https://it.wikipedia.org/wiki?curid=1952003", "title": "La santa", "text": "Per La santa si pu\u00f2 intendere:"}
{"id": "1952004", "revid": "339392", "url": "https://it.wikipedia.org/wiki?curid=1952004", "title": "Jaoh", "text": ""}
{"id": "1952007", "revid": "18607016", "url": "https://it.wikipedia.org/wiki?curid=1952007", "title": "Maldives", "text": ""}
{"id": "1952012", "revid": "123186796", "url": "https://it.wikipedia.org/wiki?curid=1952012", "title": "Episodi di South Park (quarta stagione)", "text": "La quarta stagione di South Park \u00e8 andata originariamente in onda negli Stati Uniti dal 5 al 26 aprile 2000 per quanto riguarda i primi quattro episodi; gli episodi dal quinto al decimo sono stati trasmessi dal 21 giugno al 26 luglio 2000, mentre i restanti sette dall'8 novembre al 20 dicembre 2000.\nIn Italia la stagione \u00e8 stata trasmessa da Italia 1, dal 6 febbraio 2003 al 4 maggio 2006. Gli episodi \"Gi\u00f9 le zampe dai bambini\", \"Predica bene razzola male\" e \"Probabilmente\" sono stati trasmessi nel maggio 2006 durante le repliche della quarta stagione sempre su Italia 1.\nIl racket dei dentini.\nLa Fatina dei denti lascia 2 $ sotto il cuscino di Eric Cartman. Al risveglio la madre (la vera artefice del dono) consiglia a Eric di aprire un conto bancario, ma al contrario lui desidera spenderli. Alla fermata dell'autobus condivide la bella notizia con gli altri ragazzi che si stupiscono, in quanto loro solitamente ricevevano un solo nichelino. Arrivano alla conclusione che, se riescono a trovare altri denti, riusciranno a ottenere cos\u00ec tanti soldi da poter comprare la console Sega Dreamcast. Avendo per\u00f2 gi\u00e0 perso tutti i denti da latte, i ragazzi scelgono Kenny come cavia perch\u00e9 avendo una famiglia povera prima o poi i denti gli cadranno comunque. Quindi legano con uno spago un dente di Kenny alla sedia a rotelle di Timmy. Prima che Timmy possa procedere arriva Butters con in mano il dente da latte che gli \u00e8 caduto poco prima. Cos\u00ec i ragazzi decidono che la notte stessa ruberanno il dente di Butters da sotto il suo cuscino cambiando il piano.\nQuella notte, mentre Butters dorme, Cartman entra dalla finestra della sua camera travestito da fatina, svegliandolo. Nonostante l'aspetto di Cartman, Butters ci crede davvero e si rimette a dormire. In questo modo Cartman pu\u00f2 sostituire il dente con una moneta. La sera seguente Eric mette il dente di Butters sotto il suo cuscino e il giorno seguente trova 4 $. Dopo qualche giorno la madre chiama il dentista dicendo di essere preoccupata perch\u00e9 il figlio ha \"perso\" centododici denti. Al centotredicesimo la madre \u00e8 costretta a dire la verit\u00e0 a Cartman a proposito della Fatina dei denti perch\u00e9 lasciando ogni volta i soldi sotto il cuscino \u00e8 rimasta al verde. Sconvolto dalla rivelazione, Eric racconta tutto agli amici. Dopo aver fatto confessare anche i loro genitori arrivano alla conclusione che se lasceranno i denti sotto i cuscini dei bambini ricchi di Denver guadagneranno molti pi\u00f9 soldi. Mentre entrano nella camera di un bambino ricco si accorgono che anche altri bambini avevano pensato alla stessa cosa. Cos\u00ec gli altri li portano dal proprio boss, Loogie, parodia di Don Vito Corleone. Vengono cos\u00ec a conoscenza che \u00e8 diventato un vero e proprio business controllato dal crimine organizzato. Minacciati di pena corporale, i ragazzi saranno costretti a farne parte.\nNel frattempo anche i dentisti dell'American Dental Association si interrogano sul perch\u00e9 scompaiono i denti e i soldi della fatina, arrivando alla conclusione che il ladro \u00e8 un met\u00e0 gallo-met\u00e0 scoiattolo gigante a conoscenza dell'algebra che ruba i denti per poter costruire il nido per la propria prole geneticamente superiore. Solo Tom Fawley, uno dei dentisti, \u00e8 riuscito a capire la verit\u00e0 sul racket dei dentini, ma viene deriso dagli altri colleghi. I bambini si godono i soldi guadagnati, al punto che Chef pensa che siano diventati spacciatori. Per guadagnare di pi\u00f9 decidono di continuare da soli all'insaputa di Loogie. Intanto Kyle, leggendo i libri di fisica teorica e le opere di Cartesio, comincer\u00e0 a dubitare della sua stessa esistenza. Il dentista Tom tende una trappola alle fatine fasulle mandando in TV un'intervista a un bambino malato che pu\u00f2 guarire solo facendo un intervento che costa 600 $ che ricever\u00e0 dalla Fatina dei denti. In realt\u00e0 \u00e8 l'emittente che d\u00e0 i soldi ai genitori per poi metterli sotto il cuscino. La trappola attira l'avidit\u00e0 di Cartman che, sostenuto da Stan e Kyle, entra nella camera del bambino malato. Mentre lo sorreggono Kyle misteriosamente scompare perch\u00e9 ha dubitato della sua stessa esistenza. Mentre i dentisti catturano Loogie e gli altri appare il met\u00e0 gallo-met\u00e0 scoiattolo gigante, facendo scappare i dentisti.\nIl reato di odio di Cartman.\nLe ragazze della scuola sfidano i quattro protagonisti a una gara di slittino. Cartman per\u00f2 lancia un sasso a Token, perch\u00e9 questi lo ha preso in giro per il suo peso, ferendolo all'occhio. Cartman viene cos\u00ec arrestato da due agenti federali perch\u00e9, essendo Token afroamericano, il suo gesto diventa automaticamente un crimine razzista. Cos\u00ec Cartman viene giudicato colpevole e condannato a reclusione nel riformatorio fino all'et\u00e0 di ventuno anni. Ma prima di essere preso dagli agenti, scappa dall'aula e va a casa di Kenny pregandolo di portarlo con la sua macchinina a pile in Messico. Si genera un surreale inseguimento di tredici ore a velocit\u00e0 minima tra le auto della polizia e la macchinina a pile, che viene seguito in diretta anche dal telegiornale locale. Quando la macchinina giocattolo si ferma perch\u00e9 ha esaurito l'autonomia delle pile, Cartman viene arrestato e portato al Riformatorio di massima sicurezza di Alamosa. Il suo compagno di cella \u00e8 il temutissimo Otto Cazzotto.\nIntanto Stan, Kyle e Kenny, costretti a gareggiare senza Cartman, si mettono alla ricerca di un compagno di squadra altrettanto grasso, scegliendo Clyde Donovan. Ma quando scendono gi\u00f9 dalla collina si fermano perch\u00e9 non hanno abbastanza peso. Poi riprovano con un muretto di mattoni camuffato con degli abiti per far credere alle ragazze di avere un quarto slittatore. Questa volta per\u00f2 scendono troppo velocemente e si schiantano contro un albero perdendo anche il terzo slittatore, Kenny. I ragazzi si accorgono che senza Eric saranno destinati a perdere, perci\u00f2 decidono di farlo evadere prendendo spunto dall'immaginario cinematografico: inseriscono una lama per unghie in una torta, ma il piano fallisce perch\u00e9 gli scambi di oggetti tra detenuti e visitatori sono vietati. In compenso portano a Eric le sigarette che Otto gli aveva chiesto in cambio del favore di aiutarlo a evadere. Per evitare che i poliziotti trovino le sigarette mentre lo perquisiscono \u00e8 costretto a infilarle nel retto per poi defecarle in cella. Quando per\u00f2 utilizza il gabinetto della cella istintivamente tira lo sciacquone. Non avendo ottenuto le sigarette, Otto obbliga Cartman a portargli in cella con lo stesso metodo un gioco in scatola. Cos\u00ec Otto e Cartman tentano di scappare ma nel frattempo Stan e Kyle sono riusciti a far graziare Cartman dal governatore creando il comitato Liberate Eric Cartman. Alla fine i ragazzi vinceranno la gara di slittini.\nTutti \"fatti\" di Ritalin.\nA Timmy viene diagnosticata una sindrome da deficit di attenzione e iperattivit\u00e0, e ci\u00f2 causa un'ondata di abuso di droghe mediche alla scuola elementare. Inoltre, Timmy diventa il cantante di una band in rapida ascesa.\nChe noia il circo!\nAl circo, i ragazzi incontrano un gruppo di cinque gemelle che lavorano come equilibriste e decidono di imitarle. Queste ragazze, intanto, tentano di sfuggire agli ufficiali del governo rumeno, che le vogliono riportare in Romania.\nGi\u00f9 le zampe dai bambini.\nStanco di avere amici \"immaturi\", Cartman si iscrive alla chat online \"Uomini a cui piacciono i bambini\", dalla quale riceve decine di messaggi appena si presenta come un bambino. La chat in realt\u00e0 \u00e8 frequentata da pedofili (tra cui il signor Garrison), che sono tutti prontamente arrestati. I pedofili sono membri della NAMBLA, l'\"Associazione Maschioni-Bambini Liberi di Amarsi\", un'associazione nata per legalizzare i rapporti sessuali tra adulti e minori. Cartman allora, che non ha mai capito perch\u00e9 i suoi \"amici\" vengano tutti arrestati prima che lui possa conoscerli, chiede aiuto al professor Mephesto, che gli consiglia di iscriversi all'associazione di cui fa parte: NAMBLA, cio\u00e8 \"Noi Assomigliamo a Marlon Brandon - Libera Associazione\", ma confondendosi, Cartman si reca alla riunione dei pedofili, i quali lo convincono a diventare il loro testimonial.\nKenny nel frattempo scopre che i suoi genitori vogliono fare un altro figlio e lui \u00e8 profondamente contrario. Tenta di impedire il concepimento ferendo suo padre Stuart ai testicoli e poi, quando la madre Carol resta incinta, provocandole un aborto, ma purtroppo i suoi tentativi falliscono, e alla fine \u00e8 Stuart che continua a subire un trauma dopo l'altro. Col tempo Kenny diventa talmente ossessionato che di notte ha gli incubi: sogna addirittura che dal grembo della madre uscir\u00e0 un mostro che lo uccider\u00e0, cos\u00ec, al risveglio, minaccia la madre brandendo uno sturalavandini.\nI pedofili intanto invitano Eric a portare tutti i suoi amici per poter fare una grande festa in un albergo, con l'intento finale di avere rapporti sessuali, cos\u00ec tutti i bambini maschi di South Park, del tutto ignari, vengono portati alla festa. Nel frattempo i federali scoprono che la NAMBLA \u00e8 a South Park e organizzano una retata, ma poi si accorgono di aver sbagliato: hanno interrotto la riunione dell'associazione di cui fa parte il professor Mephesto, composta da individui sosia di Marlon Brando e che nutrita dall'odio che i membri provano per l'associazione concorrente, aiuta i poliziotti a riorganizzare un'altra retata. Cos\u00ec i pedofili portano i bambini nelle proprie camere d'albergo, ma quando finalmente questi scoprono le loro intenzioni, escono spaventati nel corridoio e tentano di scappare dalle scale. Con l'arrivo dei poliziotti e dell'altra NAMBLA, si genera una serie di inseguimenti in stile \"Scooby-Doo\", a cui si aggiungono, senza motivo specifico, anche un cameriere francese, due uomini su un biciclo, Kenny e i suoi genitori. Nella confusione generale, Stuart entra casualmente nella stanza in cui i pedofili si erano nascosti e che, confusolo con un bambino, lo violentano. \nAlla fine i pedofili solo arrestati, ma prima di essere portati via il loro leader difende il loro gruppo facendo un discorso sulla tolleranza, l'uguaglianza e l'accettazione, ignorando apertamente la prova della loro colpevolezza costituita dal l\u00ec presente Stuart, in procinto di essere portato in ospedale. Stan e Kyle quindi, disgustati, replicano seccamente che lui pu\u00f2 provare quanto vuole a evitare la galera paragonando i pedofili a una minoranza perseguitata, ma la pedofilia \u00e8 sbagliata e chi la pratica \u00e8 un criminale. Perci\u00f2 i pedofili vengono portati via mentre l'ambulanza con a bordo Stuart si dirige in ospedale, ma alla partenza il veicolo investe per sbaglio Kenny. \nQualche tempo dopo Carol partorisce un figlio tale e uguale a Kenny, che verr\u00e0 per questo chiamato col suo stesso nome. Il padre afferma che \u00e8 almeno la cinquantesima volta che succede, anche se la moglie lo corregge, dicendogli che \u00e8 la cinquantaduesima.\nFatti curare da un indiano.\nKyle ha bisogno di un trapianto di rene, e salta fuori che solo Cartman \u00e8 perfettamente compatibile. Cartman offre con gioia il suo rene a Kyle... per la modica cifra di 10 milioni di dollari! Stan, depresso dalla malattia del suo amico, decide allora di prendere il rene di Cartman con la forza, tanto pi\u00f9 che l'intera cittadina si \u00e8 lasciata prendere dalla mania della medicina ortomolecolare, per colpa della quale, se Stan non agisce in fretta, le speranze di sopravvivenza di Kyle sono ancora pi\u00f9 ridotte.\nChef va fuori di testa.\nChef inizia una protesta contro la bandiera di South Park, il cui soggetto, infatti, \u00e8 un disegno stilizzato di un nero che viene impiccato da quattro bianchi. Jimbo e Ned invece ritengono che il valore storico della bandiera resti pi\u00f9 importante. Il poco sostegno che Chef riceve, dato che a molti la questione non interessa, lo spinge a protestare con sempre pi\u00f9 veemenza, accusando l'intera citt\u00e0 di razzismo fino ad arrivare a cambiare il suo nome, giudicandolo da schiavo, e ribattezzandosi \"Abdul Mohamed Jabar Rauf Kareem Ali\". Anche Jimbo e Ned sono, per\u00f2, in difficolt\u00e0, perch\u00e9 la questione della bandiera ha attirato in citt\u00e0 un folto numero di membri del KKK, venuti a sostenere la causa dei due: pur essendo anche loro conservatori, i due amici non sono affatto contenti di avere al loro fianco i supremazisti bianchi, guidati da ideali troppo radicali. Sapendo che nessuno vorr\u00e0 schierarsi con loro, se a sostenerli \u00e8 il KKK, i due si recano in una delle riunioni segrete, per cercare di convincere i suprematisti ad appoggiare il cambiamento della bandiera e manipolare i votanti a votare chiunque fosse schierato contro di loro. Peccato che quando i due, con ancora addosso le tuniche indossate per confondersi tra i partecipanti alla riunione, tornano a casa, vengono visti da Chef che, disgustato, se ne va senza dargli la possibilit\u00e0 di spiegare.\nNel frattempo, anche a scuola la questione relativa alla bandiera diventa l'argomento principale, per cui agli studenti di quarta elementare viene chiesto di dividersi in due gruppi che dovranno sfidarsi in una gara di dibattito. La parte di coloro secondo cui la bandiera deve restare com'\u00e8 \u00e8 guidata da Stan e Kyle, mentre coloro che sostengono che vada cambiata hanno a capo Wendy e Cartman. Quest'ultimo, in realt\u00e0, ha deciso di stare nel gruppo di Wendy e vi si \u00e8 autonominato capo solo per piantare grane, senza neanche sapere l'argomento del dibattito e suscitando, quindi, l'irritazione di lei che per\u00f2, gradualmente, inizia a provare una strana attrazione per Cartman, tanto da non riuscire a concentrarsi sui compiti. Da una parte, quindi, ci sono Stan e Kyle che ovviamente, quando chiedono consiglio a Chef, ottengono solo astio nel momento in cui lui scopre la loro posizione, dall'altro c'\u00e8 Wendy che, esasperata, confessa il suo problema a Bebe che, a sua volta, dopo l'iniziale shock le consiglia di trovare un sistema per scaricare la tensione con un forte gesto verso Cartman.\nIl sindaco, allora, decide di lasciare che sia il dibattito scolastico a stabilire se la bandiera vada cambiata, scaricando di fatto la responsabilit\u00e0 sui bambini. All'inizio del dibattito, Wendy decide di dare ascolto a Bebe e quindi, prima di spiegare che cos\u00ec come i tempi anche la societ\u00e0 deve cambiare, bacia sulla bocca Cartman di fronte a tutti, traumatizzando Stan e obbligando Kyle a presentare lui le ragioni del loro gruppo, secondo cui la gente non deve sentirsi offesa se su una bandiera \u00e8 mostrata un'impiccagione, dato che la pena capitale esiste da sempre. Chef allora, incredulo per il malinteso, spiega ai ragazzi che il problema della bandiera non \u00e8 relativo alla pena capitale, ma al razzismo. Quando per\u00f2 questi ultimi gli rivelano di non aver affatto pensato che l'etnia di chi \u00e8 raffigurato fosse importante, l'iniziale rabbia di Chef si trasforma in commozione, perch\u00e9 capisce, assieme al resto della citt\u00e0, che i bambini non avevano pensato al razzismo perch\u00e9 totalmente insensibili ad esso: sulla bandiera avevano visto solo cinque persone.\nRealizzando che la situazione stava sfuggendo di mano, Chef, Jimbo e Ned fanno la pace e decidono di scendere a compromessi, cambiando la bandiera ma solo lievemente: l'uomo di colore impiccato rimane, ma i quattro bianchi che assistono sono sostituiti da quattro uomini appartenenti a quattro etnie diverse.\nBoy band.\n\"Fingerbang\" \u00e8 la nuova band formata dai ragazzi di South Park, e anche il nuovo piano di Cartman per fare soldi.\nPredica bene razzola male.\nI ragazzi vanno in chiesa, e il reverendo inculca in loro la paura dell'Inferno. Tutti i ragazzi decidono di confessare i loro peccati ma sono preoccupati per Timmy, un bambino paraplegico che non pu\u00f2 dire altro che il suo nome.\nProbabilmente.\nIn seguito a quanto accaduto nell'episodio precedente, Cartman si mette a predicare, e i ragazzi pianificano di costruire una chiesa. Kenny non era stato ucciso, ma il bus che l'ha investito l'ha trasportato in Messico, che il bambino crede essere l'inferno. Satana, in tempo di crisi, si rivolge a Dio per chiedere aiuto. Infine, Cartman \u00e8 punito da Dio e mandato in Messico\nEbbene s\u00ec, sono gay!\nI bambini di South Park si apprestano a iniziare la quarta elementare. Cartman per\u00f2 convince gli altri ragazzi che la quarta elementare sar\u00e0 terribile, per cui interpellano due nerd appassionati di Star Trek che abitano vicino a Kyle per tornare indietro nel tempo. Decidono di utilizzare la sedia a rotelle elettrica di Timmy come congegno, essa per\u00f2 va in tilt: rischia di esplodere sia che si fermi, sia che Timmy si alzi (in riferimento al film \"Speed\"). Alla fine il viaggio nel tempo funzioner\u00e0 davvero e Timmy attraverser\u00e0 le epoche fino a tornare nel presente.\nNel frattempo la signorina Choksondik, la nuova insegnante, non riesce a gestire la classe, e chiede ai suoi colleghi di parlare con il professore che insegnava precedentemente, il signor Garrison. Inizialmente la preside Victoria, il signor Mackey e Chef tentano di tenere segreta la vera storia del signor Garrison, ma poi rivelano che \u00e8 impossibile parlare con lui perch\u00e9 si \u00e8 esiliato sui monti in seguito a un esaurimento nervoso dovuto alla repressione della sua omosessualit\u00e0. Cos\u00ec la signorina Choksondik va sui monti e incontra il signor Garrison, che nel frattempo si \u00e8 fatto crescere una lunga barba e si \u00e8 creato un rifugio in una grotta. Per preparare la signorina Choksondik ad affrontare la classe, il signor Garrison l'allena nello stile di Yoda citando Guerre stellari. Solo quando il signor Garrison incontrer\u00e0 il proprio \"spirito gay\" nell\"'Albero della Conoscenza\" ammetter\u00e0 di essere omosessuale. Alla fine torner\u00e0 a scuola a insegnare in terza elementare.\nL'astuccio del cacciatore.\nCartman \u00e8 molto orgoglioso della sua nuova cartellina di \"Dawson's Creek\" e se ne vanta con tutti. A un certo punto, per\u00f2, uno sconosciuto lo informa che quella cartellina \u00e8 in realt\u00e0 un essere soprannaturale che distrugger\u00e0 il mondo se non lo fermano. Cartman non accetta di separarsi dalla sua cartellina e sar\u00e0 compito di Kyle fermare l'essere.\nHelen Keller! Il musical.\nQuando Butters informa i ragazzi di quarta che la recita dell'asilo \u00e8 incredibile, con effetti speciali e canzoni, i ragazzi decidono di fare del loro meglio per mettere su una recita e battere i bambinetti. Dopo tanta fatica, lo spettacolo \u00e8 un successo, ma poi i ragazzi scoprono che, anche se Butters la trovava fantastica, la recita dell'asilo \u00e8 insulsa e banale quindi tutti gli sforzi fatti non erano necessari.\nGrandi speranze.\nQuesto episodio \u00e8 dedicato a Pip Pirrup ed \u00e8 una rivisitazione del classico Grandi speranze. Prima di arrivare a South Park, Pip era stato assunto nella tenuta Havisham e si innamora della piccola Estella, che per\u00f2 si dimostra fredda e maleducata nei suoi confronti. Scoprir\u00e0 alla fine che Miss Havisham brama di usare le lacrime di Pip per creare un dispositivo che le permetter\u00e0 di vendicarsi di tutti gli uomini.\nCiccia che ti riciccia.\nLa famiglia e gli amici di Cartman lo costringono ad andare a un campo per perdere peso. Nel frattempo, Kenny diventa la stella di un reality show dove fa cose pericolose o disgustose come lavarsi i capelli con acido di batteria o massaggiare sensualmente suo nonno.\nChe palle i genitori, anzi no.\nQuesto episodio \u00e8 una parodia del film Grano rosso sangue. I genitori di Kyle non lo lasciano andare a un concerto, e lui per ripicca dice alla polizia che questi l'hanno molestato. Presto, tutti i bambini prendono esempio e fanno lo stesso. Con tutti gli adulti in prigione, i ragazzi governano la citt\u00e0.\nUn Natale davvero di merda.\nKyle e Ike attendono ansiosi l'avvento di Mr. Hankey. Quando questo non si presenta, Kyle scopre che Hankey vive con la moglie alcolizzata e tre figlioletti. Lui dice ai ragazzi che ormai a nessuno interessa pi\u00f9 del Natale, cos\u00ec questi decidono di provare a spargere un po' di spirito natalizio in citt\u00e0."}
{"id": "1952014", "revid": "287204", "url": "https://it.wikipedia.org/wiki?curid=1952014", "title": "Centro Nataci\u00f3n Helios 1979-1980", "text": "La Centro Nataci\u00f3n Helios \u00e8 una squadra di pallacanestro spagnola. Fra i vari campionati giocati, durante la stagione 1979-1980:\nStatistiche.\n10\u00ba classificato\n "}
{"id": "1952018", "revid": "6923", "url": "https://it.wikipedia.org/wiki?curid=1952018", "title": "Resident Evil Zero", "text": "Resident Evil Zero, \u00e8 un videogioco della serie \"Resident Evil\", annunciato da Capcom nel 2002 per GameCube. Nel 2016 una versione rimasterizzata \u00e8 stata distribuita per PlayStation 3, PlayStation 4, Xbox 360, Xbox One e Microsoft Windows.\nTrama.\nIl 23 luglio 1998, lo S.T.A.R.S. Bravo Team viene inviato nelle montagne Arklay per comprendere il motivo di una serie di inspiegabili omicidi. Durante la ricognizione l'elicottero su cui viaggia la squadra ha un'avaria al motore e il pilota Edward Dewey \u00e8 costretto ad atterrare nella foresta.\nL'elicottero \u00e8 ormai inutilizzabile e la squadra decide di perlustrare la zona per renderla sicura. Durante la perlustazione si imbattono in un furgone per il trasporto dei detenuti ribaltato su un fianco ed all'interno due cadaveri della polizia militare.\nGrazie ad un documento all'interno dell'abitacolo la squadra Bravo scopre che all'appello manca il detenuto, il Tenente dei Marine Billy Coen, che doveva essere trasportato al luogo della sua esecuzione per aver ucciso 23 persone. Vedendo in che stato sono i corpi dei militari e l'assenza di Billy, Enrico Marini invita la squadra a tenere gli occhi aperti e catturare il fuggiasco a cui attribuisce il doppio omicidio delle guardie.\nContinuando l'esplorazione della foresta buia, Rebecca Chambers, ufficiale medico e membro pi\u00f9 giovane dello S.T.A.R.S. trova un treno fermo di propriet\u00e0 dell'Umbrella Corporation e sinistramente silenzioso. Insospettita decide di entrare a controllare. All'interno Rebecca viene attaccata dai passeggeri del treno, ormai trasformati in zombie aggressivi e spietati. Volendo indagare a fondo sulla questione decide di continuare le ricerche all'interno del treno, e poco dopo irrompe dalla finestra Edward Dewey, con il corpo sanguinante per colpa delle ferite. Il pilota informa Rebecca che strani cani mutanti infestano la foresta e dopo aver messo in guardia la ragazza si accascia al suolo senza vita. Poco dopo i cani zombie attaccano Rebecca che riesce a sconfiggerli.\nContinuando l'esplorazione del treno Rebecca trova finalmente Billy, ma quest'ultimo non intende n\u00e9 collaborare con la ragazza n\u00e9 essere arrestato, e si allontana nuovamente. Resa sicura la maggior parte del piano terra, a Rebecca non resta altro che esplorare il piano superiore del treno. Nel vagone ristorante Rebecca vede il corpo di un uomo, non ha l'aspetto di uno zombie ed \u00e8 apparentemente vivo, seduto ad un tavolo. Ma non appena la ragazza si avvicina a controllare l'uomo si alza e l'attacca. Il nuovo mostro \u00e8 un insieme di sanguisughe che unite in gruppo assumono la sembianza di una persona umana, e solo l'intervento di Billy salva Rebecca da una brutta fine, a questo punto i due decidono di collaborare.\nImprovvisamente il treno riprende la marcia e i due scorgono dal finestrino una strana figura su una collina che richiama a s\u00e9 centinaia di sanguisughe.\nArrivati alla locomotiva, dopo aver ucciso anche uno scorpione gigante, i due trovano i corpi di due componenti delle squadre speciali Umbrella (quelli che avevano riattivato il treno) uccisi dalla sanguisughe che ormai si trovano in tutti i vagoni del treno. Ma la scoperta pi\u00f9 agghiaccante \u00e8 che il treno, ormai fuori controllo, si sta dirigendo verso la fine dei binari a tutta velocit\u00e0. Solo la collaborazione tra i due (che azionano i freni d'emergenza) li salva da una fine tragica, anche se non riescono ad evitare il deragliamento del treno.\nNonostante la brusca frenata e qualche ammaccatura, Billy e Rebecca continuano a proseguire il loro cammino. Il treno \u00e8 deragliato in quello che sembra essere il sotterraneo di un edificio. Una volta risalita la scaletta in metallo ed aperto la botola, sbucano in un grande atrio, abbandonato da tempo, con al centro un quadro che Billy riconosce nel Dottor James Marcus, dirigente dell'Umbrella morto dieci anni prima. Esplorando lo stabile i due scoprono che si trovano nel Centro di Addestramento dell'Umbrella Corporation, che fu abbandonato dopo la morte del dottor Marcus, e che solo recentemente la stessa Umbrella aveva deciso di riattivare (questo spiega il treno carico di passeggeri, erano tutti scienziati dell'Umbrella pronti per il trasferimento nel Centro).\nI documenti trovati nelle stanze del Centro di Ricerca sono agghiaccianti, l'Umbrella stava facendo esperimenti per la creazione di armi biologioche (B.O.W.) mutanti, e a capo delle ricerche c'era Marcus stesso, che era riuscito a creare un virus per rendere pi\u00f9 aggressivo il corpo ospite, da qui il nome Virus-T (ovvero \"Virus Tiranno\"). Inizialmente tutto era iniziato su esperimenti sulle sanguisughe, ma col tempo si era deciso ad usare altre cavie, esseri umani inclusi.\nLe insidie che Billy e Rebecca affrontano nel Centro di Addestramento, come il centopiedi gigante, scimmie mutate, insetti, corvi e altri zombie, non fanno altro che rafforzare il legame tra i due, e dopo essere stata salvata per la seconda volta da morte certa (la ragazza rischiava cadere nel vuoto dopo l'attacco di una scimmia da laboratorio) Rebecca capisce che sia impossibile che Billy abbia ucciso 23 persone, e il ragazzo, in vena di confidenze, racconta la vera versione dei fatti, un anno prima era in missione insieme alla sua squadra in Africa in cerca del villaggio di un gruppo guerriglieri, alcuni dei suoi compagni morirono per il caldo, altri per gli attacchi subiti. I sopravvissuti, Billy e altri tre soldati, si ritrovarono in un villaggio di civili innocenti, immediatamente capirono che le informazioni nelle loro mani erano errate e non c'era nessun villaggio di guerriglieri da quelle parti. Ma il comando (che non voleva che i soldati tornassero a mani vuote) diede l'ordine di attaccare ugualmente, Billy prima si rifiut\u00f2 poi venne tramortito dai compagni che gli diedero la colpa dell'attacco e della morte dei civili, e per questo fu condannato alla pena capitale. Anche i militari trovati nel furgone erano morti per i morsi dei cani mutanti.\nRicominciata l'esplorazione del Centro i due arrivano all'osservatorio, e qui grazie ad un meccanismo attivato da tre targhe con sopra il motto dell'Umbrella riescono a proseguire fino al laboratorio dell'Umbrella, riuscendo ad uccidere anche un pipistrello gigante.\nDurante l'esplorazione del nuovo stabile una scimmia infetta attacca Billy che cade in un canale pieno d'acqua. Decisa a ricambiare i favori, Rebecca decide di andare al piano inferiore a cercarlo, ma arrivata all'ascensore viene raggiunta da Enrico, che la informa che la squadra Bravo si sta radunando in una villa non lontana. La ragazza intenta a voler salvare Billy senza che il suo capitano lo sappia, afferma di non averlo ancora visto e di essere intenzionata a continuare l'esplorazione del laboratorio per vedere se Billy si nascondesse nei paraggi. Credendo alla versione di Rebecca, Enrico la lascia perlustrare il piano da sola.\nUna volta sola Rebecca viene attaccata da un'ennesima creazione dell'Umbrella il Tyrant 001. Anche se lento, essendo un prototipo, il mostro possiede artigli affilati ed una potenza mai vista prima. Ma la giovane ha la meglio anche sul gigante che stremato cade a terra.\nPassata la paura Rebecca ritrova finalmente Billy, ed una macabra scoperta, la stanza \u00e8 piena dei corpi in decomposizione di quelli che erano state le cavie di Marcus, non solo insetti e rettili, ma anche ossa umane.\nLasciata la stanza degli orrori alle spalle, Billy e Rebecca hanno un secondo incontro con il Tyrant 001. Questa volta riescono ad ucciderlo definitivamente e riescono a proseguire.\nI due arrivano in una stanza piena zeppa di uova di sanguisughe, sopra di loro, su una passerella, lo strano uomo che avevano visto sulla collina mentre erano sul treno. Il giovane si presenta come il dottor James Marcus e rivela loro di essere stato ucciso, su ordine di Spencer, dieci anni prima, da un gruppo di agenti Umbrella. Il corpo di Marcus fu gettato nel canale di scolo, ma le sanguisughe, trattate con il Virus-T, che Marcus aveva allevato e curato come fossero suoi figli, entrarono nel suo corpo e grazie ad esse ritorn\u00f2 alla vita. Rianimato e deciso a vendicarsi del torto subito da parte dell'Umbrella decise di attaccare il treno con a bordo gli scienziati dell'Umbrella, scatenando l'epidemia con le sue sanguisughe che riesce a controllare grazie alla sanguisuga regina al suo interno.\nMa tutto ad un tratto le sanguisughe all'interno del corpo di Marcus si ribellano fino ad avvolgerlo completamente e a trasformarlo in una sanguisuga antropomorfa armata di tentacoli che attacca Billy e Rebecca.\nI due, dopo una dura battaglia, riescono ad abbattere la creatura e decidono di usare un ascensore per scappare dalla struttura che sta per esplodere. Infatti Albert Wesker e William Birkin avevano spiato i due sin dal loro arrivo nel Centro di ricerche grazie alle telecamere di sorveglianza, visto ci\u00f2 decidono di attivare il sistema di autodistruzione nel tentativo di cancellare ogni prova del coinvolgimento dell'Umbrella. Wesker aveva annunciato di voler continuare con il piano iniziale (attirare i membri del Team Alpha nella villa per testare le B.O.W. con persone addestrate alla battaglia) mentre Birkin avrebbe attivato l'autodistruzione, continuando poi in separata sede, lo sviluppo del virus G, un virus pi\u00f9 potente della versione T creata da Marcus.\nUna volta raggiunto un magazzino, Billy e Rebecca scoprono che oltre ad avere i minuti contati devono guardarsi anche dalla sanguisuga regina, che risalita la tromba dell'ascensore attacca i due. I normali proiettili sono quasi inutili, l'unico modo per ucciderla \u00e8 di esporla direttamente alla luce solare. Dopo aver azionato il meccanismo per aprire il tetto, la luce inonda il magazzino facendo arretrare la regina. Il colpo di grazia viene sparato da Billy con un potente Revolver, trovato da Rebecca e lanciato al partner, che fa ricadere la regina nella tromba dell'ascensore avvolta dalle fiamme dell'esplosione.\nScampati all'esplosione appena in tempo i due si ritrovano in cima ad una collina da cui si vede la villa di cui parlava Enrico. Rebecca sa di dover continuare la missione e di dover lasciare Billy per sempre.\nCome ultimo gesto Rebecca fa sapere che per lei Billy Coen \u00e8 ufficialmente morto, lasciandolo libero di continuare la fuga indisturbato. E dopo un malinconico saluto militare, Rebecca si gira decisa a raggiungere la villa consapevole che tra i due \u00e8 nato qualcosa di pi\u00f9 profondo di una semplice amicizia.\nSviluppo.\nLa prima rivelazione del progetto del gioco fu fatta nel 2000 durante il Tokyo Game Show. Il gioco inizialmente era stato pensato per un'altra piattaforma, il Nintendo 64, per via della tecnologia chiamata \"partner zapping\". Infatti gli sviluppatori credevano che le cartucce di tale console sarebbero state in grado di supportare meglio le possibilit\u00e0 introdotte: quella di poter cambiare il giocatore e la possibilit\u00e0 di abbandono di oggetti, rispetto ad altre che utilizzavano i cd, tipo Sony PlayStation e Sega Dreamcast, escludendo in tal modo i tempi di caricamento. Con la tecnologia a 128 bit questo non fu pi\u00f9 necessario e lo sviluppo del gioco venne spostato dal Nintendo 64 al GameCube. Dato che il GameCube utilizza un supporto ottico, i programmatori dovettero utilizzare programmi che riducessero radicalmente i tempi di caricamento. Anche la grafica ebbe notevoli miglioramenti per riuscire a reggere il passo con la concorrenza. Ad una delle due protagoniste, Rebecca, fu cambiato il costume che si era pensato originariamente in quanto la rendevano simile a Jill Valentine, ad esempio avrebbe dovuto indossare un berretto bianco al posto della bandana rossa che porta con s\u00e9. Il prodotto \"Resident Evil Zero\" fu molto pubblicizzato, sia all'interno di giochi come le versioni per Nintendo 64 di \"Resident Evil 2\", chiamate \"Rebecca's Report\" e \"Mother Virus Report\", che in alcune immagini presenti nelle stesse scatole di imballaggio del Nintendo 64, dove era presente la scritta \"Coming Soon\".\nDiversamente dagli altri prototipi di \"Resident Evil\", i quali sono sempre stati radicalmente modificati, le varie modalit\u00e0 di gioco rimasero praticamente invariate.\nVi erano delle piccole differenze rispetto alla prima edizione progettata: il treno all'inizio della storia, lEcliptic Express\", nella versione su N64 non si muoveva fino a quando il giocatore non lo attivava. Edward Dewey avrebbe dovuto perdere la mano in uno scontro con un cane zombie prima della sua morte (la quale mano avrebbe dovuto essere quella trovata da Joseph Frost nella sequenza d'apertura del gioco originale). Espediente reso poi non necessario grazie all'inclusione di Kevin Dooley nel \"Remake\". La grafica della versione N64 era pi\u00f9 simile a quella di \"Resident Evil 2\" e ' che a quella di ogni altro titolo della serie.\nOriginariamente si era previsto che \"Resident Evil Zero\" avrebbe dovuto dare gli spunti necessari per il successivo episodio \"Resident Evil 4\", la storia si doveva incentrare su Leon Scott Kennedy, dove dopo aver esplorato un castello europeo, si infetta con il virus e questo si sarebbe manifestato portando ad uno stato allucinatorio ripetuto nel gioco, ma quando Shinji Mikami divenne direttore di \"Resident Evil 4\" decise di ricominciare da zero, senza pensare al lavoro svolto in precedenza, fornendo elementi nuovi.\nGrafica.\nUtilizza lo stesso motore grafico utilizzato gi\u00e0 in precedenza per il remake di \"Resident Evil\", a ci\u00f2 si aggiungono due fondamentali novit\u00e0:\nContenuti sbloccabili.\nIn seguito al completamento del gioco vengono resi disponibili i seguenti extra:\nVersioni.\nVersione HD Remaster.\nIl 26 maggio 2015 Capcom ha annunciato una versione rimasterizzata del gioco, intitolata Resident Evil Zero HD Remaster. I dettagli sono:\nRecensioni.\nResident Evil Zero \u00e8 stato generalmente ben accolto dalla critica. I recensori hanno apprezzato la grafica e l'atmosfera del titolo descritta come \"meravigliosamente spettrale\". GameSpot ha descritto la colonna sonora \"che vi terr\u00e0 costantemente nella paura\". Game Informer ha trovato la trama \"nel suo complesso ... abbastanza buona\". Il gioco ha una buona grafica ma il gameplay \u00e8 abbastanza \"goffo\", inoltre questo porta Resident Evil Zero a un passo indietro per alcuni aspetti. Per 1UP ha elogiato la grafica ma ha trovato la trama \"poco convincente\". IGN ha trovato alcune delle meccaniche di gioco obsolete e controlli lenti, comunque ha dichiarato che \u00e8 un \"survival horror abbastanza solido\".\nLa versione Wii \u00e8 stata abbastanza criticata per la mancanza di migliorie e perch\u00e9 \u00e8 peggio della versione GameCube.\nL'edizione rimasterizzata del gioco ha avuto medie recensioni. I recensori hanno elogiato il titolo dicendo che la versione remaster \u00e8 di buona qualit\u00e0 ed \u00e8 stato fatto un lavoro pi\u00f9 curato rispetto alla versione rimasterizzata di Resident Evil Rebirth, anche se \u00e8 stata bocciata l'intelligenza artificiale del partner, e non ha avuto degni contenuti aggiuntivi.\nVendite.\n\"Resident Evil Zero\" in totale ha venduto pi\u00f9 di tre milioni di copie.\nRomanzo.\nIl gioco \u00e8 stato trasposto nel romanzo \"Zero Hour\" da S.D. Perry, che riprende le vicissitudini dei protagonisti del gioco Rebecca Chambers e Billy Coen. L'opera si pone cronologicamente sia prima di \"Resident Evil\" che del libro \"Tyrant il distruttore\"."}
{"id": "1952021", "revid": "287204", "url": "https://it.wikipedia.org/wiki?curid=1952021", "title": "Centro Nataci\u00f3n Helios 1980-1981", "text": "La Centro Nataci\u00f3n Helios \u00e8 una squadra di pallacanestro spagnola. Fra i vari campionati giocati, durante la stagione 1980-1981:\nStatistiche.\n7\u00ba classificato\n \nAlla fine della stagione, il C.N. Helios abbandon\u00f2 la gestione della squadra di pallacanestro della Divisi\u00f3n de Honor. Si cre\u00f2 una nuova squadra, il Club Baloncesto Zaragoza, che eredit\u00f2 impianto, giocatori e sponsor."}
{"id": "1952023", "revid": "466539", "url": "https://it.wikipedia.org/wiki?curid=1952023", "title": "Episodi di South Park (quinta stagione)", "text": "La quinta stagione di South Park \u00e8 stata trasmessa originariamente negli Stati Uniti a partire dal 20 giugno 2001 su Comedy Central.\nIn Italia la serie \u00e8 stata trasmessa su Paramount Comedy dal febbraio 2005.\nI cavalieri delle procedure standard.\nImprovvisamente a South Park diviene usuale dire la parola \"merda\". Per\u00f2 Chef e i ragazzi scoprono che la parola \u00e8 maledetta, e dirla troppo spesso causa effetti devastanti come il dilagare della peste bubbonica e il risveglio di un drago diabolico.\nCombattimento a stampelle.\nGran Gay Al \u00e8 tornato a South Park nel ruolo di capo scout, ma viene licenziato perch\u00e9 omosessuale. I ragazzi allora decidono di difenderlo con l'aiuto di un nuovo ragazzino handicappato, Jimmy. Purtroppo a South Park non c'\u00e8 spazio per due disabili, cos\u00ec Jimmy e \nTimmy iniziano a rivaleggiare. Alla fine, nonostante gli sforzi dei ragazzi, sar\u00e0 lo stesso Gran Gay Al che difender\u00e0 il diritto degli scout di escluderlo dall'incarico di capo.\nDa questo episodio si capisce anche perch\u00e9 Kenny venga sempre ucciso in quasi tutti gli episodi: a quanto pare la colpa \u00e8 del suo parka arancione\nSuper migliori amici.\nA South Park dilaga una nuova mania: tutti si convertono al \"blainesimo\", una religione che vede come leader l'illusionista David Blaine. Per sconfiggere i blainisti, Stan si allea con i \"Super migliori amici\", un team di supereroi religiosi formato da Ges\u00f9, Maometto, Lao Tse, Buddha, Krishna, Joseph Smith e un fuori posto Seamen (parodia di Aquaman, che dei Superamici viene considerato il membro pi\u00f9 inutile).\nScott Tenorman deve morire.\nEric viene truffato da un adolescente, Scott Tenorman, che gli vende dei peli pubici, facendogli credere che cos\u00ec raggiunger\u00e0 subito la pubert\u00e0. Scoperto l'inganno, Eric tenta in tutti i modi di vendicarsi, ma Scott sembra essere troppo furbo per cascarci, arrivando persino ad umiliarlo davanti a tutta la citt\u00e0. Esasperato, Eric elabora un piano terribile: causa la morte dei genitori di Scott, senza che lui lo venga a sapere, poi gli organizza un pranzo, invitando molte persone, composto principalmente da chili. Tra le pietanze, c'\u00e8 anche la carne cotta dei genitori di Scott. Scott ne mangia, ma Eric gli fa notare che quella \u00e8 la carne dei genitori. Dopo aver vomitato, Scott scoppia in lacrime e viene deriso dai Radiohead, il suo gruppo preferito, invitati con l'inganno da Cartman che a questo punto lecca beffardamente le lacrime del nemico, tra lo sgomento generale.\nLa trama di \"Scott Tenorman deve morire\" \u00e8 una parodia della tragedia di Shakespeare \"Tito Andronico\", in cui l'umiliato protagonista si prende la propria rivincita dando in pasto ai suoi nemici i loro stessi parenti. Alcuni autori hanno visto in questo episodio non solo un'allusione alla violenta tragedia shakespeariana ma addirittura una nuova narrazione della stessa.\nTrombino &amp; Pompadour: dietro la risata.\nIl duo comico canadese Trombino e Pompadour si \u00e8 diviso. Quando i ragazzi lo scoprono, faranno di tutto per far riunire i loro artisti preferiti.\nCuriosit\u00e0: Dopo aver lasciato Pompadur, Trombino \u00e8 obeso, ci\u00f2 significa che \u00e8 affetto da obesit\u00e0 patologica (come Peter Griffin, protagonista de I Griffin ).\nCartmanlandia.\nCon i soldi ricevuti da un'eredit\u00e0, Cartman compra un luna park che decide di tenere per s\u00e9 senza farlo provare agli altri. Quando sente parlare della fortuna di Cartman, a Kyle viene una grossa emorroide causata dallo stress, che va sempre peggiorando quando la fortuna di Cartman aumenta. Stan e Kyle tentano cos\u00ec di intrufolarsi nel parco di divertimenti, ma l'emorroide di Kyle scoppia mentre si sta arrampicando sul recinto di filo spinato e Cartman li scopre, cacciandoli via. Kyle deve recarsi immediatamente all'ospedale, dove scoprono che l'emorroide si \u00e8 infettata e Kyle potrebbe rischiare la vita. Depresso, Kyle annuncia ai suoi genitori di rinunciare alla sua fede, in quanto non crede che esista un Dio capace di dare ad una persona come Cartman tanta fortuna, mentre lui ha ottenuto un'emorroide infetta. \nDopo l'incidente con Stan e Kyle, Cartman assume una guardia di sicurezza per impedire agli intrusi di entrare nel parco e, per permettersi di pagarlo, \u00e8 costretto a far entrare due persone al giorno nel suo parco. Per\u00f2, altre spese cominciano ad accumularsi, come la manutenzione, cibo e servizi pubblici, e Cartman finisce per dover far entrare centinaia di persone al giorno. Indipendentemente da ci\u00f2, il suo parco riscuote un enorme successo e degli analisti del business credono che Eric abbia avuto una brillante e geniale idea di marketing nel negare inizialmente alla gente di entrare nel parco, scatenando cos\u00ec la curiosit\u00e0 delle persone che ogni giorno si presentano in massa per poter entrare.\nAll'ospedale, Kyle guarda il notiziario, che annuncia che Cartmanlandia ha un incredibile successo e sta facendo molti soldi, elogiando Cartman per essere un uomo d'affari straordinario. Kyle soffre improvvisamente di insufficienza cardiaca temporanea e, anche se viene rianimato, il medico afferma che sembra che Kyle abbia perso la volont\u00e0 di vivere. Nel frattempo, per\u00f2, Cartman \u00e8 furioso del fatto che il suo parco sia completamente pieno di gente. Decide di rivenderlo al vecchio proprietario. Tuttavia, i soldi che Cartman ricava dalla vendita vengono immediatamente confiscati per pagare le tasse che Eric non ha dichiarato, e una parte dei soldi viene devoluta alla famiglia di Kenny McCormick, il quale \u00e8 morto su una delle giostre di Cartmanlandia. Inoltre, Eric deve ulteriori 13.000 dollari per tentata frode, ma non pu\u00f2 pagarli, cos\u00ec cerca disperatamente di riacquistare il parco dal vecchio proprietario, ma quest'ultimo rifiuta.\nPer salvare il suo amico, Stan ha l'idea di portare Kyle al parco, dove vedono che Cartman \u00e8 estremamente frustrato dopo che la sua fortuna se n'\u00e8 andata. Cartman getta pietre sul muro del parco, ma la guardia di sicurezza arriva e gli intima di smetterla di danneggiare la propriet\u00e0, spruzzandogli infine lo spray al peperoncino negli occhi. Osservando questa scena, Kyle riprende le forze, riabbracciando la sua fede e il desiderio di vivere. La sua emorroide si ritira rapidamente e Kyle si riprende totalmente quasi all'istante. Vedendo la miseria di Cartman, Kyle afferma che, dopo tutto, esiste un Dio che si preoccupa di dare alla gente quello che si merita.\nL'uso appropriato dei profilattici.\nI ragazzi per la prima volta fanno educazione sessuale. In modo consono alla tradizione, i ragazzi vengono smistati. I maschi vengono istruiti sui misteri del sesso dal signor Mackey, le ragazze imparano le arti femminili con la signora Choksondik e il signor Garrison spiega ai bambini dell'asilo l'uso corretto dei profilattici.\nAsciughino.\nMentre i ragazzi sono a casa di Stan, Cartman trova un tampone usato di Sharon Marsh, ma egli crede che sia un feto abortito. Estremamente imbarazzata, Sharon decide di comprare ai ragazzi una nuovissima console di videogiochi, l'Okama Gamesphere, in modo che non parlassero pi\u00f9 di quello che Eric ha trovato. I ragazzi sono eccitatissimi per la loro nuova console e decidono che ci giocheranno tutto il weekend, senza dormire. Poco dopo, i ragazzi fanno la conoscenza con un asciugamano parlante chiamato Asciughino, che e consiglia ai ragazzi di portare con s\u00e9 un asciugamano in modo da restare asciutti. \nDopo la scuola, i protagonisti corrono a casa di Stan per giocare, ma scoprono che la Gamesphere non \u00e8 pi\u00f9 l\u00ec. Il telefono squilla e Stan risponde, trovando una voce che gli comunica che, se vogliono indietro la loro console, dovranno portare Asciughino ad una stazione di benzina quella notte. Rendendosi conto che parlare di qualcosa legato agli asciugamani far\u00e0 apparire Asciughino, i ragazzi fanno in modo di trovarlo, afferrandolo e portandolo al luogo prestabilito. Un uomo anziano \u00e8 presente e ringrazia i bambini per avergli riportato Asciughino, spiegando che lavora per la compagnia che l'ha creato, la Tynacorp. I ragazzi chiedono dove sia la loro console, ma l'uomo si rende conto che \u00e8 una trappola. Improvvisamente, i militari si presentano e iniziano una battaglia contro gli uomini della Tynacorp e Asciughino e i ragazzi scappano. Cos\u00ec, i militari decidono che ogni asciugamano nel raggio di 1000 miglia dovr\u00e0 essere distrutto.\nPer il resto dell'episodio, i ragazzi e Asciughino fanno avanti e indietro tra la sede della Tynacorp e la base militare, nel tentativo di recuperare la loro Okama Gamesphere. Militari e ricercatori spiegano ogni volta ai ragazzi quello che sta succedendo, rivelando numerosi dettagli, ma i ragazzi continuano a dire che a loro non importa e che rivogliono solamente la loro console. Si viene a scoprire che i ricercatori della Tynacorp sono in realt\u00e0 degli alieni e hanno creato un clone malvagio di Asciughino, chiamato GS-401, che ha gambe e braccia muscolose. Ad un certo punto, i ragazzi riescono a scoprire che l'Okama si trova alla sede della Tynacorp e finalmente si mettono a giocare, rimanendo completamente ignari del fatto che militari e alieni si stiano uccidendo a vicenda. L'edificio viene per\u00f2 fatto esplodere dai militari per annientare gli alieni che vogliono conquistare la Terra.\nI ragazzi finiscono sopra una pozza di lava, aggrappati ad Asciughino, e Kenny ci cade dentro, morendo bruciato. L'Okama Gamesphere \u00e8 sotto di loro, vicino alla lava, cos\u00ec i ragazzi provano ad oscillare per permettere a Kyle di afferrarla. Nel frattempo, il clone malvagio di Asciughino arriva e cerca di convincere Asciughino a lasciar cadere i ragazzi, corrompendolo con una canna. Asciughino, tuttavia, riesce ad allungarsi e a fare un tiro dallo spinello, che sembra conferirgli una grande forza fisica, che gli permette di tirare al sicuro i ragazzi e la Gamesphere. Un'altra esplosione fa cadere l'asciugamano malvagio nella lava, distruggendolo.\nI ragazzi e Asciughino vanno cosi a casa di Stan a giocare all'Okama Gamesphere.\nOsama Bin Laden se l'\u00e8 fatta addosso.\nPieni di spirito patriottico, i ragazzi mandano dei soldi ai bambini poveri in Afghanistan. Quando ricevono un pacco di risposta ci trovano dentro una capra, ma i ragazzi non sanno come e dove prendersene cura allora provano a rispedirla in Medio Oriente.\nCome mangiare col culo.\nIl giorno della foto a scuola, Kenny (su suggerimento di Cartman) decide di fare uno scherzo: si mette il giubbotto al contrario in modo che il suo sedere spunti al posto della faccia. Cartman, senza dirlo a nessuno, si impossessa della foto e la porta alla centrale del latte, dove spaccia quello nella foto per un bambino smarrito. A un certo punto i Thompson, una coppia del Wisconsin col sedere al posto della faccia a causa di una strana sindrome, arriva a South Park credendo quello nella foto il loro figlio smarrito da anni. In seguito a questo avvenimento Cartman perder\u00e0 il proprio \"senso dell'umorismo\", e si preoccuper\u00e0 di recuperarlo. Alla fine si scoprir\u00e0 che il vero figlio della coppia \u00e8 Ben Affleck, fatto che far\u00e0 ritornare a Eric il suo umorismo.\nL'entit\u00e0.\nIl signor Garrison \u00e8 stufo di code lunghe, voli ritardati e dell'industria aerea in generale, e cos\u00ec inventa il suo dispositivo di trasporto personale. L'attesa per la nuova macchina, un segreto gelosamente custodito, porta a una frenesia. Intanto, il cugino di Kyle, anch'egli di nome Kyle, arriva a South Park, e i ragazzi capiscono che se non vogliono che Cartman lo prenda in giro dovranno corromperlo. Ben presto per\u00f2, il cugino di Kyle si fa odiare da tutta la classe: \u00e8 molesto, ipersensibile, ipocondriaco e iper-capitalista, tanto che, nonostante Cartman non riesca a trattenersi, perdendo cos\u00ec i soldi che Kyle gli aveva promesso, persino quest'ultimo ammette di non sopportarlo, cominciando a escogitare vari piani per mandarlo a casa.\nArrivano i vicini.\nIl piccolo Token Black viene emarginato dai compagni per essere pi\u00f9 ricco di loro. Pertanto decide di iniziare a passare il tempo con gente del suo stesso stato sociale, e non essendocene abbastanza a South Park, li invita da fuori. I paesani sono preoccupati che tutti questi ricconi esauriscano le risorse dal paese e tentano di cacciarli via.\nKenny muore.\nKenny \u00e8 gravemente ammalato e rischia seriamente di morire. Stan e Kyle ne sono veramente affranti, ma Eric cerca di ottenere delle cellule staminali da dei feti abortiti per poterlo far curare. In realt\u00e0, Kenny muore, e getta nello sconforto Stan che non era andato a trovarlo in ospedale. Il giorno del funerale Stan e Kyle scoprono che Eric in realt\u00e0 ha impiegato i feti per sdoppiare del tutto una pizzeria, e Kyle inizia a picchiare Eric, mentre Stan si sente sollevato dalla consapevolezza di non essere stato quindi il peggiore amico di Kenny.\nDopo questo episodio, Kenny non apparir\u00e0 pi\u00f9 nella serie, fino all'episodio 06x12, \"Una scala per il paradiso\", in cui prender\u00e0 possesso del corpo di Cartman, per poi tornare fisicamente nell'episodio 06x17, \"Slitta rossa abbattuta\".\nL'episodio di Butters.\nButters \u00e8 entusiasta per l'anniversario dei suoi genitori, perch\u00e9 verr\u00e0 festeggiato in famiglia al suo ristorante preferito, \"Da Bennigan's\". Quattro giorni prima dell'anniversario, la madre Linda chiede a Butters di spiare il marito con l'intento di scoprire cosa le regaler\u00e0. L'onesto Butters viene convinto solo quando la madre gli fa credere che dovr\u00e0 semplicemente giocare fingendo di essere l'\"ispettore Butters\". Il bambino vede il padre entrare in uno squallido cinema in cui trasmettono dei film pornografico gay e in una sauna e palestra gay in cui ha dei rapporti sessuali con altri uomini, e sente anche la voce del signor Garrison. Butters, candidamente non capisce, scatta delle fotografie e le mostra alla madre, che ne rimane visibilmente traumatizzata, tanto da ridipingere ossessivamente la casa tre volte. Stephen, logorato dal senso di colpa, chiede al figlio di non riferire nulla alla madre, ma ormai \u00e8 troppo tardi. In Linda nascono degli impulsi omicidi-suicidi: tenta di uccidere Butters lasciandolo annegare nel fiume, chiudendolo nella sua automobile per evitare che \"cresca nelle mani di un pervertito\". Qualche ora pi\u00f9 tardi, il signor Stotch trova sua moglie mentre tenta di impiccarsi. Si precipita al suo fianco scusandosi, e dopo un breve litigio decidono di mentire alla stampa, affermando che Butters \u00e8 stato rapito da un portoricano mentre facevano un giro in macchina.\nQuesti in realt\u00e0 riesce a sopravvivere, ignaro che la madre l'abbia voluto assassinare, ma la corrente del fiume l'ha trasportato molto lontano da casa. Per tornare dai genitori chiede un passaggio a un camionista che poi, esasperato dalla sua logorrea, lo scarica. Successivamente i genitori di Butters vengono contattati da altre persone che credono che i loro figli e le loro mogli siano stati uccisi dallo stesso portoricano, mentre in realt\u00e0 hanno semplicemente usato la stessa loro scusa per depistare le autorit\u00e0 e la stampa. Infatti nel gruppo ci sono Gary Condit, O. J. Simpson, e John e Patricia Ramsey. Durante il pranzo di iniziazione, gli assassini cantano \"Gooble, gobble, one of us, one of us!\", citando \"Freaks\". Butters, intanto, sotto consiglio di un anziano signore, percorre una inquietante e cupa strada riuscendo a tornare a casa. I genitori, felici di rivedere il figlio, gli chiedono di mentire dicendo che \u00e8 stato rapito da un portoricano. Butters per\u00f2 \u00e8 esausto di dire bugie e impartisce un'importante lezione ai genitori. Convinti, i due annunciano pubblicamente il ritorno a casa del figlio e rivelano tutta la verit\u00e0, anche se questo comporta l'essere malvisti da tutta la comunit\u00e0 per essere una pazza assassina e un pervertito omosessuale. Alla fine la famiglia va da Bennigan's e Butters dichiara che questa volta avrebbe preferito sentire una bugia piuttosto che venire a sapere della depravazione dei genitori."}
{"id": "1952024", "revid": "122658389", "url": "https://it.wikipedia.org/wiki?curid=1952024", "title": "Episodi di South Park (sesta stagione)", "text": "La sesta stagione di South Park \u00e8 andata originariamente in onda negli Stati Uniti a partire dal 6 marzo 2002 su Comedy Central.\nJared ha l'A.I.D.E.S..\nA South Park arriva Jared Fogle, divenuto famoso per essere dimagrito mangiando i panini della catena Subway. I protagonisti scoprono per\u00f2 che la sua perdita di peso non \u00e8 solo il risultato di mangiare panini, ma \u00e8 dovuta ai suoi aiutanti sportivi (in inglese \"aides\"). Convinto dai ragazzi, Jared decide di rivelare il suo segreto, ma gli abitanti di South Park pensano che abbia l'AIDS, e da quel momento la vita di Jared va a rotoli: viene lasciato dalla fidanzata e licenziato. \nJared ipotizza che tutto l'odio nei suoi confronti sia dovuto al fatto che gli altri non possano permettersi i suoi aiuti per la perdita di peso, cosi, quando per riscattarsi propone di volere dare \"aiuti\" a tutti, compresi i bambini, gli abitanti di South Park fraintendono le sue intenzioni e tentano di linciarlo, ma Stan, Kyle e Butters riescono a salvarlo spiegando come stanno i fatti. Tutti sono sollevati e si mettono a ridere, rendendosi conto che l'AIDS \u00e8 finalmente divertente e ci si pu\u00f2 scherzare sopra, essendo passati 22,3 anni. Viene mostrato che la gente festeggia in tutto per il fatto che finalmente l'AIDS \u00e8 divertente.\nNel frattempo, Stan, Kyle e Cartman, per imitare Jared, decidono di fare ingrassare a dismisura Butters per fare pubblicit\u00e0 al City Wok, il ristorante cinese della citt\u00e0. Scopriranno per\u00f2 che perdere peso e pi\u00f9 difficile che ingrassare, e decidono di far dimagrire Butters con una liposuzione fatta in casa, eseguita con ben poca delicatezza. Quando i ragazzi si recano dal proprietario del City Wok per farsi pagare, Cartman resta a casa di Butters per coprire l'amico in punizione, ma quando i genitori di questi chiamano, Cartman li insulta spacciandosi per lui. Una volta tornato a casa, Butters viene picchiato dai suoi genitori, con grande compiacimento di Cartman.\nAsspen.\nParodia di molti film degli anni ottanta basati sullo sci, in particolare \"Sapore di hamburger\" di Savage Steve Holland. Sui pendii innevati di Aspen, Stan viene sfidato a una gara dal migliore sciatore della montagna. In conformit\u00e0 con i film epici ed avventurosi sciistici, Stan deve vincere la gara per salvare il centro della giovent\u00f9, conquistare una ragazza (che neanche conosce) e liberare gli spiriti degli indiani Wackacha.\nLo sciopero degli strambi.\nQuando i ragazzi scoprono che c'\u00e8 un programma che premia in denaro la gente deforme (il Maury Povich Show) , decidono di iscrivere Butters, dopo avergli applicato dei testicoli finti sul mento. Butters viaggia in aereo da solo fino a New York per apparire al talk show. Una volta arrivato, nella sala d'attesa incontra molte altre persone con deformazioni, che accolgono Butters nella loro \"associazione\", la quale garantisce che i talk show televisivi degli Stati Uniti intervistino i loro membri regolarmente. Butters viene a sapere che disprezzano le persone che fingono di avere delle deformit\u00e0 e teme che gli altri \"strambi\" possano scoprire che anche lui sta mentendo, ma riesce a non tradirsi.\nDurante lo show, Maury gli regala un viaggio gratuito al pi\u00f9 grande campo da golf in miniatura del mondo. Stan, Kyle e Cartman stanno guardando lo show da casa e Cartman \u00e8 arrabbiato perch\u00e9 Butters ha ottenuto il \"loro\" premio. Egli chiama quindi Maury per cercare di partecipare lui stesso allo show, ma l'operatore spiega che lo spettacolo non si concentrer\u00e0 pi\u00f9 sulle persone con deformit\u00e0, dato che ora si occuper\u00e0 di bambini e adolescenti incontrollabili. I genitori di Butters lo mettono in castigo per aver indossato il finto scroto sul suo mento, spiegando che la nonna ha visto lo show ed ha avuto un leggero ictus. All'improvviso, gli \"strambi\" arrivano fuori casa Stotch, dicendo di essere arrabbiati perch\u00e9 il Maury Povich Show ha deciso di non occuparsi pi\u00f9 di loro e chiedono a Butters di unirsi a loro nello sciopero. \nCartman e sua madre partecipano al Maury Povich Show. Dopo aver visto un'adolescente di nome Vanity imprecare, picchiare sua madre e vantarsi del suo stile di vita incontrollabile, Cartman si traveste da adolescente, affermando di fare sesso e assumere droghe, nella speranza di \"battere\" Vanity e vincere il premio. L'ultima ospite dello show \u00e8 una bambina molto piccola di nome Chantal, che si spoglia davanti al pubblico.\nLa banda di \"strambi\" arriva fuori dallo studio e appare in uno schermo durante lo show, dicendo che essi non dovrebbero perdere il loro unico impiego a favore di altra gente che si comporta da idiota. Butters, ancora con le finte palle attaccate al mento, \u00e8 con loro, e gli \"strambi\" stanno cantando in protesta, facendo allontanare il pubblico dallo studio. Cartman \u00e8 furioso perch\u00e9 Butters ha ancora ostacolato i suoi piani. Cos\u00ec, corre fuori dallo studio e afferra il finto scroto di Butters, strappandoglielo dal mento. Inizialmente, Butters \u00e8 spaventato perch\u00e9 la sua \"maschera\" \u00e8 stata scoperta, ma gli \"strambi\" inseguono Cartman perch\u00e9 pensano che egli abbia staccato il vero scroto di Butters. Butters poi pensa che forse, dopo tutto, se l'\u00e8 cavata in questa strana situazione. Per\u00f2, in quel momento i suoi genitori arrivano con un taxi, e il ragazzo si rende conto di essere nei guai ancora una volta.\nChe belli i vitelli.\nStan \u00e8 sconvolto quando scopre che la carne di vitello che sta mangiando viene dalle mucche appena nate. Il ragazzo e i suoi amici decidono di salvare i vitelli nascondendoli nella camera da letto di Stan. Ne segue una situazione di stallo in cui Cartman deve trattare col miglior negoziatore dell'FBI che vuole riavere i vitelli.\nIl trailer del nuovo film di Trombino &amp; Pompadour.\nTutti i ragazzini di South Park sono incollati alla TV per vedere il trailer del nuovo film di Trombino e Pompadour. Il trailer dovr\u00e0 apparire in uno degli stacchi pubblicitari di una lunga serie in cui Russell Crowe va in giro per il mondo a picchiare chiunque incontri.\nProfessor Caos.\nDopo essere stato licenziato come nuovo amico di Kyle, Stan e Cartman per rimpiazzare Kenny, Butters decide di diventare un supercattivo col nome di Professor Caos. Inizia cos\u00ec ad attuare piani e crimini del tutto innocui (come scambiare le ordinazioni di un ristorante, rubare i cancellini della maestra o mescolare le mutande nel cassetto), aiutato dall'amico Dougie, diventato per l'occasione Generale Distruzione. I due progettano di allagare il mondo aprendo una pompa dell'acqua, ma anche questo piano fallisce perch\u00e9 gli addetti chiudono il rubinetto quando il giardino \u00e8 ancora mezzo allagato.\nNel frattempo, i ragazzi decidono di dare il via ad una selezione (simile ad un reality show) per trovare un nuovo sostituto di Kenny. Alla fine dell'episodio vengono poste 3 domande: 1. Se il nuovo piano per conquistare il mondo del Professor Caos funzioner\u00e0; 2. Quale sar\u00e0 il nuovo amico dei protagonisti (il bambino \u00e8 coperto da un telo); 3. Quale personaggio morir\u00e0 (tra Jimbo, Chef, il sindaco McDaniels, l'agente Barbrady, la signorina Choksondik e il signor Garrison) e non comparir\u00e0 pi\u00f9 nella serie. Viene fatto intendere che le risposte a queste domande saranno svelate nel successivo episodio, ma invece vengono rivelate nello stesso episodio pochi secondi dopo, subito prima dei titoli di coda: 1. Il piano non funzioner\u00e0 (consisteva di inquinare l'atmosfera usando spray profumati, che finiscono prima di causare qualche danno); 2. Il prescelto \u00e8 Tweek, scelto fra Jimmy, Token, Pip, Timmy e Asciughino. 3. Morir\u00e0 l'insegnante dei ragazzi, la signorina Choksondik; la causa della morte sar\u00e0 rivelata nel successivo episodio.\nI Simpson l'hanno gi\u00e0 fatto.\nButters, nei panni del Professor Caos, decide di creare una gigantesca macchina in grado di oscurare il sole, ma a quel punto il Generale Distruzione (Dougie) gli rivela che \"I Simpson l'hanno gi\u00e0 fatto\", spegnendo cos\u00ec l'entusiasmo del supercattivo. Intanto Cartman trova un volantino che pubblicizza la vendita postale di creature marine. Cartman spedisce l'assegno, ma una volta arrivatogli le creature, piccolissime, si infuria poich\u00e9 per vederle necessita di una lente d'ingrandimento: a quel punto Stan propone di metterle nella tazza del caff\u00e8 della professoressa Choksondik, la quale poi muore. I quattro credono di averla uccisa e, quando scoprono che nello stomaco della donna sono stati trovati degli spermatozoi, i bambini confondono tale nome con quello delle loro creature (che erano dei protozoi), quindi vanno di nascosto in ospedale a recuperare le prove del delitto. Intanto il Professor Chaos (Butters) continua a proporre piani stravaganti ma che continuano ad essere idee prese dai Simpson. Chef, giunto a casa di Cartman dopo che i ragazzi gli hanno chiesto aiuto, rassicura i ragazzi che la professoressa non \u00e8 morta per via delle loro creature acquatiche, e i quattro si rasserenano. In quel momento Butters (il Professor Chaos) ha finalmente un'idea originale, ma che scopre che quella sera verr\u00e0 trasmesso un episodio dei Simpson in cui la sua idea viene copiata e, a quel punto, impazzisce facendogli cos\u00ec venire delle visioni che gli fanno vedere le persone e il mondo circostante come nei Simpson. Il giorno dopo Cartman scopre che le creature acquatiche hanno costruito una micro civilt\u00e0 nel loro tubetto d'acqua, allora, insieme a Kyle, Stan e Tweek, prende un acquario pi\u00f9 grande e delle altre creature marine, cos\u00ec facendo gli animaletti costruiscono una societ\u00e0 pi\u00f9 grande e venerano Cartman come un Dio. Nello stesso momento Butters guarisce dalle sue visioni capendo che ogni idea esistente \u00e8 copiata. Intanto una parte delle creature marine comincia a venerare Tweek e cos\u00ec scoppia una guerra fra le societ\u00e0 credenti, una guerra cos\u00ec violenta che uccide tutte le creature marine dell'acquario.\nAmore cattolico rovente.\nLo scandalo dei preti pedofili colpisce South Park e padre Maxi viaggia fino in Vaticano per scoprire di essere l'unico prete cattolico a non molestare effettivamente i bambini. Intanto, Cartman scopre un modo per defecare dalla bocca.\nCappello libero.\nI ragazzi scoprono che i loro film preferiti continuano a venire rifatti e ripubblicati pi\u00f9 volte, cos\u00ec fondano il movimento \"Salviamo i film dai loro registi\". Il loro obiettivo \u00e8 impedire a registi del calibro di Steven Spielberg e George Lucas di rovinare i loro capolavori.\nLe bocce di Bebe distruggono la societ\u00e0.\nI bambini tornano a scuola per la prima volta dopo la morte della signorina Choksondik, avvenuta nell'episodio \"I Simpson l'hanno gi\u00e0 fatto\". Durante queste due settimane Bebe, la migliore amica di Wendy, ha iniziato a sviluppare il seno, che in un primo momento scambia per punture di zanzara.\nTutti i ragazzi della classe cominciano a pensare che lei sia una ragazza interessante e carina, senza nemmeno rendersi conto del perch\u00e9.\nQuando i ragazzi, incluso Stan, il fidanzatino di Wendy, invitano Bebe a tirare le pietre alle automobili, le gelosie delle altre ragazze e soprattutto quelle di Wendy si accendono. Le ragazze cominciano a diffondere false voci su Bebe, accusandola di essere sessualmente promiscua. Ogni qualvolta i ragazzi litigano per conquistare le attenzioni di Bebe assumono aspetto e atteggiamento simili a quelli delle scimmie di \"\", citazione che diventa ancora pi\u00f9 evidente quando Stan brandisce un osso e colpisce i suoi compagni. L'apparenza scimmiesca dei ragazzi confonde anche due astronauti che si schiantano con il loro Shuttle tra le nevi di South Park pensando di essere in un futuro alternativo in cui i primati hanno dominato l'uomo, proprio come accade ne \"Il pianeta delle scimmie\".\nAnche nel gruppo di Stan, Kyle, Cartman e il nuovo sostituto di Kenny, Tweek, si creano dei contrasti: Cartman viene cacciato dal gruppo e sostituito da Bebe. Tuttavia Cartman invita Bebe a casa sua per giocare a \"Rapimento\" (nella versione originale \"Lambs\", riferimento a \"Il silenzio degli innocenti\") gioco che consiste nel minacciare di morte una bambola di pezza lasciata sul fondo di un profondo buco nel seminterrato della casa di Eric. Dopo che i ragazzi hanno animatamente litigato, Bebe si chiude in casa sua finalmente cosciente della situazione e non esce perch\u00e9 fuori la aspettano tutti i ragazzi. Il sentimento di inadeguatezza che cresce in Bebe la porta a consultare un chirurgo plastico per effettuare una mastoplastica riduttiva, ma quest'ultimo rifiuta per \"motivi etici\". Bebe \u00e8 sempre pi\u00f9 ossessionata dai suoi seni, tanto che una notte li sente cospirare tra loro sul fatto di prendere il potere della societ\u00e0. Intanto anche Wendy va dallo stesso chirurgo plastico di prima ma per una mastoplastica additiva, questa volta il chirurgo, convinto dai 3.000 dollari in contanti di Wendy, accetta di eseguire immediatamente l'intervento. Esasperata Bebe una mattina va a scuola indossando uno scatola di cartone per non rendere visibile agli altri il proprio seno. In questo modo i ragazzi ritornano in s\u00e9 e comprendono che \"le poppe hanno fritto loro il cervello\". Quando Wendy si presenta in classe con il suo seno rifatto i ragazzi la deridono e la insultano.\nRapire i bambini non \u00e8 bello.\nA causa dei continui allarmismi dei notiziari, i genitori di South Park sono sempre pi\u00f9 terrorizzati dai rapitori di bambini. Dopo che Tweek ha quasi rischiato di essere rapito per davvero, gli abitanti della cittadina decidono di assumere il ristoratore cinese Tuong Lu Kim per costruire una Grande Muraglia attorno alla citt\u00e0, in modo da non fare entrare degli stranieri. Ogni volta che la muraglia \u00e8 quasi completata, dei guerrieri mongoli arrivano e riescono sempre a distruggerla. Tuong Lu Kim quindi ingaggia con loro una vera e propria guerriglia, dai risultati grotteschi.\nNel frattempo i genitori diventano sempre pi\u00f9 paranoici e equipaggiano i figli con sistemi kid tracker e li seguono perfino a scuola, non fidandosi neanche di loro stessi. Quando uno studio sostiene che nove casi su dieci di rapimento di bambini \u00e8 ad opera dei loro stessi genitori, questi mandano i bambini fuori dalla citt\u00e0 a vivere da soli, per evitare di rapirli loro stessi. I bambini vengono poi raccolti e addestrati dai mongoli, aiutandoli poi a distruggere la muraglia per l'ennesima volta. A quel punto gli adulti, vedendo i bambini, capiscono che isolarsi non serve a nulla e riaccolgono i loro figli, che invece sono scandalizzati dalla stupidit\u00e0 dei genitori.\nUna scala per il paradiso.\nI ragazzi hanno vinto un premio per un'abbuffata gratis in un negozio di dolciumi, ma il biglietto per reclamarlo ce l'aveva Kenny, che ora \u00e8 morto. I ragazzi visitano casa sua per riprenderselo, ma vengono a sapere che il loro amico \u00e8 stato cremato. Non sapendo cosa voglia dire essere cremato, i ragazzi scambiano le ceneri per cioccolato in polvere, quindi Cartman le mischia con del latte e le beve. Da quel momento Cartman comincia ad avere strane visioni.\nI ragazzi, non volendo rinunciare all'abbuffata, decidono di costruire una scala per arrivare in paradiso e riprendere il biglietto da Kenny. La cittadinanza ed il mondo intero sono commossi per un tale gesto, considerandolo il gesto di quattro bambini che hanno perso il loro amico e che ancora non sono a conoscenza del significato della morte. Nel frattempo il Giappone annuncia di stare costruendo a sua volta una scala per il paradiso, scatenando la competitivit\u00e0 degli Stati Uniti che, a loro volta, rispondono aiutando i tre ragazzi. Cartman intanto, soprattutto quando batte la testa, continua ad avere strane visioni.\nQuando la notizia della competizione raggiunge anche la Casa Bianca, il presidente Bush decide di attaccare il Paradiso, perch\u00e9 ritiene, senza avere reali prove, che Saddam Hussein da l\u00ec stia progettando attacchi terroristici. Il Giappone poi dichiara di aver finalmente raggiunto, e quindi conquistato, il paradiso, ma il gesto si rivela subito una gigantesca truffa. Quando i tre bambini raggiungono le nuvole senza trovarci nulla, Cartman ovviamente accusa Kyle di stargli impedendo di raggiungerlo in quanto ebreo e quindi, secondo lui, non credente nell'esistenza del paradiso. In tutta risposta Kyle lo colpisce, scatenando una visione grazie a cui Cartman capisce che le visioni sono i ricordi di Kenny.\nAncora convinti della buona fede dei tre bambini, i genitori spiegano ai tre bambini cos'\u00e8 la cremazione, scoprendo con orrore che Cartman ha bevuto le ceneri di Kenny e le ha sostituite con lettiera ed escrementi di gatto, e questo fa capire ai tre che le visioni di Cartman ora \u00e8 posseduto dallo spirito del defunto amico, di cui ora condivide i ricordi. Per liberarsi di Kenny, Cartman cerca di farsi \"esorcizzare\" in una clinica per aborti, ma l\u00ec scopre che tra i ricordi innescati dai colpi intesta, c'\u00e8 anche quello in cui si scopre che fine abbia fatto il biglietto. Con l'\"aiuto\" di Stan e Kyle, Cartman ha la visione necessaria a trovare il biglietto.\nOttenuti i dolciumi, i tre annunciano al mondo la fine del loro lavoro sulla scala, impedendo cos\u00ec il bombardamento del paradiso. Ma qualcosa \u00e8 cambiato: ora Cartman non solo possiede i ricordi di Kenny, ma quest'ultimo riesce a controllare parzialmente il suo corpo.\nInfine, in un ultimo colpo di scena, si scopre che Saddam in paradiso sta davvero producendo armi chimiche.\nIl ritorno della compagnia dell'anello alle due torri.\nL'episodio \u00e8 una parodia della trilogia de \"Il signore degli Anelli\". Randy Marsh ha affittato una copia del film \"Il signore degli Anelli\" e d\u00e0 a Stan, Kyle e Cartman (ancora posseduto dall'anima di Kenny) l'incarico di portarlo ai genitori di Butters. Mentre i tre sono fuori, Randy cerca di vedere con Sharon un film porno (affittato insieme al \"Signore degli Anelli\") chiamato \"Troie da dietro 9\", definito il film \"pi\u00f9 porno al mondo\", ma dopo aver riconosciuto \"Il signore degli Anelli\" dalle prime immagini, Randy scopre con orrore di aver fatto confusione e di avere dato ai bambini il film porno.\nDirigendosi a casa dei genitori di Butters, I Marsh incrociano Stan, Kyle e Cartman sulla via del ritorno, avendo gi\u00e0 consegnato la cassetta. Randy d\u00e0 quindi ai tre un'altra \"missione\": tornare da Butters e riprendere la cassetta, stando per\u00f2 attenti a non guardarla perch\u00e9 \"ha un potere grande e malvagio\". I tre accettano nuovamente e tornano verso la casa di Butters dove si riprendono la cassetta, non prima di scoprire che Butters (che ha ignorato la vera natura del film e ha pensato davvero che si trattasse de \"Il signore degli Anelli\") ha visto il film sviluppandone una vera e propria ossessione. Non essendo riuscito a riavere il film indietro, Butters impazzisce e si apparta in cantina, parlando in terza persona e borbottando di rivolere con s\u00e9 il suo \"tesoro\" (come Gollum). Lo strano atteggiamento di Butters viene notato dai suoi genitori e da Randy, il quale conclude che i ragazzi potrebbero avere visto il film porno e che siano scappati via terrorizzati.\nDopo essere riusciti a sfuggire ad alcuni ragazzi delle medie che hanno cercato di rubare loro la videocassetta porno, i ragazzi si riuniscono nel giardino di Token Black per un consiglio (sempre nello stile de \"Il Signore degli Anelli\"), dove quest'ultimo si offre volontario per guardare il contenuto della videocassetta e constatare il suo \"potere malvagio\". Nel frattempo, i genitori dei ragazzi si sono riuniti a casa di Randy e sono molto preoccupati del fatto che i loro figli abbiano visto un film porno alla loro et\u00e0. La loro preoccupazione cresce quando viene rivelato che il porno in questione \u00e8 il deviatissimo \"Troie da dietro 9\": si mettono quindi alla ricerca dei ragazzi per dare loro una spiegazione alle sconcezze che hanno visto. Anche i ragazzi delle medie hanno scoperto che il porno in possesso dei bambini \u00e8 \"Troie da dietro 9\", e si avviano anche loro a cercarli.\nI bambini decidono alla fine di riportare la videocassetta al videostore dove \u00e8 stata affittata dopo aver visto l'effetto che ha avuto su Token (in realt\u00e0 \u00e8 rimasto scioccato dalle scene deviatissime del porno), cos\u00ec formano una \"compagnia\" formata da Stan, Kyle, Cartman, Craig, Jimmy e un ragazzino dell'asilo sconosciuto e si dirigono verso il videostore \"Le due torri\". Durante il viaggio la compagnia si riduce sempre di pi\u00f9: Jimmy viene abbattuto dai ragazzi delle medie nel tentativo di ostacolarli (esclamando \"Tu non passerai!\", come Gandalf quando si scontra contro il Balrog), mentre Craig e il ragazzino dell'asilo vanno a giocare ad Harry Potter con degli altri ragazzini. Rimangono quindi solo Cartman, Stan e Kyle, che incontrano Butters il quale (sempre parodizzando Gollum) li conduce al videostore. Una volta giunti a destinazione i ragazzi buttano la videocassetta, con Butters attaccato, nella cassetta del riepilogo del negozio, con grande rabbia dei ragazzi delle medie, giunti sul posto. Proprio quando quelli delle medie stanno per punirli, arrivano i genitori dei ragazzi (grazie alle indicazioni di Jimmy, che hanno incontrato nel tragitto) i quali, credendo ancora che anche i tre abbiano visto quel film, gli spiegano i vari elementi e dettagli della vita sessuale, lasciandoli basiti.\nIl campo di concentramento della tolleranza.\nIl signor Garrison viene promosso ad insegnare in quarta elementare (era stato retrocesso all'asilo dopo essersi dichiarato omosessuale), ma quando scopre che se fosse licenziato per le sue tendenze sessuali potrebbe fare causa alla scuola per milioni di dollari, porta in classe il suo compagno, il Signor Maso, e i due iniziano a compiere atti sempre pi\u00f9 oltraggiosi. Tuttavia il piano fallisce perch\u00e9 quando gli alunni, non potendo capire la differenza tra l'amore omosessuale e ci\u00f2 che i due degenerati stanno facendo, esprimono il loro disagio ai genitori, vengono scambiati per omofobi. \nGarrison allora decide di esagerare ancora di pi\u00f9 e pratica gerbilling col criceto della classe, Lemmiwinks, davanti agli alunni inorriditi. Questi raccontano l'accaduto a Chef, che allora prova ad avvertire la preside, ma questa invece, con ostentata accettazione del diverso, decide di mandare il cuoco ad un campo di concentramento della tolleranza. \nI bambini allora, esasperati, si lamentano di nuovo con i loro genitori, ma anche questi decidono di ignorare le loro ragioni e mandare pure loro al campo di concentramento della tolleranza, dove tra regole ferree e disciplina dovrebbero imparare a tollerare i gay. Nel frattempo Garrison non solo non viene licenziato, ma ottiene anche un premio come \"insegnante coraggioso\". In un ultimo tentativo di accusare la scuola di omofobia, si reca alla cerimonia in suo onore vestito da drag queen a cavallo dello stesso Maso.\nVedendolo i genitori restano scioccati, ma la preside e il resto del pubblico continuano invece ad elogiarlo, finch\u00e9 Garrison sbotta e spiega che anche la tolleranza deve avere un limite. Solo allora i genitori capiscono il loro errore e recuperano i loro figli, ma la preside Victoria resta fedele ai propri principi, quindi mentre i bambini sono liberati, lei fa internare Garrison e Maso al loro posto, ritenendo i due uomini intolleranti a loro stessi.\nParallelamente vengono mostrate le vicende di Lemmiwinks all'interno delle ragioni del sistema digestivo del Signor Maso, e di come riesca ad uscirne ricevendo consigli da tre spiriti di animali che sono morti prima di lui mentre cercavano di scappare.\nIl pi\u00f9 grande buffone dell'universo.\nCartman \u00e8 ricoverato in ospedale dopo che \u00e8 stato nuovamente posseduto dall'anima di Kenny, e rischia di morire se questa non verr\u00e0 rimossa in tempo. Nonostante l'indifferenza di Stan e Kyle alla cosa, Chef decide di portare tutti a New York per convincere il medium John Edward, della trasmissione televisiva \"Crossing Over\", a parlare con l'anima di Kenny.\nQui Stan e Chef si rendono conto che John Edward non ha dei veri poteri ma non fa altro che dire cose molto vaghe, con cui per\u00f2 riesce a convincere gli spettatori di stare parlando con i morti. Siccome \u00e8 palese come Eric non possa essere aiutato cos\u00ec, Chef lo porta in Scozia dai propri genitori per fare un esorcismo. Purtroppo Kyle, durante lo spettacolo viene plagiato da Edwards e si iscrive alla scuola privata per i giovani ebrei \"Jewleeard\", convinto di rispettare il volere della nonna defunta.\nPer far tornare Kyle a casa, Stan si reca alla villa di John Edward e prova a convincerlo a confessare che usa solo dei trucchetti, ma questi, che sembra ormai credere davvero alle sue stesse menzogne, rifiuta indignato le accuse del bambino. Stan, disgustato, dichiara Edwards il \"pi\u00f9 grande buffone dell'universo\" e, approfittando della sua assenza, ha l'occasione di trovare i manuali delle tecniche necessarie per far credere di essere un sensitivo. Ora che ha le prove dell'infondatezza dei presunti poteri di Edward, Stan tenta di convincere Kyle a tornare a casa, ma quest'ultimo non gli crede e i due attirano l'attenzione dei passanti. Per provare che Edward non \u00e8 un vero medium, Stan mostra i suoi trucchi fingendo anche lui di poter parlare con i morti, ma le persone continuano a non capire e credono invece che anche Stan abbia dei poteri. Gli viene addirittura proposto un suo show televisivo, \"The Other Side\", simile a quello di Edward, perci\u00f2 coglie l'occasione per rivelare i suoi trucchi e screditarlo, ma inutilmente. John Edward, saputo che il \"The Other Side\" ha pi\u00f9 ascolti, sfida Stan in diretta televisiva. \nIl giorno della sfida, Stan ignora il rivale e parla col cuore al pubblico, spiegandogli di capire quanto sia bello credere che i loro parenti defunti comunichino dall'aldil\u00e0, ma \u00e8 sciocco crederci davvero, soprattutto se per farlo sia necessario usare John Edwards. Le parole di Stan riescono a convincere Kyle e parte del pubblico (c'\u00e8 ancora chi non vuole proprio capire), mentre il sedicente sensitivo ripete lagnosamente di essere speciale fino a che il soffitto non viene sfondato da un'astronave, da cui escono alieni dalle varie forme. Gli esseri dichiarano di essere venuti a cercare John Edwards che, lusingato, si rivela e li accoglie, ma poi il suo entusiasmo si spegne quando essi rivelano di essere venuti a cercarlo poich\u00e9 candidato al premio \"Il pi\u00f9 grande buffone dell'universo\" e quindi, senza ascoltare le sue obiezioni, lo portano via.\nIntanto in Scozia Cartman viene esorcizzato dai genitori di Chef e l'anima di Kenny viene ospitata da un arrosto per essere riportata a South Park.\nIn una lontana colonia spaziale ci sono le nomination, e John Edwards, galassia della Via Lattea, pianeta Terra, \u00e8 dichiarato \"il pi\u00f9 grande buffone dell'universo\".\nIo e il mio futuro me.\nQuando un trentaduenne, che dichiara di essere Stan venuto dal futuro, compare sulla porta di casa Marsh, il piccolo Stan dovr\u00e0 scendere a patti col perdente che diventer\u00e0 a causa dell'abuso di droga e alcol. La cosa per\u00f2 diventa sospetta quando anche Butters rivela di ospitare in casa il proprio s\u00e9 stesso proveniente dal futuro. Stan da questo scopre che i genitori si sono affidati alla Motivation Corp., un'azienda iper-liberale con cui i genitori ingaggiano un attore per sensibilizzare i figli ai pericoli della droga, esagerando e mentendo sulle possibili conseguenze. Stan allora tenta di obbligare i genitori a confessare di avergli mentito, ma loro non demordono, tirando fuori ogni volta scuse sempre pi\u00f9 ridicole. \nIntanto Cartman, nel tentativo di fare soldi, entra nel business della vendetta gestendo un \"Centro per la vendetta sui genitori\", mediante cui dirige una squadra di bambini ispanici che ricoprono di feci i muri della casa di chi li assume per vendicarsi dei genitori di quest'ultimo (senza per\u00f2 sapere come pulire dopo). Butters prontamente li ingaggia mentre Stan capisce che una vendetta del genere \u00e8 inutile ed \u00e8 meglio che agisca da solo, ma i genitori continuano a insistere che Stan deve stare lontano dalla droga.\nAppena la squadra di Cartman ha finito il suo \"lavoro\" a casa Stotch, Butters capisce che i suoi genitori finiranno solo per arrabbiarsi per questa bravata, ma fortunatamente loro invece realizzano i loro errori e gli chiedono scusa. Contemporaneamente arriva Stan seguito a ruota dai suoi genitori, che tentano di giustificare la presenza del futuro Butters con altre bugie, ma Stan ne ha abbastanza e rivela di sapere tutto. Cos\u00ec anche Randy e Sharon capiscono che mentire al figlio per tenerlo lontano dalla droga non \u00e8 una soluzione, ma poi Randy incolpa di tutto la Motivation Corp. e quindi chiedono a Cartman di vendicarsi per loro.\nIl risultato questa volta \u00e8 quello sperato e Cartman viene premiato con dei biscotti. Nonostante sia contento per la ricompensa, Eric rivela che questa vicenda gli ha fatto capire come sia meglio pensare al futuro e quindi ha deciso di avere pi\u00f9 cura di s\u00e9. Proprio in quel momento si presenta un uomo in forma e ben vestito che gli fa i complimenti e che gli rivelando di essere lui venuto dal futuro, perch\u00e9 da quel momento Eric, grazie all'epifania appena avuta, avr\u00e0 successo e diriger\u00e0 una compagnia di veri viaggi nel tempo. Purtroppo, Eric crede di avere di fronte l'ennesimo attore e quindi, per ripicca a questo presunto inganno, decide di ricominciare a vivere mangiando e facendo ci\u00f2 che gli pare. L'uomo tenta di fermarlo ma prontamente si trasforma in un meccanico obeso e sporco: era davvero Eric Cartman, che si \u00e8 appena rovinato la vita.\nSlitta rossa abbattuta.\n\u00c8 la Vigilia di Natale e Cartman desidera avere il giocattolo Robot Haibo, un cane robot da accudire, ma non ha speranze di averlo perch\u00e9 ha commesso troppo malefatte, pertanto si prefigge di fare la pi\u00f9 buona azione al mondo. Dopo averci pensato, sentendo il sindaco parlare dell'Iraq decide di portarvi il Natale, cos\u00ec con l'aiuto di Mister Hanckey lui, Kyle e Stan (confusi dal suo comportamento altruista) raggiungono il Polo Nord a bordo del Caccanoogapup\u00f9, un treno fatto di escrementi. Appena sente il piano di Eric, Babbo Natale accetta e si dirige in Iraq, ma viene subito abbattuto poich\u00e9 accusato di essere una spia statunitense portatrice di corruzione consumistica, e quindi viene torturato. I ragazzi allora chiedono aiuto a Ges\u00f9, che li porta a sua volta a Baghdad armato di tutto punto, liberando Babbo Natale a costo per\u00f2 della propria vita. Babbo Natale riporta quindi in citt\u00e0 i ragazzi, e regala a ognuno di loro un Robot Haibo, con grande fastidio di Cartman, che voleva essere l'unico ad averlo. Prima di tornare a casa, ritorna Kenny, rimasto \"in giro\", sancendo il suo ritorno definitivo nel cartone."}
{"id": "1952025", "revid": "339392", "url": "https://it.wikipedia.org/wiki?curid=1952025", "title": "Jaoh della Lince", "text": ""}
{"id": "1952027", "revid": "339392", "url": "https://it.wikipedia.org/wiki?curid=1952027", "title": "Jaoh della lince", "text": ""}
{"id": "1952028", "revid": "125618973", "url": "https://it.wikipedia.org/wiki?curid=1952028", "title": "Episodi di South Park (settima stagione)", "text": "La settima stagione di South Park \u00e8 stata trasmessa originariamente negli Stati Uniti a partire dal 19 marzo 2003.\nCancellato.\nPer un sogno fatto da Cartman e la scoperta di un'antenna installata all'interno del suo ano, i ragazzi scoprono che la Terra \u00e8 protagonista di un reality che rischia di essere cancellato con conseguente distruzione del pianeta. Per evitare tutto ci\u00f2 decidono di andare a parlare con chi gestisce la rete che trasmette lo show.\nBande pazze.\nJimmy eTimmy creano il club \"Gli Storpi\", scoprendo cos\u00ec che a Denver esiste una gang omonima, a cui si uniscono riuscendo addirittura a farla riappacificare con una rivale. Intanto in citt\u00e0 arriva l'attore Christopher Reeve che grazie alle cellule staminali, che succhia dal collo dei feti, riprende a camminare trovando per\u00f2 Gene Hackman come oppositore.\nCarta igienica.\nPer vendicarsi della professoressa di arte che li ha messi in punizione, i quattro ricoprono la sua casa di carta igienica; tuttavia la loro colpevolezza rischia di essere scoperta per i sensi di colpa di Kyle.\nSono un po' country.\nMentre gli adulti di South Park sono divisi tra chi \u00e8 favorevole e chi no alla guerra in Iraq, gli alunni devono fare una ricerca sui padri fondatori, che Cartman compie a modo suo, facendosi folgorare da un videoregistratore con registrati vari documentari sul tema di The History Channel, finendo cos\u00ec in coma e facendo un sogno in cui si ritrova in mezzo ai padri fondatori nel 1776. Intanto le due fazioni litiganti continuano la loro protesta con un concerto contro la guerra e uno pro-guerra sullo stesso palco che si conclude quando arriva Cartman che porta il messaggio che ha sentito nel sogno da Benjamin Franklin: un paese per essere equilibrato deve far s\u00ec le guerre, ma allo stesso tempo accettare chi \u00e8 contro; gli adulti allora accettano questa cosa cantando la canzone \"I'm a Little Bit Country\" con cui viene festeggiato anche il fatto che \u00e8 il 100\u00ba episodio della serie.\nCuriosit\u00e0: nella scena in cui vuole parlare con i padri fondatori, Cartman canticchia \"I don't wanna wait for our lives to be over\", capoverso della famosa sigla di Dawson's Creek. Nell'edizione italiana, al posto di \"I don't wanna wait\", Cartman cita i primi versi di \"Margherita\" di Riccardo Cocciante: \"Io non posso stare fermo con le mani nelle mani.\"\nCulone e faccia da torta.\nPer colpa di un pupazzo fatto con la sua mano, Cartman si ritrova a scontrarsi con Jennifer Lopez.\nI piccoli ferma-crimine.\nI ragazzi mettono su un'agenzia investigativa, attirando l'attenzione della polizia che chiede la loro collaborazione per mettere fine alle attivit\u00e0 di un laboratorio di metanfetamina.\nL'avarizia del pellerossa.\nSouth Park viene comprata dai nativi che gestiscono il Three Feathers Indian Casino costringendo gli abitanti ad andare altrove. I ragazzi non ci stanno e decidono di radunare i cittadini per lottare e riprendersi la citt\u00e0.\nSouth Park \u00e8 gay!\nIn citt\u00e0 inizia una lotta per la questione dell'essere o meno metrosessuali.\nI cristiani pestano duro.\nI ragazzi stanno suonando con il loro gruppo rock a casa di Stan. Non sapendo che genere suonare per vendere molti dischi, Eric Cartman propone il rock cristiano: infatti lui ritiene che per vendere dischi con tale genere basta copiare canzoni del passato ed inserire la parola \"Jesus\", cos\u00ec i cristiani penseranno che sia un inno al Cristianesimo e compreranno il disco. Kyle la ritiene un'idea sciocca, i due litigano e fanno una scommessa: se Eric riuscir\u00e0 ad ottenere il disco di platino (ovvero un milione di copie vendute), Kyle dovr\u00e0 dargli 10 dollari.\nEric forma un nuovo gruppo con Butters e Token e riesce, dopo essersi fatti notare durante un concerto in un mega-raduno cristiano, a vendere un milione di dischi. Intanto Kyle, Stan e Kenny, per trovare il loro stile musicale, scaricano musica illegalmente da Internet e vengono arrestati dall'FBI, che gli mostra gli effetti che ha lo scaricare la musica sulle star, costrette ad una vita di lusso \"parziale\". Rilasciati su cauzione, decidono di non suonare pi\u00f9, e quindi scioperare, fino a che non verr\u00e0 pi\u00f9 scaricata musica illegale. Alla protesta si uniscono anche altre musicisti, tra cui i Metallica e Britney Spears. Durante la protesta, a Kyle arriva una lettera da parte di Eric in cui viene invitato alla cerimonia di consegna al suo gruppo del disco di platino, che si ha l'indomani.\nIl giorno dopo per\u00f2, durante la consegna, si scopre che le band di rock cristiano non ricevono il disco di platino, ma il pi\u00f9 cristiano \"disco di mirra\". Eric ha quindi perso la scommessa, si arrabbia e bestemmia davanti ai suoi fans, che vanno via sconcertati. Avendo poi speso tutti i soldi guadagnati con il gruppo per organizzare la cerimonia, Eric viene pure malmenato da Token ed insultato da Butters, rimanendo solo e dolorante sul palco.\nAlba grigia.\nDopo che alcuni anziani di South Park hanno investito delle persone, i cittadini iniziano a mobilitarsi affinch\u00e9 la motorizzazione tolga loro le patenti di guida. Gli anziani di South Park, in particolare Marvin Marsh, non vogliono saperne di rinunciare alle loro patenti e cos\u00ec si riuniscono al centro ricreativo per decidere il da farsi. Randy Marsh viene a sapere della riunione degli anziani e si accorge con orrore che, una volta finita la riunione, tutti gli anziani si metteranno alla guida delle loro auto nello stesso momento. Nonostante gli allarmi e gli sforzi di Randy per salvare quanta pi\u00f9 gente possibile, non riesce ad evitare che gli anziani causino un'ingente quantit\u00e0 di danni e di vittime per tutta South Park con le loro auto. Dopo questa vicenda, lo Stato del Colorado impone a tutti gli anziani di riconsegnare le proprie patenti.\nMarvin Marsh, nonostante non abbia pi\u00f9 la sua patente, si mette comunque alla guida della sua auto per andare a ritirare una nuova sedia a rotelle e per questo viene fermato dall'agente Barbrady ed arrestato, soprattutto per aver portato con s\u00e9 suo nipote Stan assieme ai suoi amici. In prigione, Marvin ha un'accesa discussione con il figlio Randy, venuto per pagargli la cauzione, e lo avverte che non rimarr\u00e0 dietro le sbarre ancora per molto: il nonno ha appena chiamato i membri la AARP (Associazione Americana dei Pensionati) per chiedere il loro aiuto in quanto anziano discriminato e presto giungeranno a South Park per sistemare la faccenda. Poco dopo, infatti, numerosissimi membri della AARP (una vera e propria organizzazione paramilitare costituito da anziani armati fino ai denti) si paracadutano su South Park, prendono in ostaggio tutti i cittadini non anziani e liberano il nonno di Stan e tutti gli anziani dalle loro case di riposo, occupando di fatto l'intera citt\u00e0. I militari giungono quindi in soccorso e gli anziani elencano le loro richieste per la liberazione della citt\u00e0, tra cui quella di riavere le patenti di guida. Nonostante Marvin avesse chiesto l'aiuto della AARP solo per le patenti di guida, Bill Stewart, l'autoritario leader della AARP, non si accontenta ed ambisce a conquistare l'intero paese, mirando addirittura ad un genocidio di massa.\nNel frattempo Stan, Kyle, Cartman e Kenny, che sono riusciti a non farsi catturare dagli anziani, si rifugiano nei boschi ed escogitano un piano per liberare la loro citt\u00e0. Cartman suggerisce di colpire gli anziani nel loro punto debole, il Country Kitchen Buffet, il ristorante frequentato dagli anziani, in quanto morirebbero di fame una volta tagliato loro l'accesso ai viveri. Il piano ha successo: una volta sbarrate dall'interno le porte del Country Kitchen Buffet i membri della AARP non riescono pi\u00f9 ad entrarvici ed iniziano a protestare fino a collassare per la fame, permettendo quindi all'esercito di arrestarli e sventare cos\u00ec il loro piano di conquista del paese.\nIn un ultimo confronto verbale tra Randy e Marvin, Stan interviene e li rimprovera entrambi: il nonno deve capire che, per quanto in buona fede, lui davvero non pu\u00f2 pi\u00f9 guidare, mentre Randy deve smettere di trattare suo padre come un bambino e parlargli con rispetto. I due uomini capiscono i reciproci sbagli e si riappacificano.\nCasa bonita.\nKyle annuncia agli amici che per la sua festa di compleanno sua madre lo porter\u00e0 insieme a tre amici al ristorante messicano Casa Bonita, il preferito di Eric. Cartman prega di invitarlo ma Kyle dice che porter\u00e0 Butters perch\u00e9 Eric ha sempre avuto un comportamento antisemita nei suoi confronti. Cartman \u00e8 disperato, ma Kyle si lascia persuadere e gli promette che lo inviter\u00e0 nel caso Butters non potesse pi\u00f9 presentarsi. Per liberarsi anche di questo ostacolo convince l'ingenuo Butters a chiudersi nel rifugio antiatomico di Jimbo per sopravvivere all'imminente collisione di un meteorite con la Terra. Cartman, facendo finta di non sapere nulla, si presenta con un regalo a casa di Kyle, che non vedendo Butters, finalmente lo invita alla festa. Prima di uscire di casa i genitori di Butters annunciano che il figlio \u00e8 scomparso, perci\u00f2, in segno di rispetto, la festa viene rimandata al sabato seguente. Eric, per tenere Butters rinchiuso ancora per una settimana nel bunker, lo convince dicendogli che deve aspettare che l'aria esterna si decontamini dalle radiazioni del meteorite.\nQuando la polizia dichiara di voler cercare il bambino anche in probabili nascondigli come i rifugi antiatomici, Eric porta Butters fuori coprendolo con uno scatolone, descrivendogli l'inesistente panorama post-apocalittico di South Park. Lo rinchiude poi in un frigo abbandonato che viene successivamente portato in discarica da un camion dei rifiuti. Quando esce dal frigorifero, Butters confonde la discarica con le macerie della citt\u00e0. Tenta quindi di ricostruire la citt\u00e0 con i rifiuti e trova anche un cane, che adotta. Quando incontra l'addetta della discarica pensa che sia l'unica donna sopravvissuta sulla Terra e le propone di ripopolarla insieme a lui. Quando la donna gli rivela la verit\u00e0, Butters chiama i genitori che denunciano Cartman alla polizia. Eric tenta comunque di godersi Casa Bonita per i pochi minuti che gli restano prima che i poliziotti lo mandino in riformatorio per una settimana, ma secondo lui ne \u00e8 valsa la pena e non sembra minimamente preoccupato per quello che \u00e8 successo.\nTutto sui mormoni.\nUna nuova famiglia si \u00e8 trasferita a South Park dallo Utah e il loro figlio Gary Harrison, di religione mormone \u00e8 finito nella classe dei protagonisti, che lo odiano subito a prima vista a causa del suo carattere eccessivamente gentile. I ragazzi decidono che Stan dovr\u00e0 dargli un calcio nel sedere, ma la cortesia di Gary porta Stan a non picchiarlo e, anzi, ad accettare il suo invito di cenare con lui e la sua famiglia quella sera.\nDopo la cena, gli Harrison fanno numerose attivit\u00e0 insieme, come giocare ai giochi di societ\u00e0, suonare degli strumenti e, alla fine, leggono un passaggio dal Libro dei mormoni. Stan chiede ai suoi genitori delle delucidazioni in merito alla religione dei mormoni, cos\u00ec Randy si infuria, poich\u00e9 crede che gli Harrison siano dei fanatici religiosi che hanno cercato di fare a Stan il lavaggio del cervello e convertirlo, decidendo cos\u00ec di presentarsi a casa loro per dare un calcio nel sedere al padre di Gary. Al contrario per\u00f2, anche Randy \u00e8 spiazzato dalla gentilezza della famiglia e decide quindi di convertirsi al mormonismo.\nNel corso dell'episodio, Stan e Randy pongono delle domande sulla religione dei mormoni e la storia principale si interrompe per far spazio ad una sotto trama in cui si narrano gli eventi accaduti a Joseph Smith in merito alla fondazione della religione. Per scopi satirici, la serie devia dai resoconti originali della fondazione del mormonismo, aggiungendo dettagli alle storie originariamente lasciate vaghe (ad esempio, il luogo esatto in cui Martin Harris ha smarrito la trascrizione del libro di Lehi datagli da Joseph Smith). Stan \u00e8 convinto che qualcosa non quadra nella fondazione della religione dopo aver sentito che Joseph Smith non ha dato alcuna prova al pubblico di aver trovato le tavole d'oro e che sosteneva di aver fatto una traduzione leggermente differente dalla prima, che Martin Harris ha perso.\nStan accusa cos\u00ec gli Harrison di avere recitato la parte della famiglia perfetta e gentile per tutto il tempo, dicendo che sono riusciti a condizionare persone stupide come suo padre a credere nel mormonismo. Il giorno dopo, Gary incontra Stan e gli altri ragazzi, affermando che la sua religione non ha bisogno di essere fedele alla realt\u00e0, poich\u00e9 supporta ancora i valori della famiglia, e condanna il loro bigottismo e la loro ignoranza, affermando che tutto quello che ha fatto \u00e8 stato cercare di essere amico di Stan, ma quest'ultimo non \u00e8 riuscito a guardare oltre la religione di Gary per essergli semplicemente amico, e finisce esclamando a Stan \"succhiami le palle!\" prima di congedarsi. L'episodio si conclude con Cartman che, con un nuovo rispetto per Gary, dice che \u00e8 proprio forte.\nCulacchioni.\nAlla scuola elementare di South Park \u00e8 organizzato uno spettacolo di sensibilizzazione contro il fumo, dove gli artisti ne spiegano i pericoli mentre cantano e ballano, ma il risultato \u00e8 cos\u00ec patetico da spingere i quattro protagonisti al tabagismo. Vengono quindi sorpresi dal Signor Mackey e nel tentativo di nascondere le sigarette, causano un incendio che distrugge la scuola. Per non finire in punizione i ragazzi danno la colpa del loro gesto ai produttori di tabacco, perci\u00f2 i genitori decidono di chiamare in citt\u00e0 il \"pi\u00f9 grande esperto nella lotta contro il fumo\": Rob Reiner. Quest'ultimo arriva con grande sfarzo, ma subito si dimostra un uomo narcisita e di dubbia moralit\u00e0, poich\u00e9 gi\u00e0 fin dall'inizio viene mostrato come ripeta in continuazione che il fumo \u00e8 dannoso mentre continua ad ingozzarsi di cibo-spazzatura, causa della sua notevole obesit\u00e0.\nQuindi, mascheratosi, l'uomo porta i ragazzi alla fabbrica alla \"Big Tobacco\", la fabbrica di sigarette locale dove i ragazzi scoprono che le multinazionali nel tabacco mettono i consumatori a conoscenza dei rischi del fumo, lasciando la gente libera di decidere se fumare o meno. Subito dopo aver scattato una foto coi ragazzi, Reiner scappa via portandoli nella sua base, dove mostra loro come, per il \"bene comune\", abbia intenzione di modificare la foto che ha fatto in modo da far sembrare che i ragazzi nella fabbrica della Big Tobacco abbiano ricevuto sigarette e siano stati fatti fumare. Per questo Kyle capisce che Reiner e i suoi seguaci non sono gente di cui ci si possa fidare e consiglia agli amici di tirarsene fuori finch\u00e9 possono, ma Cartman, che invece \u00e8 troppo attratto dalla possibilit\u00e0 di diventare famoso, decide di restare. \nIl giorno seguente Eric gira lo spot, ma da quello che gli fanno dire intuisce che Reiner e i suoi seguaci intendono ucciderlo con un dolcetto avvelenato per poter poi incolpare il fumo passivo, perci\u00f2 scappa a casa di Stan per chiedere aiuto ai suoi amici, i quali lo portano a nascondersi nell'unico posto in cui la gente creder\u00e0 alla malvagit\u00e0 di Rob Reiner: la fabbrica della Big Tobacco. Come previsto, l'intera citt\u00e0 guidata da Reiner si dirige con fiaccole in mano verso la fabbrica, accusando i lavoratori di aver rapito i ragazzi per farli fumare. Fortunatamente per i quattro, Reiner ammette apertamente la propria intenzione di uccidere Eric per poterne fare un martire, convinto che la folla lo consideri un gesto legittimo, ma ovviamente tutti si rendono conto dell'assurdit\u00e0 di tale ragionamento, perci\u00f2 Kyle, che fin da subito non era convinto che scaricare la colpa sui produttori di tabacco fosse una buona idea, dichiara che non \u00e8 colpa di questi ultimi se la gente fuma, mentre quello che Reiner vuole non \u00e8 il bene comune, ma soltanto imporre le proprie idee. Le parole del bambino convincono anche il resto della citt\u00e0 a smettere di sostenere Reiner che \u00e8 infine pugnalato da Eric con la forchetta che lui stava usando per mangiarsi un'intera torta, il quale inizia a sgonfiarsi letteralmente perch\u00e9 in realt\u00e0 costituito solamente da colesterolo, che fuoriesce. Eric \u00e8 salvo, ma avendo ormai ammesso la loro responsabilit\u00e0 per aver fumato, i quattro ragazzi sono messi in punizione.\nRaisins.\nI ragazzi stanno giocando a football a scuola quando Bebe dice a Stan che la sua ragazza, Wendy, vuole rompere con lui. Stan soffre molto per questa cosa perch\u00e9 Wendy gli era sempre piaciuta. Il ragazzo tuttavia cerca in tutti modi di riconquistare Wendy ma scopre che questa si \u00e8 messa con Token e diventa ancora pi\u00f9 depresso. Per distrarlo, i ragazzi lo portano al Raisins, un locale dove le cameriere sono delle ragazzine con un trucco pesante (una ovvia parodia di Hooters). Questa idea non aiuta molto Stan, che continua a pensare a Wendy. Tuttavia Butters si innamora di una delle cameriere, Lexus, anche se lei lo allontana e fa finta di avere interesse per lui. Stan \u00e8 sempre pi\u00f9 depresso, e decide di unirsi ai ragazzi goth della scuola che sono ossessionati dall'essere anticonformisti.\nNel frattempo Butters \u00e8 al verde perch\u00e9 spende tutti i soldi al Raisins. I suoi genitori, sollevati dal sentire che il loro figlio non \u00e8 omosessuale (infatti i due avevano fatto una scommessa a tal proposito), decidono di andare al Raisins per conoscere la sua \"fidanzatina\". Una volta l\u00ec i genitori capiscono che a Lexus non piace veramente Butters, svelando al loro figliolo che le ragazze del Raisins flirtano solo per avere mance pi\u00f9 alte. Butters non crede a loro, ma Lexus gli chiarisce che non vuole avere niente a che fare con lui. Butters inizia a deprimersi come Stan: va all'aperto e piange sotto la pioggia. Vedendolo piangere i ragazzini dark gli propongono di unirsi alla loro compagnia. Butters, con un lungo discorso, rifiuta e fa cambiare idea a Stan, che scarica i dark. Il giorno dopo Stan ritorna normale e chiede agli altri ragazzi se vogliono giocare a football insieme. Quando Wendy e Token gli passano davanti, il ragazzino d\u00e0 della troia a Wendy e fa il gesto del dito medio a Token. Kyle si congratula con l'amico per il ritorno alla normalit\u00e0.\n\u00c8 Natale in Canada.\nMentre stanno festeggiando l'Hanukkah, la famiglia Brovlofski si vede arrivare in casa due canadesi che dicono di essere i coniugi Gintz, nonch\u00e9 genitori di Ike Brovlofski, che chiamano Peter e che hanno deciso di riportare nel loro Paese in base ad una nuova legge emanata dal primo ministro del Canada. Deciso a capire la questione, Kyle e i suoi amici partono alla volta di Ottawa con l'aereo di Tuong Li Kim. Una volta arrivati in Canada scoprono che il ministro ha deciso molti cambiamenti, come quello di sostituire i cavalli dei Mountie con le pecore. Una volta giunti nella capitale, il quartetto raggiunge il palazzo del Parlamento dove vedono il politico in questione che si rivela essere una sorta di essere soprannaturale a forma di testa fluttuante che, dopo aver rifiutato di annullare la legge sulle adozioni, vaporizza Kenny; Stan tuttavia scopre che la gigantesca testa del primo ministro non \u00e8 altro che una sorta di ologramma comandato da Saddam Hussein, che viene arrestato facendo cos\u00ec annullare le leggi che aveva emanato, riportando il tutto alla normalit\u00e0."}
{"id": "1952033", "revid": "123029054", "url": "https://it.wikipedia.org/wiki?curid=1952033", "title": "Episodi di South Park (ottava stagione)", "text": "L'ottava stagione di South Park \u00e8 stata trasmessa originariamente negli Stati Uniti a partire dal 17 marzo 2004 su Comedy Central.\nIn Italia la stagione \u00e8 stata trasmessa dal 2 settembre 2005 su Paramount Comedy.\nDivertirsi con le armi.\nAlla fiera del paese, i quattro ragazzi vedono una bancarella di armi, e dopo aver finto di essere tutti fratelli orfani per ingannare il commesso riescono a farsi vendere delle pericolose armi ninja (Stan ottiene due tonfa, Cartman due pugnali sai, Kyle due nunchaku e Kenny uno shuriken); a questo punto simulano un'avventura in giro per South Park dove impersonano quattro ninja ognuno con poteri speciali, mentre la grafica dell'episodio da qui in avanti cambia pi\u00f9 volte in uno stile da anime giapponese.\nI ragazzi dunque passano da Craig e gli mostrano le armi per ingelosirlo, e poco dopo incontrano Butters che, non invitato a giocare con loro, decide di impersonare il Professor Chaos per vendicarsi. Non riconoscendolo, i quattro accettano la sfida, ma Butters riesce a mettere tutti in difficolt\u00e0 grazie alla sua immaginazione, fino ad essere colpito gravemente all'occhio sinistro da uno shuriken di Kenny, che non ha capito come si gioca. A questo punto l'animazione torna quella classica della sit-com e i protagonisti, disperati, si rendono conto della vera identit\u00e0 di Butters, che non viene portato in ospedale (per evitare punizioni dovute all'utilizzo di armi pericolose), ma da un veterinario, dopo essere stato camuffato in malo modo da cane. Nel frattempo arrivano Craig, Clyde, Token e Jimmy, intenti anche loro a giocare ai ninja con loro armi, che li sfidano; Butters, cos\u00ec, riesce a fuggire strisciando verso l'ospedale, ma viene portato dal veterinario essendo comunque scambiato per un cane dal medico e rischiando l'abbattimento.\nPer nascondere le prove della vicenda, i ragazzi cercano di riportare le armi alla bancarella, ma queste non sono rimborsabili, in pi\u00f9 Butters \u00e8 visto girare intorno alla fiera dove si sta tenendo un'asta in diretta televisiva, e per non farlo parlare Cartman si inventa il potere dell'invisibilit\u00e0, mentre in realt\u00e0 passa completamente nudo davanti alla folla. Stan, Kyle e Kenny, a questo punto, stupiti del fatto che la gente non \u00e8 scandalizzata da quanto successo a Butters ma dal comportamento di Cartman, si rivoltano contro quest'ultimo (capendo che gli adulti sono pi\u00f9 scandalizzati dalla nudit\u00e0 che dalla violenza) e ritornano a giocare ai ninja.\nForza steroidi.\nJimmy si sta allenando per i Giochi olimpici speciali che vuole vincere ad ogni costo. Intanto, Cartman si convince di poter facilmente vincere le gare se riesce a convincere i giudici di essere handicappato. Cartman riesce a convincere sua madre ad accompagnarlo alle Olimpiadi, e la gente lo crede veramente ritardato. Intanto, Jimmy decide di assumere degli steroidi per migliorare le sue prestazioni, ma finisce con l'ottenere un carattere scontroso e violento, arrivando al punto di attaccare e picchiare la sua ragazza (Nancy) e sua madre. Timmy, che \u00e8 suo amico nonch\u00e9 suo compagno di allenamenti, scopre che il ragazzo fa uso di steroidi e non ne \u00e8 felice. Egli prova quindi a spiegare la situazione al Signor Mackey, ma non riesce a dire altro che \"Timmy!\" e \"Jimmy!\" e Mackey non capisce il problema.\nKyle prova a convincere Cartman a non mettere in atto il suo piano, poich\u00e9 pensa che sia veramente terribile, ma Cartman non gli d\u00e0 ascolto. Il suo piano fallisce, non avendo Cartman considerato che i concorrenti con handicap si sono sottoposti a mesi di allenamento intensivo e sono ora in ottima forma fisica, al contrario di Cartman, che finisce per classificarsi ultimo, mentre Jimmy \u00e8 primo in classifica. Tuttavia, Cartman riceve comunque un premio di 50 dollari, poich\u00e9 il presentatore afferma che l'importante non \u00e8 vincere, ma partecipare. Quando Cartman va sul palco per ritirare il premio, Jimmy capisce il suo piano e sta per picchiarlo per essere un imbroglione, ma arriva anche Timmy che sgrida l'amico. Jimmy comprende i suoi errori e impara la lezione, decidendo di restituire la medaglia d'oro e dicendo al pubblico che parteciper\u00e0 il prossimo anno in modo regolare.\nL'episodio termina con Cartman che cerca di convincere i ragazzi che stava fingendo di essere ritardato per far imparare a Jimmy la lezione sugli steroidi, ma gli amici non gli credono.\nLa passione dell'ebreo.\nDurante l'ennesimo dibattito, Cartman sfida Kyle a vedere il film \"La passione di Cristo\" di Mel Gibson (per cui Cartman ha sviluppato una vera e propria ossessione) come prova della malvagit\u00e0 degli ebrei. Kyle guarda il film e torna a casa sconcertato per ci\u00f2 che \"gli ebrei hanno fatto a Ges\u00f9\", dunque, dopo essere andato da Cartman ed essersi scusato, con lui va da Padre Maxi parlandogli del suo problema (per\u00f2 glielo espone come se fosse il problema di un suo amico) e questi gli risponde che il suo amico dovr\u00e0 pentirsi e sar\u00e0 perdonato.\nNel frattempo anche Stan e Kenny guardano il film, ma lo trovano cos\u00ec brutto che decidono di partire per farsi rimborsare i soldi del biglietto direttamente da Mel Gibson siccome il bigliettaio si rifiuta. Intanto Cartman fonda un club su Mel Gibson e vestitosi da Hitler raduna gli abitanti di South Park con cui grida slogan antisemiti in tedesco (le persone pensano siano frasi in aramaico), con lo scopo di scatenare un Olocausto. Dunque Kyle invita la comunit\u00e0 ebraica di South Park a pentirsi per l'assassinio di Ges\u00f9, ma quando gli ebrei gli chiedono il perch\u00e9 lui risponde che ha visto \"The Passion\". Cos\u00ec la comunit\u00e0 afferma in coro l'antisemitismo della pellicola e si dirigono al cinema per protestare.\nStan e Kenny, dopo aver incontrato Mel Gibson e presi i soldi, si danno alla fuga dato che quest'ultimo li insegue completamente impazzito. Alla fine dell'episodio le folle radunate da Cartman, gli ebrei, Stan, Kyle e Mel Gibson s'incontrano a davanti al cinema di South Park e, vedendo l'assurdo comportamento dell'attore tutti restano scioccati mentre Stan spiega che per essere dei buoni cristiani bisogna seguire i precetti di Ges\u00f9, non pensare solo alla sua morte. Cos\u00ec la folla se ne va, e la puntata si conclude con Kyle pi\u00f9 rassicurato mentre Gibson defeca in faccia a Cartman, riprendendo cos\u00ec a delirare.\nTe lo sei preso nel culo.\nI ragazzi vengono sfidati a una gara di ballo da un gruppo di ragazzini provenienti dalla Contea di Orange. Randy insegna cosi Stan a ballare sulla note della canzone \"Achy Breaky Heart\" di Billy Ray Cyrus. Il giorno dopo, i ragazzi della contea di Orange ballano di nuovo davanti ai protagonisti, ma questa volta Stan accetta la sfida e balla il suo pezzo. Cos\u00ec, i ragazzi di Orange sfidano Stan e gli altri a ballare al concorso di danza imminente. Sharon fa pressione su Randy per non far partecipare il figlio alla gara, cos\u00ec Randy va dall'allenatore della squadra di Orange per scusarsi e ritirarsi dalla competizione. Tuttavia, l'allenatore considera il gesto di Randy una sfida e gli mostra degli eccezionali passi di danza. Randy finisce in ospedale con apparenti ferite fisiche e Stan \u00e8 costretto a vendicare il padre.\nStan mette cosi insieme una squadra formata da se stesso, il ragazzo goth Michael, un asiatico patito di Dance Dance Revolution di nome Yao e la cameriera Mercedes, gi\u00e0 apparsa in \"Raisins\". Siccome serve ancora un membro Stan prova reclutare anche Butters, ex campione nazionale di Tip-Tap, ma questi rifiuta ricordando un tragico avvenimento accaduto quando ancora ballava, in cui morirono otto persone (undici se si conta che una donna era incinta e due si sono suicidati in seguito) e quindi Stan rimedia per la squadra un'anatra danzante di nome Jeffy. \nIl giorno della sfida per\u00f2 Jeffy si ferisce, e allora Butters si fa coraggio e ricomincia a ballare ma causa nuovamente un incidente che stavolta causa la morte dell'intera squadra della Contea di Orange e quindi South Park vince di default, portando quindi in trionfo Butters, unico (e nuovamente) traumatizzato per l'accaduto.\nFICO-O.\nCartman si fa trovare davanti a casa di Butters con uno scalcinato costume da robot di cartone, e dice di essere un regalo per lui e di chiamarsi \"FICO-O 4000\", un automotrone computerizzato proveniente dal Giappone. Ingenuamente, Butters crede di trovarsi davanti a un vero automa e ci si affeziona subito. Il piano di Eric \u00e8 di farsi rivelare tutti i segreti pi\u00f9 intimi dell'ingenuo ragazzino e usarli contro di lui. Tuttavia, scopre che Butters possiede un suo video compromettente, che verr\u00e0 usato per vendicarsi dei suoi soprusi, ed \u00e8 costretto a prolungare la recita, venendo coinvolto nei vari giochi e attivit\u00e0 del compagno (compresi fare il bucato e l'infilarsi supposte).\nQuando i due si recano a Los Angeles per andare a trovare una zia di Butters, \"FICO-O\" prima viene assunto da dei produttori cinematografici per ideare nuovi film (quasi tutti con Adam Sandler), poi viene rapito dai militari, che vogliono farne un'arma. Eric spiega subito che in realt\u00e0 \u00e8 un bambino ma siccome \u00e8 legato, e quindi non pu\u00f2 togliersi il costume, i militari pensano di avere davanti un robot convinto di essere un bambino vero e perci\u00f2 ne chiedono la cancellazione della memoria, che quindi finir\u00e0 per ucciderlo. Lo scienziato a cui \u00e8 affidato il compito per\u00f2 si rifiuta di fare del male ad un \"essere senziente\" e perci\u00f2 lo libera, venendo per\u00f2 ucciso. Proprio in quel momento arriva Butters, che implora i militari di lasciar stare FICO-O, ma un peto rivela la vera identit\u00e0 di Cartman. Alla fine Butters si vendica mostrando a tutta la scuola, ai produttori e ai militari il famoso video, in cui Cartman mima un amplesso travestito da Britney Spears con una foto a grandezza naturale di Justin Timberlake.\nI Jefferson.\nArriva in citt\u00e0 il Sig. Jefferson, strano ma simpatico, pieno di attrazioni per i pi\u00f9 piccini: in realt\u00e0 \u00e8 Michael Jackson travestito per scampare alla polizia che lo perseguita perch\u00e9 nero e ricco\u2026\nGli immigrati dal futuro.\nDegli umani provenienti dall'anno 3045 sono giunti a South Park tramite un portale temporale a cercare lavoro. Quando i ragazzi cercano di guadagnare dei soldi, gli \"immigrati\" iniziano a fare lo stesso lavoro per niente, facendo perdere i lavori ai ragazzi. L'intera comunit\u00e0 maschile di South Park risponde organizzando enormi orge gay nella speranza cos\u00ec di \"uccidere\" il futuro.\nPeretta gigante e panino alla merda.\nUna satira delle elezioni. I membri della PETA costringono la squadra di football della scuola elementare a cambiare la mascotte, una mucca, cos\u00ec viene proposta una lista di alternative. Kyle, per protesta, decide di convincere tutti i ragazzi a votare per una mascotte di sua invenzione: una peretta gigante. Cartman per\u00f2 gli copia l'idea e sostituisce la peretta con un panino alla merda. Presto tutta la scuola deve scegliere se essere rappresentata dalla peretta gigante o dal panino alla merda. La lotta finisce per estendersi a tutta la citt\u00e0 e arriva persino in televisione. Solo Stan trova questa votazione ridicola e sceglie di astenersi, cos\u00ec in citt\u00e0 arriva il rapper Puff Daddy per convincerlo a votare, ma Stan, dopo un iniziale ripensamento, continua a rifiutarsi di votare quando nota come ai suoi amici non importi davvero che voti, ma solo che voti per la loro mascotte. Per il suo rifiuto Stan viene esiliato da South Park.\nDopo un lungo pellegrinaggio, Stan viene trovato dai membri della PETA, che lo accolgono tra di loro. Stan per\u00f2 non riesce ad inserirsi tra i membri dell'organizzazione, che vivono e si accoppiano con gli animali. Racconta cos\u00ec la sua storia al capo della PETA, che gli spiega che in una votazione la scelta \u00e8 sempre tra una peretta gigante e un panino alla merda. Proprio in quel momento Puff Daddy giunge al campo per convincere Stan a votare, e poich\u00e9 indossa la pelle di un animale viene aggredito dai PETA che gli versano sangue addosso con dei secchi; ci\u00f2 porta a un massacro da parte dei seguaci di Puff Daddy che uccidono tutti i PETA a colpi di pistola. Stan cos\u00ec ritorna in citt\u00e0 e partecipa alla votazione, che vedr\u00e0 vincitrice la peretta gigante. Dato per\u00f2 che i membri della PETA sono stati uccisi, la scuola decide di tornare alla sua vecchia mascotte.\nArriva il Wall-Mart.\nPer salvare South Park, Stan e Kyle devono fermare l'inarrestabile espansione del centro commerciale \"Wall-Mart\" (parodia del Walmart), cercando nel contempo di evitare che Cartman li tradisca.\nAsilo.\nStan, Kenny, Kyle, Butters ed Eric vengono a sapere che un loro vecchio compagno dell'asilo \u00e8 uscito dal riformatorio. I ragazzi sono preoccupati perch\u00e9 Trent Boyett, \u00e8 questo il nome dell'ex detenuto, \u00e8 stato sbattuto in galera per colpa loro.\nAll'asilo, il quartetto voleva fare il gioco dei pompieri incendiando alcuni giocattoli per poi urinarci sopra, e diedero a Trent il compito di appiccare gli incendi. Trent, che era una vera peste, per sbaglio, invece di bruciare quella roba incendi\u00f2 la maestra, la signorina Claridge. Trent fu messo in riformatorio e l'ormai ex insegnante, impossibilitata a muoversi, a parlare e orrendamente sfigurata, fu posta in una sedia a rotelle computerizzata. Anche Butters viene coinvolto perch\u00e9, anche se non c'entra, ha visto tutto e non l'ha scagionato.\nTrent vuole vendicarsi per il torto e manda Butters all'ospedale. I ragazzi chiedono cos\u00ec l'aiuto dei ragazzi delle medie, ma anche loro vengono pestati. Allora decidono di confessare alla menomata insegnante (in condizioni identiche a quelle di Christopher Pike, personaggio di Star Trek) il loro fatale sbaglio. Per\u00f2, appena i quattro stanno per confessare tutto alla signorina Claridge, Trent irrompe, e per difendersi i ragazzi incendiano nuovamente la signorina Claridge, facendolo tornare in riformatorio ingiustamente.\nRicerca di ascolti.\nI ragazzi creano il loro telegiornale del mattino nella rete a circuito chiuso della scuola elementare, e vengono immediatamente coinvolti in una violenta gara per chi ha pi\u00f9 ascolti.\nIl video-set della stupida sgualdrina viziata.\nLa ricca, famosa e viziata ereditiera Paris Hilton arriva a South Park per aprire il suo nuovo negozio, \"Stupid Spoiled Whore\", e tutte le ragazzine iniziano ad imitarla, vestendosi come lei ed esibendo comportamenti disinibiti. Wendy Testaburger \u00e8 l'unica a non voler imitare Paris, venendo cos\u00ec emarginata dalle altre bambine, che l'accusano di non essere una vera \"sgualdrina\".\nNel frattempo Paris si dispera perch\u00e9 tutti i suoi animaletti continuano a suicidarsi, e dopo aver visto Butters decide di adottarlo, lo veste con un costume da orso e lo soprannomina \"Cazzettino\". I genitori di Butters inizialmente sono contrari, ma quando capiscono chi \u00e8 Paris si dimostrano subito pi\u00f9 disponibili, arrivando ad accettare di venderle il figlio per 250.000.000 di dollari. Butters per\u00f2 scopre la fine che hanno fatto tutti gli animaletti di Paris e scappa terrorizzato.\nIntanto le bambine decidono di dare una festa con lo scopo di \"rimorchiare\" il pi\u00f9 possibile, e invitano tutti i ragazzi, tranne Cartman. Wendy decide di chiedere aiuto al personaggio pi\u00f9 depravato di South Park, il signor Maso, che decide di sfidare Paris Hilton ad una gara a chi \u00e8 pi\u00f9 \"troia\". Lo scontro sar\u00e0 vinto da Maso, che inglober\u00e0 letteralmente Paris nel suo ano e spiegher\u00e0 alle bambine che essere delle sgualdrine viziate non \u00e8 bello.\nL'incredibile dono di Cartman.\nDopo aver subito delle gravi ferite in seguito ad una caduta da un tetto, Cartman si convince di aver ricevuto il potere di vedere nel futuro. La polizia di South Park inizia a chiedere il suo aiuto per catturare un serial killer che taglia la mano sinistra alle sue vittime e lui accetta, naturalmente dietro compenso. Seguendo le \"visioni\" di Cartman la polizia arresta degli innocenti, e tutte le volte che c'\u00e8 una nuova vittima pensano di aver a che fare con un imitatore del killer, ignorando le tracce che potrebbero portarli da quello vero.\nIntanto, un gruppo di psichici professionisti inizia a criticare Cartman perch\u00e9 questi esercita la \"professione\" senza aver compilato il modulo per il titolo di sensitivo detective e per il suo rifiuto di concedere loro il 10% dei profitti che sta ricavando. Cartman per\u00f2 viene rapito dal vero killer, Michael Deets, che lo tortura facendogli vedere le diapositive delle sue vacanze. Kyle, per farsi notare dalla polizia, cade a sua volta da un tetto per convincerli di aver acquisito poteri psichici, e li indirizza dal vero assassino. Dopo alcuni indagini, i poliziotti arrivano a casa del killer e lo uccidono, salvando Cartman.\nTutti gli innocenti arrestati a causa di Cartman vengono rilasciati e Kyle viene lodato come vero sensitivo. Kyle informa tutti che non esistono i sensitivi e che c'\u00e8 una spiegazione logica dietro ogni storia \"psichica\". Gli altri \"sensitivi\", tuttavia, decidono di riaccendere il conflitto con Cartman impegnandosi in una \"battaglia psichica\". Proprio mentre iniziano a gesticolare come se stessero usando dei veri poteri, Kyle urla contro di loro di smetterla e, in quel momento, le lampadine nella stanza esplodono all'unisono e alcuni dispositivi elettronici cadono a terra. Kyle \u00e8 sorpreso, ma afferma che ci deve essere una spiegazione logica anche per questo, mentre gli altri lo guardano sbigottiti.\nIl Natale degli animaletti del bosco.\nA South Park fervono i preparativi per l'arrivo del Natale, e Stan (introdotto dalla voce narrante come \"Il bambino dal buffo cappellino\") scorge nel bosco un gruppo di simpatici animaletti che si apprestano ad allestire un albero natalizio. Il bambino viene a sapere che le allegri creature hanno l'acceso desiderio di celebrare il Natale costruendo una capanna nel quale sar\u00e0 riposto il Salvatore, concepito da Porcupiney, un porcospino parlante. Stan si offre di aiutarli nell'impresa e lavora svogliatamente all'edificio, sistemandovi in cima anche una cometa. Il gruppo rivela per\u00f2 che ogni anno il Salvatore che essi danno alla luce \u00e8 puntualmente divorato da un leone di montagna. Stan \u00e8 quindi persuaso ad eliminare l'orrida belva e permettere alle creature del bosco di festeggiare serenamente il Natale.\nStan si dirige controvoglia verso la tana della famelica bestia, l'attira con urla e infine la fa precipitare da un burrone, uccidendola, ma se ne pente quando scopre che era madre di tre leoncini. Tornando afflitto dal gruppo di animali per annunciare loro la sua vittoria sulla leonessa, scopre con orrore che questi non sono altri che efferati adoratori di Satana, e il bambino che sta per nascere \u00e8 nientemeno che l'Anticristo, non il Figlio di Dio, mentre il leone era preposto alla loro custodia per impedire la nascita del principe del male e mantenere la serenit\u00e0. Gli animali si animano, offrono in sacrificio Rabbitty il coniglio (su sua stessa richiesta) e ne divorano le carni, a cui fanno seguire un'orgia di sangue in mezzo ai suoi resti, scene a cui Stan assiste inorridito. Stan porta quindi i leoncini in una clinica specializzata in aborti affinch\u00e9 sconfiggano l'Anticristo, mentre gli animaletti rapiscono Kyle per sacrificarlo, in quanto ebreo e non battezzato. L'intervento di Babbo Natale riporter\u00e0 tutto alla normalit\u00e0. Alla fine si scoprir\u00e0 che l'intero episodio \u00e8 in realt\u00e0 una storia natalizia scritta e raccontata da Cartman per un compito in classe, che lui ovviamente ha usato come pretesto per prendere in giro Kyle."}
{"id": "1952036", "revid": "765341", "url": "https://it.wikipedia.org/wiki?curid=1952036", "title": "Raffaele Rubini", "text": "Biografia.\nNacque a Brindisi da Settimio, mercante di seta, e da Giuseppa Gargiulo. \nCompiuti gli studi a Brindisi, si rec\u00f2, grazie al mecenatismo del concittadino Teodoro Monticelli, a Napoli dove si laure\u00f2 in matematica e in architettura nel 1844. Insegn\u00f2 matematica al Collegio Militare della Nunziatella e quindi matematica e fisica al Liceo di Lecce, incarico che dovette lasciare in seguito ai moti rivoluzionari del 1848, cui aveva aderito. Insegn\u00f2 privatamente fino al 1859, anno in cui fu chiamato a ricoprire la cattedra di meccanica razionale del Regio Collegio di Marina a Napoli.\nNel 1861 ottenne la cattedra di meccanica razionale all'Universit\u00e0 di Napoli; e poi quella di algebra complementare, incarico che mantenne fino al 1866, quando fu costretto a lasciarla per prendersi un periodo di riposo. \nOltre all'attivit\u00e0 come matematico, Rubini coltiv\u00f2 a buon livello anche la pittura, la musica e la poesia, fatto che gli guadagn\u00f2 non pochi ammiratori tra i contemporanei.\nSocio corrispondente nazionale per cinque lustri della Reale Accademia di Scienze Fisiche e Matematiche di Napoli, fu socio anche dell'Accademia di Siviglia, dell'Accademia Pontaniana e dell'Accademia di Scienze Fisiche e Matematiche di Bruxelles.\nFu prolifico autore di libri di testo per i licei e per l'universit\u00e0 apprezzati in tutta Italia e anche all'estero. In particolare, molte delle sue opere furono tradotte in spagnolo dal prof. Marquez y Villaroed dell'Universit\u00e0 di Siviglia.\nAlla sua morte, la citt\u00e0 di Brindisi eresse un monumento in sua memoria."}
{"id": "1952037", "revid": "287204", "url": "https://it.wikipedia.org/wiki?curid=1952037", "title": "Episodi di South Park (nona stagione)", "text": "La nona stagione di South Park \u00e8 stata trasmessa originariamente negli Stati Uniti d'America a partire dal 9 marzo 2005 su Comedy Central.\nIn Italia \u00e8 stata trasmessa originariamente su Paramount Comedy a partire dal 3 marzo 2006.\nLa nuova lussuosa vagina di Mr. Garrison.\nIl signor Garrison ottiene quello che ha sempre sognato: un cambio di sesso. Ci\u00f2 porta tutti ad abusare della chirurgia estetica, come Gerald, che si fa modificare per diventare un delfino, e Kyle, che diventa nero per poter giocare a basket.\nMuori hippie, muori.\nCartman ha iniziato una campagna di pulizia della citt\u00e0 dagli hippy, che lui detesta irragionevolmente. Inizia quindi a catturarli e a rinchiuderli nella sua cantina, ma per questo viene arrestato. Intanto anche Kyle, Stan e Kenny vengono attratti dalla cultura hippie, dopo che un gruppo di universitari gli ha spiegato che le multinazionali controllano il mondo e sono interessate solo al guadagno.\nDopo che il sindaco ha dato il permesso, parte l'hippie jam music festival, che in pochi giorni raggiunge i venti chilometri di diametro. I cittadini, resisi conto dell'errore commesso, implorano Cartman di aiutarli ad uccidere gli hippie ma questi accetta solo con la promessa di una ruspa radiocomandata Tonka; il sindaco arriva perfino a spararsi (sopravviver\u00e0 e riapparir\u00e0 pi\u00f9 tardi nello stesso episodio). Ben presto Stan, Kyle e Kenny si rendono conto che il festival hippie non serve a combattere le multinazionali, ma \u00e8 solo una copertura per stare tutto il giorno a drogarsi.\nIntanto Cartman mette insieme una squadra per fermare gli hippie formata da uno scienziato, Randy Marsh, padre di Stan, che in realt\u00e0 \u00e8 un geologo, un ingegnere, Linda Stoch, madre di Butters, ed una \"persona di colore che si sacrifichi se qualcosa va storto\", Chef, e costruisce una megatrivella in grado di perforare la massa di hippie per mettere un CD degli Slayer, perch\u00e9 \"gli hippie odiano il death metal\", riuscendo cos\u00ec a liberare la citt\u00e0.\nWing.\nI ragazzi iniziano un'agenzia di talenti nella speranza di fare soldi col talento canoro di Token.\nMigliori amici per sempre.\nQuesto episodio cita in parte il caso di Terri Schiavo. Kenny \u00e8 la prima persona in citt\u00e0 ad avere una PlayStation Portable, e ci gioca tutto il tempo. Un giorno, mentre si trova a giocare in giardino, viene investito da un camion dei gelati e muore. In paradiso gli viene detto che la PSP \u00e8 stata creata da Dio per scegliere un aiutante nella battaglia contro il male, e che Dio ha scelto proprio Kenny. Per\u00f2 all'ultimo momento Kenny viene riportato in vita dagli abitanti di South Park, che lo collegano a un tubo in stato vegetativo permanente.\nI ragazzi vengono convocati nello studio di un notaio, il quale legge loro le ultime volont\u00e0 di Kenny. Il ragazzo ha lasciato a Cartman (per piet\u00e0) la sua nuova PSP e a Stan e Kyle va tutto il resto dei suoi averi. Tuttavia, il notaio non trova l'ultima pagina del testamento, in cui Kenny spiegava le sue volont\u00e0 in caso fosse ridotto ad uno stato vegetativo. La lettura del testamento viene comunque interrotta dall'annuncio che Kenny \u00e8 ancora vivo.\nMentre l'esercito infernale si avvicina sempre di pi\u00f9 alle porte del paradiso, gli angeli hanno bisogno che Kenny muoia per contrattaccare. Nel frattempo, Cartman rivendica il suo status di APS (\"Amico Per Sempre\") nei confronti di Kenny alla Corte Suprema del Colorado, esibendo la prima met\u00e0 del medaglione degli APS. Dopo aver verificato che Kenny indossa l'altra met\u00e0 del medaglione, Cartman riesce ad ottenere l'autorit\u00e0 per far rimuovere il tubo di alimentazione da Kenny e farlo quindi morire. Stan e Kyle, insieme ai genitori di Kenny e ad altri manifestanti, intraprendono una guerra di massa per far rimettere in funzione il tubo e \"salvare\" Kenny, mentre Cartman arruola i sostenitori dei diritti degli APS per rimuovere il tubo. Questa battaglia arrita l'attenzione di tutti i media nazionali.\nDopo una lunga e intensa campagna mediatica in diretta TV, le due parti stanno discutendo nella stanza di ospedale di Kenny, quando il suo avvocato annuncia di aver ritrovato l'ultima pagina del testamento. Il desiderio di Kenny era quello di, se mai si fosse trovato in stato vegetativo, non essere assolutamente, per nessun motivo al mondo, mostrato in quelle condizioni sulla TV nazionale. Ironia della sorte, entrambe le parti si rendono conto che entrambi i gruppi non solo hanno trasformato una questione privata in uno spettacolo pubblico, ma hanno anche mancato di rispetto alle ultime volont\u00e0 di Kenny, e decidono di lasciarlo morire in pace.\nKenny ritorna in paradiso appena in tempo per guidare gli angeli alla vittoria. La battaglia non viene mostrata, ma viene descritta, e si conclude con alcuni angeli sopravvissuti che festeggiano (senza troppa vivacit\u00e0). Come premio per le sue gesta, Kenny riceve una statua d'oro gigante di Keanu Reeves.\nIl vantaggio sprecato.\nI ragazzi provano a perdere di proposito le partite estive di baseball, in modo da non essere costretti a giocare tutta l'estate. Tuttavia, nonostante i vari tentativi, i ragazzi riescono ad arrivare in finale mentre Randy, padre di Stan Marsh, non riesce a smettere di ubriacarsi e di azzuffarsi con altri genitori quando va a vedere le partite del figlio. Durante ogni partita Randy si picchia con un genitore della squadra avversaria e, quando i ragazzi passano alla Lega Nazionale, inizia un allenamento che \u00e8 la parodia di Sylvester Stallone in Rocky. Nell'ultima partita la squadra di South Park, in vantaggio, sar\u00e0 squalificata per una rissa scatenata da Randy che, ovviamente, diventer\u00e0 l'idolo di tutti i ragazzi. In questo episodio il viso di Kenny McCormick \u00e8 visibile quasi totalmente dato che il cappellino che indossa copre solamente un angolo del viso.\nLa morte di Eric Cartman.\nEric, Kyle, Kenny e Stan sono a casa di quest'ultimo mentre aspettano impazienti che Sharon Marsh torni a casa con il pollo fritto del fast food Kentucky Fried Chicken. Quando la madre di Stan arriva con il cibo, prima di mangiare chiede ai ragazzi di aiutarla a portare la spesa. Eric per\u00f2 resta in cucina e mangia la pelle di ogni pezzo di pollo fritto nel contenitore, per poi andarsene subito a casa. Gli altri tre sono cos\u00ec irritati dal comportamento di Cartman che decidono di ignorarlo totalmente. Anche a scuola i compagni di classe seguono il loro esempio. Eric, incapace di capire che tutti lo stanno evitando di proposito, pensa di essere morto di indigestione e di essere diventato un fantasma. In seguito a una serie di circostanze, Cartman si convince ancora di pi\u00f9 di essere morto fino a quando Butters, essendo l'unico a non essere stato avvertito della messa in scena, saluta Eric mentre lo vede camminare disperato davanti a casa sua. Cartman, molto sorpreso del fatto che lui lo possa vedere e sentire, gli spiega di essere deceduto, ma di non sapere perch\u00e9 si trova ancora sulla Terra sotto forma di spettro. Dapprima Butters ha una reazione esagerata e dice ai genitori di essere come il protagonista di \"The Sixth Sense - Il sesto senso\", ovvero di vedere la gente morta. I genitori non credono al figlio e invece di tranquillizzarlo, lo spaventano ancora di pi\u00f9.\nNonostante ci\u00f2, Eric gli chiede l'aiuto, non riuscendo a capire perch\u00e9 non si trovi in paradiso. Allora Butters suggerisce che dovrebbe espiare i propri peccati facendo una buona azione per riparare a ognuno di essi. Insieme a Butters stila una lista di tutte le azioni orribili che ha compiuto durante la sua breve vita, quindi manda un cesto regalo di scuse a tutti coloro che sono stati vittime della sua perfidia. Quando anche questa volta non riesce a trapassare, Eric distrugge per la rabbia la camera di Butters con una mazza da baseball e scappa prima che arrivino i genitori. Questi ultimi, sentendo dire dal figlio che \u00e8 stato un fantasma, chiamano un dottore che diagnostica a Butters una grave forma di schizofrenia causata da un trauma infantile. Viene portato al centro di igiene mentale, dove viene sottoposto a una serie di terribili esami, tra cui l'essere sodomizzato da una sonda anale per 14 ore. Butters viene convinto dal medico che la sua mente ha inventato il fantasma per rimuovere dei ricordi traumatici del suo passato. Eric per\u00f2 irrompe anche nell'ospedale per chiedere di portarlo da una medium. Quando si presentano da quest'ultima, rivela che probabilmente Dio ha voluto che Eric rimanesse ancora tra i vivi con lo scopo di utilizzarlo per evitare un evento tragico.\nAl telegiornale sentono che tre serial killer evasi hanno preso in ostaggio delle persone nella sede della Croce Rossa. Cartman pensa subito che sia la sua occasione, perci\u00f2, ignaro di essere visibile a tutti, entra con noncuranza nell'edificio. Qui, sotto gli occhi dei criminali visibilmente confusi e perplessi, si mette ad ululare, a suonare campane e ad agitare oggetti, in modo da simulare i poltergeist. Cos\u00ec distratti, i serial killer non fanno caso a Butters che intanto ha liberato gli ostaggi. La polizia ha l'occasione di catturare i criminali e i due bambini vengono considerati degli eroi. Proprio mentre Cartman tenta nuovamente di dissolversi, Stan, Kyle, Kenny, Clyde, Jimmy e Token gli rivolgono la parola congratulandosi per l'atto di eroismo che ha compiuto. Dopo aver finalmente compreso che gli altri lo stavano solamente ignorando, Cartman si accanisce contro Butters accusandolo di averlo convinto di essere uno spettro e giurandogli vendetta. Alla fine Butters, ancora confuso, viene ricondotto alla clinica dai suoi genitori per essere nuovamente sodomizzato.\nIl giorno delle erezioni.\nIl piccolo Jimmy ha da qualche tempo delle erezioni involontarie e premature, che avvengono quando Jimmy \u00e8 al centro dell'attenzione. Imbarazzato da ci\u00f2, teme di non poter partecipare al talent show della scuola e cos\u00ec chiede aiuto a Butters (l'unica persona che non lo prenderebbe in giro). Butters spiega che per far passare un'erezione bisogna infilare il pene eretto in una vagina, e dopo qualche tempo questo \"starnutir\u00e0 del latte\" e l'erezione sparir\u00e0. Jimmy decide che se non vuole avere un'erezione sul palco, dovr\u00e0 avere un rapporto sessuale prima dello show.\nCon l'aiuto di Cartman, riesce a fissare un appuntamento con una ragazzina di nome Shauna, ma rovina tutto quando rivela le sue intenzioni alla ragazza. Cos\u00ec, su suggerimento dell'ispettore Barbrady, Jimmy si reca al quartiere a luci rosse di South Park, sperando di riuscire a copulare. Intanto, il talent show comincia.\nDopo una sfilza di brutte esibizioni (includendo Butters che si fa la pip\u00ec addosso non ricordando le parole di una canzone e Cartman che ricalca accuratamente il personaggio di Tony Montana nel remake del 1983 Scarface), Jimmy riesce a prendere una prostituta obesa e la porta a cena, ma il suo pappone crede che lei lo stia tradendo e inizia una lotta con Jimmy. Alla fine Jimmy riesce a copulare con la prostituta, ma ha comunque un'erezione sul palco.\nDue giorni prima di dopodomani.\nCartman e Stan, guidando un motoscafo, rompono accidentalmente la pi\u00f9 grande diga di castori del paese allagando la sottostante citt\u00e0 di Beaverton e costringendo gli abitanti sui tetti.\nIl giorno dopo, i media riportano episodi di stupro, saccheggio e cannibalismo, anche se non hanno visto nulla di tutto ci\u00f2 e stimano i morti nell'ordine dei 100 milioni nonostante Beaverton conti 8000 abitanti.\nNessuno cerca di prestare aiuto alla popolazione ma si concentrano, piuttosto, sull'individuare un colpevole. La colpa cos\u00ec ricade su George W. Bush, sui terroristi, sul sindaco e sugli ambientalisti, ma alla fine gli scienziati giungono (senza prove) alla conclusione che \u00e8 colpa del riscaldamento globale.\nLa notizia crea panico nella massa e tutti scappano rifugiandosi nel centro della comunit\u00e0, pensando che fuori ci sia un'era glaciale e che morirebbero se uscissero. Stan, dopo aver confessato a Kyle di aver rotto la diga, parte con questo e Cartman per soccorrere gli abitanti di Beaverton ma, una volta arrivati l\u00e0, si schiantano con la barca contro un serbatoio di petrolio, incendiando la zona. Randy Marsh, Gerald Broflovski e Stephen Stoch, intanto, sfidano quelle che credono temperature polari per cercare i ragazzi, mentre il Pentagono annuncia di aver trovato la causa dell'inondazione: gli uomini granchio, ed invia degli elicotteri per aiutare la citt\u00e0 e salvare i ragazzi. Quando, alla fine, Stan tenta di confessare, gli altri abitanti di South Park interpretano il \u00abHo rotto io la diga\u00bb come un invito ad un esame di coscienza e tutta la citt\u00e0 inizia a ripetere \u00abHo rotto io la diga\u00bb.\nMarjorine.\nCartman raduna i ragazzi della scuola nel suo seminterrato e mostra loro un video in cui ha ripreso le ragazze che usano un giochino di carta per predire il futuro. Non sapendo che si tratta solo di un gioco, Cartman crede che le ragazze possiedano un dispositivo segreto in grado di prevedere il futuro e dice agli altri ragazzi che dovranno cercare di rubarlo.\nCartman scopre che Heidi dar\u00e0 una festa per sole ragazze dove, sicuramente, verr\u00e0 usato il dispositivo. Cos\u00ec, decide di far travestire uno di loro da ragazza che si \u00e8 appena trasferita a South Park, la quale si far\u00e0 invitare alla festa e ruber\u00e0 il dispositivo non appena possibile. La scelta ricade su Butters. Per non far insospettire le ragazze, i ragazzi decidono di fingere la morte di Butters, portandolo sul tetto di un grattacielo e facendolo gridare alla folla radunata sotto (tra cui i signori Stotch) di volersi buttare. In realt\u00e0, i ragazzi buttano di sotto la carcassa di un maiale vestito come Butters, che si spiaccica al suolo. Al funerale di Butters (con i resti del maiale nella bara), Linda Stotch diventa completamente isterica per il dolore, gettandosi sulla bara e urlando, mentre Stephen la trattiene.\nLa mattina dopo, Butters si presenta a scuola vestito da bambina e la Signora Garrison lo presenta alla classe con il nome di Marjorine. Butters, non sapendo come comportarsi ad una festa di sole ragazze, \u00e8 piuttosto imbarazzato. Mentre le ragazze giocano a \"Leggero come una piuma, duro come un muro\", gioco che consiste nel far levitare una delle ragazze, Butters va in panico e urla alle ragazze che sono delle streghe. Le ragazze lo insultano sul suo abbigliamento e il suo corpo e Butters si offende, rinchiudendosi nel bagno di Heidi a piangere. In seguito, Wendy e Bebe affermano che probabilmente sono state troppo cattive con Marjorine, convincendo le altre ragazze, e propongono a Butters di aiutarlo con l'abbigliamento e il trucco, riuscendo a farlo uscire dal bagno. Dopo il makeover, le ragazze iniziano a ballare.\nNel frattempo, Linda \u00e8 ancora sconvolta dalla \"morte\" di suo figlio, con grande angoscia di Stephen. Ad un certo punto, un contadino suona alla porta degli Stotch e avverte Stephen di non seppellire il corpo di Butters nel vecchio cimitero indiano, informandolo che quello che potrebbe uscire dal terreno non \u00e8 quello che viene seppellito (un riferimento al film Pet Sematary), nonostante Stephen non fosse stato a conoscenza di questo cimitero indiano prima della visita del contadino. Tuttavia, Stephen decide di fare esattamente ci\u00f2 che il contadino gli ha sconsigliato di fare: riesuma i resti di \"Butters\" e li seppellisce nell'antico cimitero indiano, nella speranza di poter riportare in vita suo figlio.\nDopo non aver pi\u00f9 ricevuto notizie di Butters da casa Turner, i ragazzi (appostati all'esterno) lo controllano spiando dalla finestra, per scoprire che Butters si sta divertendo mentre balla. Il padre di Heidi vede Craig, che sta usando un binocolo per osservare la situazione. Butters, pensando di essere stato scoperto, ruba in velocit\u00e0 il dispositivo dalle ragazze e corre fuori. Non capendo cosa \u00e8 appena accaduto, Heidi chiede semplicemente un foglio di carta in modo da costruire un altro giochino. Butters d\u00e0 il dispositivo agli altri ragazzi, prima di andare a casa per dire ai suoi genitori che non \u00e8 davvero morto. I ragazzi decidono che il dispositivo ha un potere troppo grande e pericoloso per loro e incaricano Kenny di farlo esplodere. L'esplosione risultante \u00e8 talmente grande da essere visibile dallo spazio.\nStephen confessa a Linda quello che ha fatto. Ora, i due sono convinti che Butters torner\u00e0 come un demone. Quando il ragazzo si presenta, i suoi genitori lo chiudono nel seminterrato, dove lo tengono legato con delle catene. Quando Butters dice loro che ha fame, i loro genitori uccidono una commessa di nome Rachel e buttano il cadavere nel seminterrato con Butters, credendo che il figlio ora mangi solo carne umana. Invece, Butters chiede semplicemente degli spaghetti al sugo, ma i suoi genitori chiudono la porta e lo lasciano solo al buio.\nSegui quell'uovo!\nDurante una lezione sulla responsabilit\u00e0 familiare, la signora Garrison divide i ragazzi in coppie e gli assegna un uovo che dovranno accudire come un figlio. Con grande orrore di Stan, la sua ex-ragazza Wendy viene messa in coppia con Kyle, mentre lui \u00e8 con Bebe. Questo causa tensioni perch\u00e9 Stan pensa ingiustamente che Kyle voglia impressionare Wendy (mentre Kyle vuole semplicemente un bel voto) e Bebe \u00e8 irritata dall'indifferenza di Stan riguardo al progetto.\nNel frattempo Garrison viene a sapere che il suo ex, il signor Maso (che l'aveva lasciato dopo il cambio di sesso) si \u00e8 messo con Gran Gay Al, e che i due si sarebbero sposati non appena il governatore del Colorado avesse firmato la legge a favore dei matrimoni omosessuali. Furiosa, Garrison decide di far bloccare la legge, e si reca dal governatore per protestare con un gruppo di persone.\nQuando il governatore chiede a Garrison uno studio sui matrimoni omosessuali per respingere la legge, questi cambia le coppie mettendo Stan con Kyle (la cui amicizia \u00e8 in piena crisi) e Wendy con Bebe, allo scopo di dimostrare che due persone dello stesso sesso non possono formare una famiglia, ma le cose non vanno come previsto ed assume un sicario affinch\u00e9 distrugga l'uovo di Stan e Kyle, mentre a Cartman, che lo ha rotto, gliene d\u00e0 uno nuovo.\nIl giorno seguente Garrison presenta i risultati dello studio al governatore, ma l'uovo rotto dal sicario \u00e8 uno falso perch\u00e9, visti i non buoni rapporti tra i due, Kyle aveva dato un uovo falso a Stan; quindi quello vero era ancora intero. Dopo essersi riappacificati, Stan e Kyle si recano dal governatore e nonostante il sicario di Garrison faccia di tutto per impedirglielo, i due arrivano malconci, ma con l'uovo intatto. Cos\u00ec la legge passa, il sig. Maso e Gran Gay Al convolano a nozze e Stan trova il coraggio di mandare a quel paese la sua ex-ragazza.\nPel di carota.\nCartman, allo scopo di colpire Kyle, fa una presentazione in classe di un progetto molto offensivo verso le persone con i capelli rossi e le lentiggini, i cosiddetti \"pel di carota\", accusandoli di essere delle creature senz'anima e che non sopportano la luce solare, al pari dei vampiri. Dopo il suo discorso, Kyle, Stan e Kenny notano che la presentazione di Cartman ha influito sugli altri ragazzi, che ora hanno pregiudizi nei confronti dei pel di carota, arrivando addirittura a buttarli fuori dalla mensa.\nPer insegnare a Cartman il rispetto per gli altri, Stan, Kyle e Kenny decidono di tingere nottetempo i capelli di Cartman di rosso e di disegnargli delle lentiggini in faccia. Quando Cartman lo scopre pensa di essere affetto da \"carotismo\" e di essere diventato un pel di carota per sempre. Anche se passato dalla parte dei discriminati, Cartman non impara nulla e crea il \"Movimento Separatista dei Pel di Carota\" che usa Ron Howard (e nella versione italiana anche Aldo Biscardi) come simbolo di orgoglio rosso.\nCartman finisce con guidare una ribellione di tutti i pel di carota della citt\u00e0 allo scopo di conquistare il mondo. Spinti da Cartman, i pel di carota iniziano a compiere atti violenti, ed arrivano persino a rapire tutti i bambini di South Park per scioglierli nella lava, ma Kyle prima che ci\u00f2 avvenga rivela a Cartman la verit\u00e0, costringendolo cos\u00ec ad annullare la strage. Inizialmente, i pel di carota sono sospettosi di questo rapido cambiamento di opinione, ma Cartman li placa cantando una canzone. I pel di carota iniziano a liberare i prigionieri, mentre Kyle dice a Cartman che \u00e8 uno \"stronzo manipolatore\", cosa che Cartman afferma essere vera.\nIntrappolato nello stanzino.\nStan viene avvicinato da dei membri di Scientology, che lo convincono a fare un test della personalit\u00e0 ideato da loro. Poich\u00e9 il test lo definisce \"infelice\", Stan viene convinto a unirsi alla chiesa sotto pagamento. A causa di una serie di circostanze, i capi della chiesa lo scambiano per la reincarnazione del fondatore Ron Hubbard e lo scelgono come loro nuovo leader. La casa dei Marsh viene cos\u00ec presa d'assalto dagli adepti della chiesa, e Tom Cruise si nasconde nello sgabuzzino della camera di Stan rifiutandosi di uscire. A lui si aggiungeranno molte altre celebrit\u00e0 appartenenti a Scientology, come John Travolta o R. Kelly.\nI capi della chiesa raccontano a Stan in cosa consiste il credo della religione e gli chiedono di guidarli. Inizialmente le riforme di Stan piacciono al presidente della chiesa, ma quando il ragazzo suggerisce che gli adepti debbano smettere di pagare, questi si infuria e gli rivela che in realt\u00e0 Scientology \u00e8 una gigantesca truffa su scala mondiale, fatta allo scopo di guadagnare soldi. Il giorno dopo Stan tenta di raccontare la verit\u00e0 ai fedeli, questi non gli credono e se ne vanno, minacciando ritorsioni legali, ma Stan risponde cos\u00ec: \u00abavanti fatelo, i miei autori sono nei titoli di coda, denunciateli!\u00bb\nIn seguito a questa frase l'episodio si conclude e partono i titoli di coda, durante i quali chiunque abbia collaborato alla realizzazione \u00e8 accreditato con il nome di John Smith (se maschio) e Jane Smith (se femmina).\nIn seguito a questo episodio, Isaac Hayes, seguace di Scientology, ritenutosi offeso per il contenuto dell'episodio decise di abbandonare il ruolo di doppiatore di Chef.\nFree Willzyx.\nI ragazzi sono in visita a un parco SeaWorld, e si imbattono in un'orca di nome Jambu che fa da attrazione. Kyle, pi\u00f9 incuriosito degli altri bambini dall'animale, rimane ad osservarlo e gli sembra che il cetaceo gli stia parlando. In realt\u00e0 la voce appartiene a uno degli impiegati del parco, tal Brian, che insieme al suo amico Mike fa spesso questo scherzo per divertimento. Brian, nei panni di Jambu, dice a Kyle che desidera andare nello spazio, gli spiega che il suo vero nome \u00e8 Willzyx e che se non torna sulla luna, la sua dimora, morir\u00e0.\nI ragazzi chiamano tutti i loro amici e di notte rapiscono l'orca e la nascondono nella piscina di Clyde Donovan. Alla scoperta della sparizione dell'orca, lo staff dell'acquario chiama la polizia, che trova una nota dei ragazzi in cui spiegano che riporteranno l'orca sulla luna. Brian e Mike capiscono cosa \u00e8 successo e iniziano a rintracciare il gruppo di ragazzi.\nKyle chiama il Governo russo per chiedere quanto costa spedire Jambu sulla luna e i russi affermano di volere 20 milioni di dollari. Non potendo ovviamente pagare questa somma, Kyle cerca di far leva sui loro sentimenti, ma i russi credono che sia uno scherzo di George Bush. Cos\u00ec, i ragazzi decidono di chiedere ad un altro paese in via di sviluppo. Intanto all'acquario, i manifestanti del Fronte di liberazione animale si riuniscono per sostenere la liberazione dell'orca. Nel frattempo, Brian e Mike stanno cercando l'orca a South Park, quando notano la staccionata rotta e la piscina abbandonata nel cortile di Clyde e, osservando le feci dell'animale nella piscina, capiscono che i ragazzi si sono spostati. Infatti, l'orca \u00e8 ora nella camera di Kyle, dove i ragazzi la stanno tenendo bagnata. Kyle telefona ai giapponesi, mentre Jimmy, Timmy e Tweek sono all'ambasciata cinese, ma ogni paese ha comunque un prezzo troppo elevato. Stan e Craig sono in Messico, dove scoprono che la MASA (\"Mexican Aeron\u00e1utica y Spacial Administraci\u00f3n\") porter\u00e0 l'orca sulla luna per soli 200 dollari. Brian e Mike scoprono che i ragazzi stanno andando a Tijuana.\nMentre i ragazzi sono diretti a Tijuana, Brian e Mike riescono a fermarli e cercano di dire loro la verit\u00e0, ma vengono interrotti dalla polizia. Tuttavia, gli animalisti arrivano e iniziano a sparare contro i poliziotti e Mike e uno degli agenti di polizia vengono uccisi. Il leader degli animalisti si mette alla guida del furgone con l'orca per aiutare i ragazzi ad arrivare in Messico. Arrivati in Messico, i ragazzi riescono a mettere Jambu in acqua, mentre il gestore dell'acquario, la polizia e altri spettatori si radunano. Gli animalisti celebrano la vittoria, ma quando il missile viene lanciato nello spazio e l'orca \u00e8 attaccata ad esso, tutti si rendono conto di ci\u00f2 che i ragazzi avevano intenzione di fare. A casa, i ragazzi sono felici e festeggiano il loro successo. Sulla luna, viene mostrata l'orca morta asfissiata, mentre i titoli di coda passano silenziosamente su questa scena.\nBloody Mary.\nLa statua della Vergine Maria sita poco lontano da South Park ha iniziato a sanguinare dal sedere. Cos\u00ec, tutti gli adulti di South Park iniziano a rivolgersi a lei per dei miracoli e guarigioni. Specie Randy, che dopo aver perso la patente per guida in stato d'ebbrezza, si convince di essere \"malato\" di alcolismo. Alla fine, dopo una visita del papa Benedetto XVI, la statua perder\u00e0 la sua fama, venendo il miracolo liquidato come un normale ciclo mestruale."}
{"id": "1952039", "revid": "767487", "url": "https://it.wikipedia.org/wiki?curid=1952039", "title": "Giovanni Tarantini", "text": "Biografia.\nComp\u00ec i suoi studi a Napoli dove si laure\u00f2 in Teologia.\nTornato a Brindisi, insegn\u00f2 nel locale Seminario fino al 1851; dopo di che fu bibliotecario della \"Annibale De Leo\" e si dedic\u00f2 agli studi archeologici.\nFu il fondatore del locale Museo civico dove raccolse i preziosi cimeli di antichit\u00e0 che il territorio cominciava a restituire in seguito al rinnovamento urbanistico della citt\u00e0 e in occasione di scavi occasionali.\nIn qualit\u00e0 di Ispettore onorario per i \"Monumenti e Scavi\", fu strenuo difensore di monumenti che il progresso avrebbe potuto distruggere e diede alle stampe alcuni scritti di profonda erudizione archeologica. Fu in corrispondenza con i maggiori studiosi dell'epoca: in particolare trasmise al Mommsen per il suo monumentale \"Corpus Inscriptionum Latinarum\" un'ampia raccolta delle epigrafi latine da lui rinvenute in Brindisi.\nIl recente Museo Diocesano di Brindisi \u00e8 stato intitolato al suo nome. "}
{"id": "1952042", "revid": "125045795", "url": "https://it.wikipedia.org/wiki?curid=1952042", "title": "Episodi di South Park (decima stagione)", "text": "La decima stagione di South Park \u00e8 stata trasmessa originariamente negli Stati Uniti a partire dal 22 marzo 2006 su Comedy Central.\nIn Italia \u00e8 stata trasmessa originariamente su Comedy Central a partire dal 3 maggio 2007.\nIl ritorno di Chef.\nUn riassunto (che non si riferisce a nessuna vera puntata) spiega che Chef ha lasciato South Park per intraprendere un viaggio alla ricerca di se stesso con una societ\u00e0 chiamata \"Super Adventure Club\". Qualche tempo dopo Chef ritorna in citt\u00e0, ma \u00e8 notevolmente cambiato agli occhi dei quattro protagonisti: egli infatti \u00e8 stato plagiato dal \"Super Adventure Club\" (che si scopre essere una setta che mira ad abusare sessualmente dei bambini dei luoghi pi\u00f9 esotici del mondo) e convinto a diventare un pedofilo egli stesso.\nI ragazzini, portandolo ad un club di striptease, riescono a farlo rinsavire, mai il \"Club\" interviene rapendo Chef e portandolo al loro covo per rifargli il lavaggio del cervello. I protagonisti vanno in aiuto di Chef, ma questi, tentando la fuga, cade da un ponte e muore sbranato da un grizzly e da un puma. La citt\u00e0 organizza cos\u00ec un funerale in onore dello sfortunato Chef, e Kyle esorta i suoi concittadini a ricordare l'amico per ci\u00f2 che era, e non per quello che \u00e8 diventato.\nAlla fine della puntata, il \"Club\" recupera il corpo di Chef per farne un micidiale cyborg (di fatto identico a Dart Fener), pronto a combattere per la causa dei pedofili.\nAllerta Smug!\nGerald Broflovski compra un'auto ibrida e inizia a vantarsene, ma gli abitanti di South Park lo snobbano, cos\u00ec decide di trasferirsi a San Francisco con la famiglia. Stan, disperato per la partenza dell'amico Kyle, decide di scrivere una canzone per convincere, con successo, tutti i suoi concittadini a comprarne una. Subito dopo un ranger giunge in citt\u00e0 dicendo a Stan che la sua canzone ha causato un aumento dello smug a South Park (una sorta di smog creato dall'auto-compiacimento delle persone) che si sta unendo a quello di San Francisco, e a una nuvola, sempre di smug, nata da un discorso di George Clooney, rischiando cos\u00ec di causare la \"tempesta perfetta da auto-compiacimento\".\nI cittadini, dopo essere stati avvertiti della situazione, si mettono all'opera per evitare la catastrofe costringendo Stan, responsabile di tutto, a demolire tutte le auto ibride, mentre Cartman, che all'inizio era contentissimo della partenza di Kyle, cerca di riempire il vuoto ingaggiando Butters ma lo trova troppo gentile e riluttante a difendersi come faceva Kyle. Annoiandosi senza la sua nemesi in giro, si reca quindi a salvarlo con l'aiuto di Butters. Nonostante tutti i tentativi per risolvere la situazione, la tempesta si genera distruggendo le due citt\u00e0, ma la famiglia Broflovski viene salvata e gli abitanti della cittadina capiscono che \u00e8 ancora troppo presto per guidare un'auto ibrida, e si mettono quindi all'opera per ricostruire una devastata South Park.\nCartoon Wars Parte 1.\nIl cartone animato \"I Griffin\" sta per mostrare l'immagine del profeta Maometto in un nuovo episodio. Mentre i terroristi minacciano gli Stati Uniti e gli abitanti di South Park preferiscono letteralmente nascondere la testa sotto la sabbia che reagire, Cartman, fingendosi preoccupato per le eventuali vittime, decide di partire per Hollywood col suo triciclo per impedire la messa in onda dell'episodio e da l\u00ec di tutta la serie. Nella versione italiana la comprensione del senso stesso dell'episodio \u00e8 stata inficiata ai pi\u00f9 dal fatto che \u00e8 stato scelto di utilizzare non il nome Maometto, ma bens\u00ec Mohamed, un nome di persona piuttosto comune nei paesi arabi cos\u00ec come tra gli immigrati in Italia, nome che effettivamente pochi italiani riuscirebbero ad identificare con il profeta islamico.\nKyle, invece, grande fan del cartone, \u00e8 inizialmente contrario, ma dopo aver visto in sogno South Park bombardata, decide di andare con Cartman. Lungo il viaggio per\u00f2 scopre che il vero scopo di Eric \u00e8 quello di cancellare la serie, che lui detesta.\nCartoon Wars Parte 2.\nAd Hollywood, Cartman incontra un ragazzino simile a Bart Simpson che vuole anche lui fermare la messa in onda de \"I Griffin\". Cartman riesce poi ad entrare negli studios fingendosi \"Little Dany Pocket\", un bambino danese rimasto ferito dai terroristi, e scopre che gli scrittori de \"I Griffin\" sono tutti lamantini che mettono insieme parole a caso per formare le battute. Kyle, che ha seguito Cartman, cerca di fermare il suo piano di censura.\nUn milione di piccole fibre.\nAsciughino scrive un libro, \"Un milione di piccole fibre\", dove parla della sua tossicodipendenza. Tuttavia, l'editore si rifiuta di pubblicare il libro, in quanto afferma che a nessuno importa leggere l'autobiografia di un asciugamano. Asciughino decide di apportare delle modifiche al libro, sostituendo ovunque la parola \"asciugamano\" con \"persona\" e, indossando un cappello ed un paio di baffi finti, usa lo pseudonimo di \"Steven McTowelie\". Il libro diventa un successo e Asciughino viene invitato a partecipare al talk show di Oprah Winfrey, la quale afferma che \"Un milione di piccole fibre\" \u00e8 il suo libro del mese. Mentre Oprah discute i piani dello spettacolo, la sua vagina (Passerina) e il suo sedere (Gary) si lamentano della poca attenzione che ricevono da parte della donna.\nL'apparizione di Asciughino nel talk show rende il suo libro un bestseller. Passerina e Gary, per\u00f2, si sono accorti che Asciughino non \u00e8 davvero una persona e decidono di telefonare a Geraldo Rivera, spiegandogli che Oprah ha dato il premio \"Libro del Mese\" ad un asciugamano. In questo modo, i due credono che Oprah verr\u00e0 screditata e perder\u00e0 il lavoro e quindi dedicher\u00e0 loro pi\u00f9 attenzioni. Oprah invita ancora Asciughino a partecipare al suo show, durante il quale invita il pubblico a linciare Asciughino, sventando di conseguenza anche il piano di Passerina e Gary. Asciughino viene messo all'angolo presso la First National Bank di Chicago.\nProprio mentre Oprah e la folla si preparano a linciare Asciughino, la vagina di Oprah, temendo i loro piani non avranno mai successo, \"impugna\" una pistola che fa passare attraverso i pantaloni della donna, e prende in ostaggio delle persone e abbatte un poliziotto, iniziando a fare richieste in vista di una fuga a Parigi. Asciughino riesce ad infilarsi attraverso la porta della banca, aprendola poi dall'interno e facendo entrare gli ostaggi. Gli ostaggi ringraziano Asciughino e si scusano per aver cercato di ucciderlo. In seguito, Asciughino si rende conto che farsi le canne dovrebbe essere una ricompensa e non un modo per farsi venire delle idee.\nUomorsomaiale.\nAl Gore si reca a South Park per avvertire la popolazione della presenza un fantomatico mostro di nome \"Uomorsomaiale\" (descritto da lui come un ibrido met\u00e0 umano, met\u00e0 orso e met\u00e0 maiale). Nessuno gli crede, mentre Stan, Kenny, Kyle ed Eric lo appoggiano (pi\u00f9 per commiserazione verso il politico, che non ha amici) e vanno alla ricerca dell'inesistente mostro assieme ad Al. Al Gore e i ragazzi cos\u00ec si recano alla \"Grotta dei venti\", una localit\u00e0 turistica dove Al Gore afferma che si nasconda l'Uomorsomaiale, ma per un errore di quest'ultimo (che, credendo di colpire il mostro, spara stupidamente alle pareti causando una frana), rimangono intrappolati in essa.\nEsplorando la caverna Cartman si imbatte in un tesoro nascosto da dei pirati e, pur di non condividerlo con gli altri, lo ingoia pezzo per pezzo, ingrassando ancora di pi\u00f9. Nel frattempo fuori dalla grotta i vigili del fuoco e gli speleologi cercano di trarre in salvo i bambini, ma Al Gore devia il corso di un fiume e allaga la caverna in modo da causare la definitiva morte dell'Uomorsomaiale, ma i bambini riescono a salvarsi e accusano Al Gore di essersi inventato tutto per attirare l'attenzione degli altri. Cartman, allo stremo, defeca il tesoro, che si scoprir\u00e0 un falso fatto allo scopo di attirare i turisti.\nL'educazione di Cartman.\nLa madre di Eric Cartman viene convocata nell'ufficio del signor Mackey perch\u00e9 il figlio ha ammanettato la caviglia di Billy, un suo compagno, all'asta della bandiera della scuola dicendogli che gli aveva avvelenato il latte del pranzo e che l'unico antidoto era segarsi una gamba (come in \"Saw - L'enigmista\") solo per vendicarsi del fatto che l'aveva chiamato \"paffutello\". Per correggere il comportamento di Eric, Liane si rivolge al programma televisivo \"SOS Tata\" (in lingua originale \"Nanny 911\"). Viene mandata tata Stella (Stella Reid) a casa loro per stabilire delle regole, ma Eric l'attacca sul personale facendole ricordare che fa la babysitter perch\u00e9 non ha mai avuto un compagno con cui fare bambini. Stella viene cos\u00ec sostituita da Jo Frost del \"reality\" \"Supernanny\", ma dopo tre giorni la donna viene ricoverata in un ospedale psichiatrico, dove continua a ripetere la frase \u00abArriva dall'inferno!\u00bb mangiando i propri escrementi.\nInfine Liane si rivolge a C\u00e9sar Mill\u00e1n del \"reality\" \"Dog Whisperer\". Insegna alla madre a sottomettere il figlio comportandosi da \"capobranco\" e utilizzando tecniche di addestramento per cani, come pizzicargli il collo dicendo: \u00abTsst!\u00bb (titolo originale dell'episodio) o dandogli dei bocconcini per premiarlo. Gli consiglia inoltre di portarlo a passeggio con un guinzaglio per fargli fare esercizio fisico. Esasperato, Eric scappa di casa e chiede asilo a Stan, Kyle, Butters, Kenny, Jimmy e Craig, che per\u00f2 si rifiutano di ospitarlo. Tenta di dormire in un vicolo coperto da un cartone, ma poi ritorna subito dalla madre. Qui viene nutrito con il cibo sano ma insapore che odia, viene obbligato a lavarsi i denti, ad andare a letto presto e ad indossare i vestiti che vuole la madre.\nSorprendentemente Eric viene finalmente sottomesso: perde peso e ottiene ottimi voti a scuola. Oppresso (dice di sentirsi come un ebreo ad Auschwitz e paragona la madre a Hitler), progetta di uccidere la madre chiedendo la complicit\u00e0 degli amici, che ovviamente rifiutano. Una notte si reca con un coltello e un cuscino in camera della madre mentre dorme, ma prima di compiere il violento gesto si rende conto per la prima volta nella sua vita che \"il mondo non ruota attorno a lui\". Dopodich\u00e9 vomita una sostanza nera e subisce delle strane trasformazione fisiche (simili a quelle del film \"Stati di allucinazione\"). La mattina seguente sembra essere diventato il figlio perfetto, ma la madre, appena Ceasar se ne va, ricomincia nuovamente a viziarlo promettendogli cibo e giocattoli.\nFate l'amore non Warcraft.\nStan, Kyle, Eric Cartman e Kenny sono impegnati con il nuovo gioco \"World of Warcraft\". Ad un certo punto compare un player killer che rovina il divertimento altrui uccidendo gli altri giocatori, fra i quali anche i ragazzi.\nIl mistero dell'orinatoio.\nIl signor Mackey vuole scoprire ad ogni costo chi ha defecato nell'orinatoio della scuola, cos\u00ec chiama la polizia, ma non sapendo chi \u00e8 il colpevole, vengono fatti arrivare \"i gemelli Hardly\", due fratelli affetti da paresi che risolvono intricati misteri. Nel frattempo Cartman ritiene che il caso dell'orinatoio sia un complotto, esattamente come gli l'attentato alle torri gemelle e (dopo una ricerca ed un assurdo ragionamento) arriva ad accusare Kyle e a convincere tutti i bambini della sua colpevolezza. Kyle torna a casa e informa la madre che ora tutti lo accusano dell'11 settembre e cos\u00ec lei fa convocare una riunione tra genitori e insegnanti e chiede che la scuola spieghi ai ragazzi cosa \u00e8 successo quel giorno. Ma siccome gli stessi adulti sono in disaccordo su chi sia il responsabile, si affida ai fratelli Hardly il compito di scoprire il responsabile degli attentati dell'11 settembre 2001. Intanto, mentre Kyle viene tenuto d'occhio dai servizi segreti, Stan trova un sito di un'organizzazione che riuscir\u00e0 a dimostrare che Kyle non c'entra nulla con l'attacco. Cos\u00ec Stan e Kyle si recano dal gestore del sito, che gli spiega che l'attacco \u00e8 stato messo a segno dallo stesso governo statunitense per ottenere consensi dal popolo americano ad attaccare il Medio Oriente.\nNel frattempo, Mackey continua la sua indagine sul crimine avvenuto nel gabinetto, ma purtroppo i suoi tentativi di trovare il colpevole sono infruttuosi poich\u00e9 tenta di spingere il colpevole a consegnarsi facendo leva sulla presunta tragicit\u00e0 della situazione, sperando cos\u00ec di suscitare in lui dei sensi di colpa, ma alla fine le metafore che utilizza suscitano soltanto ilarit\u00e0 tra gli studenti e il resto degli insegnanti.\nIn quel momento arriva la polizia e Stan, Kyle e il tizio del sito vengono portati alla Casa Bianca davanti al presidente George W. Bush. Questi estrae una pistola ed uccide il tipo del sito, poi ammette il coinvolgimento del governo nella faccenda. Infatti quando le torri gemelle sono cadute, gli americani si sono sentiti attaccati, feriti e conseguentemente si sono sentiti pi\u00f9 vicini alla loro nazione, cos\u00ec da autorizzare l'attacco dell'Iraq. Attaccando il Medio Oriente, gli Stati Uniti si sono presi il petrolio, e poich\u00e9 da esso dipende l'economia mondiale, gli USA sono diventati ancora pi\u00f9 ricchi e potenti di prima. Kyle e Stan scappano dalla Casa Bianca, ma in strada reincontrano lo stesso tizio del sito internet. Lo inseguono sino ad un vicolo cieco, ma qui viene nuovamente ucciso da un uomo che li porta nella sua lussuosa abitazione. Si scopre che quest'uomo altri non \u00e8 che il padre dei fratelli Hardly, i quali hanno scoperto che i siti internet che sostengono che il governo statunitense sia implicato nell'attentato dell'11 settembre in realt\u00e0 sono gestiti dal governo stesso in modo da intimidire la gente, facendogli credere che il governo ha il controllo totale di tutto e che \u00e8 capace del piano pi\u00f9 complesso del mondo. Arriva di nuovo Bush, il quale continua dicendo che la gente ama pensare che gli Stati Uniti sono la nazione pi\u00f9 potente del mondo; se sapesse che non c'entra nulla nell'attentato, penserebbe che il governo statunitense non controlla un bel niente. E si arriva al colpo si scena: Stan estrae una pistola, la punta alla tempia di Kyle e ammette di aver defecato lui nell'orinatoio, per poi dare la colpa al governo, che \u00e8 stato ben felice di accollarsi tale accusa visto che li ha fatti sembrare responsabili dell'attentato. Ma, assurdamente, alla domanda di Kyle di chi sia la responsabilit\u00e0 finale della caduta delle torri gemelle, Stan risponde che \u00e8 dei terroristi. Il mistero \u00e8 risolto.\nNella scena finale Stan deve (per punizione) tirare a lucido l'orinatoio, sotto lo sguardo vigile del signor Mackey che, di nuovo, nel tentativo di far riflettere il bambino, utilizza metafore e similitudini che invece lo fanno soltanto ridere.\nOcchio alla maestra!\nLa preside Victoria affida a Cartman il compito di vigilare il corridoio della scuola. L'idea di avere potere e autorit\u00e0 \"trasforma\" Eric in una sorta di rigoroso e violento giustiziere con tanto di barba e capelli finti (riferimento al programma \"Dog the Bounty Hunter\"), che aggredisce gli studenti senza pass. Intanto, la maestra dell'asilo (la signorina Stevenson) incomincia una relazione amorosa e sessuale con Ike. Quando Kyle li scopre in atteggiamenti inequivocabili, cerca inutilmente di parlarne con i genitori, con gli amici e con la polizia, ma senza risultati, perch\u00e9 mentre i primi non capiscono quello che il figlio cerca di dirgli, tutti gli altri ritengono che non ci sia nulla di male dato che la maestra \u00e8 una bella donna.\nQuando Cartman becca la maestra e Ike nel corridoio mentre si baciano, la loro relazione diventa di pubblico dominio, ma la donna riuscir\u00e0 ad essere scagionata dicendo di aver problemi di alcolismo. Uscita dalla clinica dopo una veloce riabilitazione, convince Ike a scappare insieme a Milano il giorno seguente e si rifuggiano all'Hilton Hotel in attesa del volo. Kyle si aggrega alla squadra messa su da Cartman e, con la polizia alle costole, raggiungono i due amanti, che fuggono sino sul tetto dell'hotel. Mentre la maestra decide di suicidarsi gettandosi nel vuoto, Ike non si butta e si getta tra le braccia del fratello.\nInferno sulla Terra 2006.\nSatana sta organizzando una grande festa di Halloween a Los Angeles. Ogni dettaglio dovr\u00e0 essere perfetto. Satana manda tre maldestri serial killer (Ted Bundy, Jeffrey Dahmer e John Wayne Gacy) a recuperare la sua torta a forma di Ferrari. Intanto, Butters evoca il rapper Biggie Smalls.\nViaggio nel futuro.\nLa signora Garrison sostiene che la teoria dell'evoluzione \u00e8 solo una storiella infondata, perci\u00f2 ne insegna una versione alterata ai ragazzi, dicendo che essi sono il risultato di una serie di inchiappettamenti tra scimmie e pesci-scoiattolo. Dopo aver ricevuto lamentele dai genitori cattolici di una bambina della classe, la preside Victoria e il signor Mackey ritengono che la Garrison non sia abbastanza preparata su questa teoria, quindi la obbligano ad assistere alle lezioni del divulgatore scientifico Richard Dawkins, che nel frattempo l'ha sostituita nell'insegnamento. Dopo i primi conflitti, tra i due si genera una reciproca attrazione che sfocia in una relazione. Garrison diventa cos\u00ec un'atea intransigente e insieme al suo amante si propone di portare l'ateismo nel mondo.\nIntanto Cartman non riesce ad aspettare con pazienza l'uscita nei negozi del nuovo Wii, perci\u00f2, con l'aiuto di Butters, decide di farsi ibernare tra le nevi delle montagne per tre settimane.\nPer sbaglio per\u00f2 viene scongelato nel 2546, anno in cui il Wii \u00e8 solo un raro pezzo da museo e in cui tutta la popolazione mondiale \u00e8 diventata atea.\nViaggio nel futuro... e ritorno.\nNel futuro \u00e8 in corso una terribile guerra fra tre diverse frange di atei (una delle quali \u00e8 composta da lontre che grazie alla scienza hanno acquisito intelligenza umana). I tre gruppi sono le uniche religioni rimaste ed adorano gli stessi due profeti, ovvero Richard Dawkins e la sua compagna la signora Garrison. Nel frattempo Cartman, dopo un'ansiosa ricerca riesce a trovare il tanto desiderato Wii, ma un tecnico gli spiega che non \u00e8 possibile collegarla a nessun televisore moderno. Cartman scopre tramite una pubblicit\u00e0 che esiste la possibilit\u00e0 di fare telefonate nel passato e decide quindi di telefonare a s\u00e9 stesso nel XX secolo per impedire di congelarsi e convincersi che \u00e8 bene attendere l'uscita del Wii con pazienza. Non riuscendo a convincersi fa quindi un giro di telefonate ai suoi amici e alla signora Garrison mentre \u00e8 a letto con Richard Dawkins. Questi scopre cos\u00ec che Garrison era un uomo e fugge, finendo inevitabilmente per modificare gli eventi passati e presenti. Lo scenario futuro si modifica repentinamente fino ad una situazione di pace e tranquillit\u00e0 e si scopre che il viaggio di Cartman era stato programmato da uno dei tre gruppi di atei nel tentativo di porre rimedio alla sanguinosa guerra. A questo punto Cartman viene rimandato a casa nel suo tempo, ma scopre che mancano ancora due mesi all'uscita del Wii; improvvisamente riceve una chiamata di s\u00e9 stesso dal futuro che gli dice di non fare ci\u00f2 che ha in mente. Ma Cartman non ha imparato niente, credendo di nuovo che sia Kyle che gli fa uno scherzo.\nVincere o perdere.\nQuando la bici di Stan viene sequestrata dal carro attrezzi, il ragazzino non pu\u00f2 pi\u00f9 svolgere il suo lavoro di consegna dei giornali. L'unico modo per guadagnare dei soldi \u00e8 allenare una squadra di hockey formata da bambinetti dell'asilo. Uno di questi, Nelson, ha il cancro ed \u00e8 ricoverato in ospedale, ma il suo pi\u00f9 grande desiderio \u00e8 che la squadra vinca. Inoltre la partita si svolge in uno stadio dove tanti anni fa Stan fece una figuraccia mancando il tiro finale cosa che crea non poche frustrazioni al padre. Il giorno della finale, la squadra avversaria non si presenta e i bambini giocano cos\u00ec contro i Red Wings, professionisti dell'hockey, che letteralmente li massacrano, causando cos\u00ec la morte di Nelson."}
{"id": "1952043", "revid": "287204", "url": "https://it.wikipedia.org/wiki?curid=1952043", "title": "La\u1e45k\u0101vat\u0101ras\u016btra", "text": "La\u1e45k\u0101vat\u0101ras\u016btra (Il Sutra della discesa a Lanka, \u695e\u4f3d\u7d93 pinyin \"L\u00e8ngqi\u00e9j\u012bng\", giapponese \"Ry\u014dgaky\u014d\", tibetano \"La\u1e45kar ghsegs-pa'i mdo\", coreano\n\ub2a5\uac00\uacbd, \"N\u016dngga ky\u014fng\", vietnamita \"L\u0103ng gi\u00e0 kinh\"), sutra buddhista mah\u0101y\u0101na che incrocia la dottrina del \"tath\u0101gatagarbha\" (cinese \u5982\u4f86\u85cf \"r\u00fal\u00e1i z\u00e0ng\" giapp. \"nyorai z\u014d\", tib. \"de-bzhin ghsegs-pa'i snying-po\") con quelle elaborate all'interno della scuola Cittam\u0101tra. \n\u00c8 presente sia nel Canone cinese che nel Canone tibetano. Esiste una versione \"La\u1e45k\u0101vat\u0101ra S\u016btra\" in Sanscrito, \u00e8 preservata come manoscritto in Nepal ed \u00e8 stata usata come critica del Nanjo Bunyu in 1923. La sua prima traduzione, in cinese, opera di Dharmak\u1e63ema (con il titolo \"Lengqiejing sijuan\", \u695e\u4f3d\u7d93\u56db\u5377, e menzionata nel \"Kaiyuan lu\"), fu comunque effettuata tra il 412 e il 433, ma \u00e8 andata anch'essa perduta. \nNel Canone cinese esistono altre tre traduzioni: una, parziale, di Gu\u1e47abhadra (\"Lengqie abatuoluo baojing\" \u695e\u4f3d\u963f\u8dcb\u591a\u7f85\u5bf6\u7d93, del 443, 4 fascicoli, T.D. 670.16.479-513); altre due, complete, rispettivamente di Bodhiruci (\"Rulengqiejing\" \u5165\u695e\u4f3d\u7d93, del 513, 10 fascicoli, T.D. 671.16.514-586) e di \u015aik\u1e63\u0101nanda (\"Dasheng rulengqie jing\" \u5927\u4e58\u5165\u695e\u4f3d\u7d93, del 700, 7 fascicoli, T.D. 672.16.587-639), tutte conservate nel \"J\u012bngj\u00edb\u00f9\".\nNel Canone tibetano \u00e8 conservato al Toh. 107 con il titolo di \u0f63\u0f44\u0f0b\u0f40\u0f62\u0f0b\u0f42\u0f64\u0f7a\u0f42\u0f66\u0f0b\u0f54\u0f60\u0f72\u0f0b\u0f58\u0f51\u0f7c\u0f0d, \"lang kar gshegs pa'i mdo\", la sua traduzione in quella lingua la si deve a Hgos Chos grub nel IX secolo.\nNel Buddhismo tibetano \u00e8 considerato fra i \"s\u016btra\" del terzo avvio della Ruota del Dharma (\"Tridharmacakra\", tib. \" 'Khor lo rim pa gsum\", \u4e09\u8f49\u6cd5\u8f2a pinyin \"s\u0101nzhu\u01cen f\u01cel\u00fan\", giapp. \"santen b\u014drin\"). \n\u00c8 considerato altrettanto importante nelle scuole buddhiste sino-giapponesi, e si ritiene sia al fondamento della scuola buddhista \"Ch\u00e1n\". Il legame tra il Buddhismo Ch\u00e1n e il La\u1e45k\u00e2vat\u0101ras\u016btra sarebbe testimoniato in un passaggio dello \"X\u00f9g\u0101os\u0113ngzhu\u00e0n\" (\u7e8c\u9ad8\u50e7\u50b3, Continuazione delle Biografie di monaci eminenti, giapp. \"Zoku k\u014ds\u014d den\", T.D. 2060.50.425a-707a, conservato nel \"Sh\u01d0chu\u00e1nb\u00f9\") redatto da D\u00e0oxu\u0101n (\u9053\u5ba3, 596-667) nel 645, inerente alla biografia di F\u01cech\u014dng (\u6cd5\u6c96, 589-665) dove si afferma che il discepolo di Bodhidharma, Hu\u00eck\u011b (\u6167\u53ef, 487-593), ottenne dallo stesso i quattro volumi del \"La\u1e45k\u00e2vat\u0101ras\u016btra\" con l'invito a studiarlo e ad applicarlo per la salvezza del mondo.\nStruttura e dottrine del \"La\u1e45k\u0101vat\u0101ras\u016btra\".\nIl \"s\u016btra\" riporta cento otto risposte che il Buddha \u015a\u0101kyamuni, di ritorno da un incontro con i \"n\u0101ga\" in fondo all'oceano, d\u00e0 a delle domande postegli dal bodhisattva Mah\u0101mati incontrato dopo un invito del re di La\u1e45k\u00e2 (odierno Sri Lanka), di nome R\u0101vana.\nIn queste cento otto risposte il Buddha Shakyamuni confuta le dottrine che ritiene erronee, descrivendo, tra l'altro, l\u0101layavij\u00f1\u0101na\" (cinese \u963f\u8cf4\u8036\u8b58 \"\u0101l\u00e0iy\u00e9sh\u00ec\", giapp. \"arayashiki\", tib. \"kun gzhi rnam shes pa\") dottrina della scuola \"Cittam\u0101tra\" che qui viene identificato con il \"tath\u0101gatagarbha\". E, a parte una riassunto delle principali dottrine Cittam\u0101tra sviluppate da Asa\u1e45ga e da Vasubandhu, il \"s\u016btra\", e questa sembra essere la sua caratteristica principale, vuole identificare il \"tath\u0101gatagarbha\" con l\"\u0101layavij\u00f1\u0101na\", sovrapposizione che non era stata mai promossa dagli autori della dottrina del \"tath\u0101gatagarbha\"."}
{"id": "1952049", "revid": "547034", "url": "https://it.wikipedia.org/wiki?curid=1952049", "title": "Episodi di South Park (undicesima stagione)", "text": "L'undicesima stagione di South Park and\u00f2 in onda originariamente negli Stati Uniti su Comedy Central a partire dal 7 marzo 2007.\nIn Italia la serie and\u00f2 in onda su Comedy Central dal 21 giugno 2007. L'episodio 10, \"Terra dell'Immaginazione 1\u00aa parte\", \u00e8 stato trasmesso parzialmente il 5 febbraio, per un errore di programmazione. L'episodio in seguito \u00e8 stato replicato in forma integrale, insieme alle altre due puntate della trilogia, il 12 febbraio 2008.\nLe mie pi\u00f9 sentite scuse a Jesse Jackson.\nRandy offende gli afroamericani alla versione statunitense de \"La ruota della fortuna\" (\"Wheel of Fortune\") per colpa di una lettera (di fronte alla definizione \"tipicamente rompiscatole\", con solo una lettera mancante da N_GGERS, Randy risponde \"NIGGERS\" invece che \"NAGGERS\" cio\u00e8 \"brontoloni\"), causando al figlio dei problemi a scuola; intanto Cartman combatte contro un uomo affetto da nanismo.\nCartman fa schifo.\nCartman ha preso l'abitudine di invitare Butters a dormire a casa sua in modo da fargli foto umilianti mentre dorme, ma alla fine questo gli si ritorce contro quando si fotografa con in bocca il pene di Butters in modo da farlo passare per gay. Mostrata la foto a Stan, Kyle e Kenny, scopre che la foto fa sembrare lui gay quindi, sotto consiglio di Kyle cerca di annullare il tutto mettendo a sua volta il proprio pene nella bocca di Butters. I due vengono sorpresi dal padre di Butters, che pensa che il proprio figlio sia bi-curioso e quindi, su consiglio del prete, lo manda in un campo di conversione. Il centro, ovviamente, non funziona, visto che diversi bambini continuano a suicidarsi a causa del senso di colpa istigato dal personale. Butters alla fine fa capire a tutti, compreso il padre, che l'omosessualit\u00e0 non \u00e8 una cosa sbagliata e riuscir\u00e0 cos\u00ec ad impedire che il suo amichetto gay, Bradley, si getti da un ponte. Stephen decide quindi di riportare a casa il figlio, confessando inoltre di essere \"anche\" lui bi-curioso.\nIntanto, Cartman smarrisce la foto compromettente e crede che Kyle gliel'abbia rubata. Cerca di recuperarla, denunciandone la scomparsa alla polizia e richiedendo la mediazione di sua madre ma dato che la foto non salta fuori, e Cartman non vuole che Kyle lo metta in ridicolo, decide di batterlo sul tempo facendone una copia e mostrandola lui stesso ai suoi compagni di classe, proprio un attimo prima di ricevere un messaggio della madre in cui gli spiega di aver ritrovato a casa loro la foto, facendo una figuraccia.\nCaccia ai pidocchi.\nI pidocchi hanno colpito gli alunni di South Park. Clyde pensa di esserne la causa e decide di nasconderlo alla sua classe.\nHildog.\nI ragazzi devono sventare un complotto che ha come protagonisti i terroristi russi, islamici e gli inglesi che vogliono riconquistare gli Stati Uniti.\nFantastico speciale di Pasqua.\nMentre la famiglia Marsh decora le uova in occasione della Pasqua, Stan chiede al padre quale sia l'analogia tra la resurrezione di Cristo e un coniglio che nasconde delle uova colorate. Non soddisfatto delle risposte vaghe che il padre gli dice, fa la stessa domanda all'uomo travestito da coniglio pasquale del centro commerciale. Anche l'uomo d\u00e0 delle risposte evasive al bambino e fa una telefonata misteriosa, avvertendo l'interlocutore che \"qualcuno fa troppe domande\". In strada Stan viene inseguito fino a casa da un gruppo di persone travestite da conigli. Randy gli rivela che anche lui fa parte di una societ\u00e0 segreta che protegge il segreto del coniglio di pasqua il \"Club degli uomini lepre\". Gli uomini della famiglia Marsh fanno parte dell'organizzazione da generazioni, perci\u00f2 anche Stan viene iniziato. Durante la cerimonia, prima che il segreto gli venga rivelato, dei ninja irrompono nella villa dove si nascondono.\n\u00c8 compito di Stan portare in salvo Palla di neve, il coniglio sacro. I membri del club vengono catturati e alcuni addirittura uccisi. Perci\u00f2 Stan chiede a Kyle aiuto, confessando tutto. Insieme vanno dal Professor Teabag (caricatura di Sir Leigh Teabing, personaggio de \"Il codice da Vinci\" di cui l'intero episodio \u00e8 una parodia) che gli fa notare come nell\"'Ultima Cena\" di Leonardo Da Vinci sia dipinto un uovo davanti a San Pietro. I ricercatori hanno scoperto, guardando con un laser, che sotto il dipinto San Pietro non \u00e8 stato raffigurato come essere umano, bens\u00ec come lepre. Questa tesi viene dimostrata dal professore facendo notare anche che la mitria del Papa \u00e8 un copricapo adatto solo ad un leporide. Cristo ha voluto nominare a capo della chiesa un animale perch\u00e9 simbolo di purezza, al contrario dell'uomo. La Chiesa sta nascondendo questa verit\u00e0 ai fedeli e il Club degli uomini lepre da secoli dipinge le uova per mantenere vivo il segreto. Palla di neve \u00e8 quindi il vero erede al trono papale, in quanto discendente di San Pietro.\nI ninja del Vaticano scoprono che il coniglio \u00e8 nella villa del professore, perci\u00f2 Stan e Kyle fuggono. Disperato, Stan invoca Ges\u00f9, ma egli non si manifesta. Arrivati al Vaticano, i due bambini hanno intenzione di consegnare il coniglio al vescovo William Anthony Donohue, in cambio del padre. Avendo incrociato le croci mentre ci giurava sopra, Donohue slealmente si prende il coniglio e imprigiona anche i bambini. Finalmente Ges\u00f9 appare al Vaticano, dopo essere morto in Iraq. Donohue ordina ai suoi ninja di uccidere Ges\u00f9, ma a quel punto anche Papa Ratzinger capisce che questo gesto \u00e8 assurdo per dei cristiani. Cerca di far arrestare il vescovo americano ma viene catturato anche lui e Donohue prende il potere. Per scappare dalla cella, Ges\u00f9 chiede a Kyle di ucciderlo tagliandogli la gola per poter resuscitare fuori dalle sbarre. Kyle all'inizio \u00e8 contrariato dall'idea in quanto ebreo ma quando Ges\u00f9 gli promette che Eric Cartman non lo verr\u00e0 mai a sapere, lo trafigge. Resuscitato, Ges\u00f9 destituisce Donohue dalla sua carica e lo uccide. Alla fine Palla di neve diventer\u00e0 Papa e Stan imparer\u00e0 che \"deve tenere la bocca chiusa, dipingere uova senza fare domande\".\nLesbiche alla riscossa.\nDopo essere stato lasciato per l'ennesima volta, la signora Garrison scopre il mondo delle lesbiche e il bar \"Les Bos\" che frequentano che \u00e8 stato comprato dai persiani.\nL'episodio \u00e8 una parodia del film 300.\nLa notte dei barboni viventi.\nL'aumento dei senzatetto a South Park preoccupa gli abitanti. Il quartetto allora decide di intervenire per risolvere la questione.\nLe petit Tourette.\nCartman incontra un ragazzino con la sindrome di Tourette e immediatamente decide di convincere la madre e i dottori di esserne affetto. Riuscito nell'impresa, comincia ad offendere in libert\u00e0 chiunque, soprattutto i parenti ebrei di Kyle che subito capisce che sta fingendo. Purtroppo Cartman, a furia di parlare in libert\u00e0 e senza nessun limite, finisce con il perdere il controllo di quello che dice e comincia a rivelare imbarazzanti dettagli della sua vita. Grazie all'intervento di Kyle, per\u00f2, riuscir\u00e0 ad evitare un'umiliazione pubblica e televisiva.\nLo stronzo pi\u00f9 grosso del mondo.\nLa visita di Randy al medico lo porta a scoprire che \u00e8 stitico e, quando finalmente riesce ad andare in bagno per la prima volta dopo tre settimane, prova un grande dolore. Mentre sta per tirare lo sciacquone, nota le dimensioni delle sue feci ed \u00e8 stupito. Randy afferma di averla conservata e decide di mostrarla ai suoi amici, che sono impressionati e gli consigliano di fare domanda per il record del mondo. Dopo che gli \u00e8 stato detto di rivolgersi alla \"Fondazione Europea Standard e Misurazioni Fecali di Zurigo\", Randy scopre di avere effettivamente prodotto lo \"stronzo pi\u00f9 grosso del mondo\". Il precedente detentore del titolo \u00e8 Bono degli U2, il quale non \u00e8 molto felice di essere stato battuto. \nDurante una cerimonia di premiazione per Randy, arriva un messaggio da Bono che rivela di aver fatto una fece ancora pi\u00f9 grande di quello di Randy, cos\u00ec la Fondazione spoglia Randy del suo titolo e lo restituisce a Bono. Dopo giorni di tristezza, i ragazzi del bar convincono Randy a fare un altro tentativo. Tre settimane dopo, Bono scopre che Randy sta cercando di battere il record e chiede alla Fondazione di obbligare Randy a defecare di fronte a loro, a Zurigo. Il medico, tuttavia, sconsiglia a Randy di prendere l'aereo, avendo in corpo uno stronzo cos\u00ec grande.\nStan si reca da Bono per cercare di convincerlo a lasciar vincere suo padre, poich\u00e9 Randy non ha mai vinto nulla in vita sua mentre Bono ha vinto migliaia di premi. Tuttavia, l'uomo si rifiuta e, quando Stan lo supplica di lasciare che suo padre sia il numero uno e lui il numero due, Bono attacca brutalmente il ragazzo, affermando che lui non sar\u00e0 mai il numero due in qualcosa. Il suo maggiordomo avverte Stan che suo padre morir\u00e0 se dovesse defecare e Stan si chiede come ha fatto Bono a produrre uno stronzo cos\u00ec grande senza morire, cos\u00ec il maggiordomo gli rivela un segreto.\nArrivato a Zurigo, Stan informa la Fondazione Europea Standard e Misurazioni Fecali che Bono non \u00e8 il detentore del record, bens\u00ec \u00e8 il record stesso. Un membro della Fondazione ammette di aver defecato Bono tanto tempo fa e di averlo allevato come un figlio, facendolo diventare ci\u00f2 che \u00e8 ora, il che dovrebbe spiegare come Bono faccia cos\u00ec tanto per aiutare le persone, ma rimanga comunque \"un pezzo di merda\". Poi, Randy finalmente riesce a defecare, e il suo stronzo \u00e8 talmente enorme da superare le dimensioni di Bono. Sullo schermo appare una scritta che recita \"Emmy Award Winning Series\" (\"serie vincitrice di un Emmy Award\"), che \u00e8 stato regolarmente visualizzato nella parte inferiore dello schermo dall'inizio dell'episodio, e un membro della Fondazione lo afferra e lo infila nella fece di Randy.\nRockstar system.\nStan e Kyle, in casa del primo, giocano a \"Guitar Hero\" di fronte ai loro amici, e riescono ad ottenere 100.000 punti, iniziando cos\u00ec a considerarsi delle rock star. Vengono contattati da un uomo di nome Charles Kincade dell'omonima societ\u00e0 di talenti che vuole divenire il loro manager, ottenendo risposta positiva da entrambi e una firma per un contratto di un anno oltre che un party a casa di Kincade; il loro prossimo obiettivo sar\u00e0 raggiungere il milione di punti.\nUn altro giorno, Stan e Kyle continuano ad allenarsi e a canzone finita Charles inventa uno stratagemma per disfarsi di Kyle pensando che Stan (riluttante ad accettare) potr\u00e0 raggiungere l'obiettivo solo con un giocatore migliore al suo fianco; quest'ultimo, Thad, si rivela capace di suonare addirittura acusticamente col controller non collegato. Quando Kyle scoprir\u00e0 la nuova coppia allenarsi senza di lui se ne va disgustato (verr\u00e0 poi ingaggiato per suonare con \"Guitar Hero\" al bowling locale) e Stan, chiaramente non pi\u00f9 tranquillo, non riesce proprio a legare con Thad, finendo presto per litigare pesantemente con lui e spingendolo a lasciare la coppia, per la rabbia di Charles. A questo punto Stan ne ha abbastanza di \"Guitar Hero\" e si reca al negozio di videogiochi per prendersi un normale titolo di guida, ma il riascolto di una canzone precedentemente suonata con Kyle lo spinge a fare retromarcia e a riformare la vecchia coppia. Kyle, rivisto al bowling, accetta e lascia il suo impiego dopo l'incoraggiamento dello stesso proprietario.\nInfine, Butters va al campo di basket della cittadina per radunare il gruppo di amici l\u00ec presente ed avvertirli che Stan e Kyle si sono riuniti per provare a raggiungere il milione di punti: giunti a casa di Stan, tutti assistono all'agognato raggiungimento del traguardo, ma Stan e Kyle, invece di complimenti, ricevono dal gioco la scritta \u00abYou are fags\u00bb, provocandone la rabbia e l'abbandono dei controller. Il loro posto viene preso da Butters e Cartman.\nLa lista.\nI ragazzi di South Park scoprono da Butters che le loro compagne di classe hanno creato una lista su di loro, ordinati dal pi\u00f9 carino al pi\u00f9 brutto; dopo due tentativi orditi da Cartman, riescono finalmente a rubare la lista e scoprono che essa pone Clyde al primo posto e Kyle all'ultimo, con Cartman appena sopra quest'ultimo. Kyle, che inizialmente era l'unico a non interessarsi della lista, si deprime moltissimo, mentre Clyde si monta la testa e inizia a flirtare con molte bambine della scuola, mostrando comunque piet\u00e0 per Kyle e rassicurandolo che Abramo Lincoln, noto per essere brutto, ha avuto comunque successo nella vita. Kyle, in un atto di depressione, inizia a frequentare i ragazzi pi\u00f9 brutti, e inizia a pensare di bruciare la scuola dopo il suggerimento di un bambino di nome Jamal. Poco dopo di notte, Kyle riceve la visita del fantasma di Lincoln, che gli spiega che la bruttezza pu\u00f2 essere per certi versi una benedizione; i bambini brutti come Jamal non hanno niente da perdere e devono guadagnarsi quel che vogliono, rinforzando cos\u00ec la propria personalit\u00e0, mentre la gente di bell'aspetto diventer\u00e0 vuota d'animo quando la bellezza svanir\u00e0 col tempo. Kyle decide comunque di andar avanti col suo piano, dicendo che non vuole aspettare tanto tempo per rendersi conto della benedizione e soffrirebbe comunque troppo nel frattempo per la difficolt\u00e0 e miseria della sua situazione attuale.\nNel frattempo Stan, preoccupandosi per l'amico, chiede all'ex fidanzata Wendy perch\u00e9 Kyle \u00e8 stato votato come il pi\u00f9 brutto. Wendy inizia a investigare e scopre che le votazioni sono state pilotate in favore di Clyde perch\u00e9 alcune bambine lo volevano far diventare popolare per giustificare gli appuntamenti con lui e ottenere scarpe nuove gratis per via del lavoro del padre del giovane. Questo spiega perch\u00e9 la vera lista \u00e8 stata nascosta e sostituita da una falsa, quella rubata dai maschi. Wendy ruba l'elenco vero e corre insieme a Stan per cercare Kyle, che sta per incendiare la scuola.\nStan e Wendy spiegano la verit\u00e0 a Kyle, ma Bebe appare improvvisamente e li minaccia con una pistola, ammettendo che la scelta di Kyle come il pi\u00f9 brutto \u00e8 stata solo una coincidenza del piano. Comunque Wendy ha chiamato la polizia che arriva giusto in tempo: Bebe \u00e8 scioccata, mentre Wendy ne approfitta per scaraventarsi addosso a lei e toglierle la pistola. Questa fa inavvertitamente partire uno sparo senza colpire nessuna delle due contendenti, ma che vola fino a casa di Kenny, colpendo a morte quest'ultimo dietro la testa mentre cena con la famiglia. Bebe viene arrestata e Kyle si rifiuta di vedere la vera lista (decide di bruciarla), mostrando di aver imparato la lezione che gli ha dato il fantasma di Abramo Lincoln. Nel frattempo Wendy ammette a Stan che la vicenda ha rinsaldato il suo buon rapporto con lui andato perso da tempo; sfortunatamente per lei, per\u00f2, Stan ha ripreso il vizio delle prime stagioni di vomitarle involontariamente addosso prima di un bacio."}
{"id": "1952051", "revid": "322321", "url": "https://it.wikipedia.org/wiki?curid=1952051", "title": "Domenico Guadalupi", "text": "Biografia.\nComp\u00ec gli studi ecclesiastici in Roma.\nNel 1848 a Palermo ricopr\u00ec la carica di primo uditore del cardinale Ferdinando Maria Pignatelli.\nIn seguito a Roma fu protonotario apostolico.\nNel 1868 fu designato vescovo di Lecce, ma rifiut\u00f2 la carica, sentendosi inadeguato.\nDal 6 maggio 1872 fu arcivescovo di Salerno e Acerno, fino alla sua rinuncia alla sede nel marzo del 1877.\nIl suo episcopato \u00e8 caratterizzato da una particolare attenzione al seminario, che si trovava in una condizione di povert\u00e0 e precariet\u00e0 in seguito alle leggi eversive. Lo scopo dell'arcivescovo era quello di formare sacerdoti culturalmente e spiritualmente preparati per affrontare il clima anticlericale dell'epoca. Ebbe contrasti con il suo capitolo a causa del rifacimento della pavimentazione della cattedrale, che l'arcivescovo volle portare a termine, nonostante la presenza di alcune lapidi di pregio storico-artistico, che il capitolo avrebbe voluto preservare.\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "1952053", "revid": "76963", "url": "https://it.wikipedia.org/wiki?curid=1952053", "title": "Maya Hazen", "text": "Biografia.\nAnn Maya Hazen \u00e8 nata a Tokyo in Giappone, ma naturalizzata statunitense. Oltre a recitare, \u00e8 una showgirl in programmi televisivi."}
{"id": "1952055", "revid": "125701711", "url": "https://it.wikipedia.org/wiki?curid=1952055", "title": "Episodi di South Park (dodicesima stagione)", "text": "La dodicesima stagione di South Park \u00e8 andata in onda originariamente negli Stati Uniti su Comedy Central dal 12 marzo al 23 aprile 2008, per quanto riguarda i primi sette episodi, e dall'8 ottobre al 19 novembre per quanto riguarda i restanti sette.\nIn Italia \u00e8 andata originariamente in onda a partire dal 23 settembre 2008 su Comedy Central.\nProblemi di tonsille.\nDopo una tonsillectomia, Cartman viene accidentalmente infettato con l'HIV dal sangue di un donatore. Scioccato, Eric cerca di ottenere supporto dalle persone a lui care ma non ci riesce in quanto tutti considerano l'AIDS antiquato (secondo i cittadini di South Park infatti la nuova \"moda\" \u00e8 il cancro); Kyle arriva addirittura a ridere della disgrazia di Cartman. Infuriato della mancanza di attenzione e delle prese in giro di Kyle, Cartman infetta il suo nemico mettendogli il suo sangue infetto nella bocca mentre dorme. Dopo aver scoperto di avere il virus dell'HIV, Kyle si reca furioso in casa di Cartman, intenzionato a distruggere tutti i suoi averi. Prima che Kyle riesca a rompere la sua amata Xbox 360, Cartman lo convince ad aiutarlo a scoprire una cura per l'AIDS che, secondo le sue ricerche, \u00e8 celata nella vita di Magic Johnson, il quale \u00e8 riuscito a sopravvivere cos\u00ec a lungo nonostante avesse l'HIV.\nKyle e Cartman arrivano nella casa di Johnson dopo aver ottenuto dei biglietti aerei gratuiti (dopo aver mentito dicendo di avere il cancro). Johnson si dimostra disposto ad aiutare i bambini, anche se non \u00e8 sicuro di possedere qualcosa di utile. Dopo vari esami, i bambini scoprono che Johnson dorme regolarmente con enormi pile di banconote nella sua stanza. Alle banconote viene quindi attribuito il potere di neutralizzare l'HIV. In laboratorio, gli scienziati trovano infine la soluzione definitiva alla malattia: iniettarsi nelle vene una dose di \"circa 180\u00a0000 $\". Alla fine dell'episodio, la cura per l'HIV viene diffusa in tutto il mondo. Nonostante tutto, Kyle, ancora in collera, marcia lo stesso verso la casa di Cartman con l'intenzione di distruggere la sua Xbox.\nBritney deve morire.\nStan, Kyle, Cartman e Butters si annoiano mentre guardano un dibattito tra Hillary Clinton e Barack Obama insieme a Randy, quando a un certo punto lo show viene interrotto da un notiziario speciale: Britney Spears \u00e8 stata vista a South Park e un uomo \u00e8 stato pagato 100\u00a0000 $ per una foto in cui urina su una coccinella. I bambini, cos\u00ec come Randy, sono talmente eccitati dall'ultima catastrofe di Britney che ignorano completamente un commento razzista della senatrice Clinton durante il dibattito. I bambini decidono dunque di ottenere una foto di Britney mentre defeca su uno scoiattolo (in realt\u00e0 Butters, travestito e contrario all'idea). Giunti all'hotel in cui Britney alloggia, i bambini riescono a entrare nella sua stanza fingendosi i suoi figli. Britney, depressa, \u00e8 felice alla notizia che i suoi figli siano venuti a farle visita, ma quando scopre che i bambini non sono coloro che pensava, cade ancora pi\u00f9 in depressione e stufa di scocciature e prese in giro si spara un colpo in testa con un fucile. Preso dal panico, Cartman si d\u00e0 alla fuga, non facendosi pi\u00f9 vedere per il resto dell'episodio. Miracolosamente, Britney sopravvive con met\u00e0 testa saltata in aria. Kyle e Stan vanno a farle visita all'ospedale.\nBritney viene per\u00f2 raggiunta dal suo agente che, nonostante le sue condizioni critiche, la porta nello studio di registrazione dove la costringe a cantare una nuova canzone. In seguito si esibisce agli \"MTV Video Music Awards\", dove il pubblico critica aspramente la sua esibizione. I bambini decidono di aiutare Britney e organizzano un piano per condurla al Polo Nord con un treno. Kyle distrae i paparazzi che stanno dietro alla cantante, dicendo loro di lasciarla in pace, ma loro dicono che \"deve morire\": per favorire il raccolto di quell'anno \u00e8 necessario un sacrificio umano. Nel frattempo, Stan cerca di portare Britney al Polo Nord. Il conducente del treno riconosce Britney dal suo cameltoe e ferma il treno vicino a un villaggio dove vi sono i paparazzi, alcuni cittadini e Kyle. I cittadini spiegano ai ragazzi che dei sacrifici umani sono necessari per avere un buon raccolto di mais. La folla, infine, assale la Spears fotografandola a morte, con grande shock di Stan e Kyle. Mesi dopo, i residenti di South Park sono felici del buon raccolto di mais al supermercato. Un notiziario alla TV informa i cittadini che Miley Cyrus (star di Hannah Montana) sta diventando una famosa superstar. I cittadini vedono la ragazza come loro prossimo bersaglio e cominciano a inneggiare cori in latino. Stan e Kyle, ormai perse le speranze di ragionare con gli adulti, si uniscono riluttanti al coro.\nViaggio a TetteLandia.\nIl signor Mackey si reca nella classe dei ragazzi per informarli di una nuova moda pericolosa che si sta diffondendo nella citt\u00e0 di South Park: usare l'urina di gatto per \"sballarsi\". Inizialmente i bambini sono dubbiosi, ma si convincono dopo un'accurata spiegazione da parte del consulente scolastico.\nIncuriositi, Stan, Kyle e Kenny vanno a casa di Cartman dove il gatto di quest'ultimo, Mr. Kitty, spruzza della urina in faccia a Kenny, che comincia ad avere delle allucinazioni. Nel suo trip, Kenny si ritrova a guidare nello spazio una Pontiac TransAm alimentata da motori a razzo, per poi incontrare una donna con seni prosperosi (ispirato al personaggio di Taarna del film \"Heavy Metal)\". Al culmine del trip, Kenny sta per fare il bagno con la donna, ma Cartman lo fa tornare in s\u00e9. Il ragazzo reagisce violentemente e attacca Cartman, ma viene fermato da Stan e Kyle che comprendono il pericolo dell'usare l'urina di gatto come allucinogeno. Dopo poco tempo per\u00f2, la pratica di usare l'urina di gatto per avere delle allucinazioni diventa nazionale e Fox News battezza l'insolito gesto \"cheesing\". La notizia sconvolge i genitori di South Park, preoccupati per la salute dei propri figli, e Gerald Broflovski fa sancire una legge che bandisce tutti i gatti dalla cittadina.\nTutti i gatti vengono brevemente presi in custodia dalle forze dell'ordine. Nonostante tutto, Cartman nasconde il proprio gatto nella soffitta di casa sua e gli consiglia di \"scrivere un diario\" (un riferimento alla vicenda di Anna Frank). In seguito, Cartman finisce con il nascondere illegalmente nella soffitta un gran numero di gatti. Nel frattempo, Kenny continua illegalmente a usare l'urina di gatto per drogarsi, divenendone dipendente. I suoi amici ovviamente lo aiutano a smettere, confiscandogli il gatto, che viene poi trovato da Sheila, la madre di Kyle, nascosto in un cassetto di casa. Kyle spiega ai genitori che stava nascondendo il gatto per aiutare Kenny a guarire dalla sua dipendenza, ma i genitori non credendogli lo puniscono. Gerald porta il gatto in cantina, dove dimostra che un tempo anche lui faceva uso dell'urina di gatto. Nonostante avesse smesso da ormai dieci anni, Gerald viene tentato e fa uso dell'urina. Anch'esso come Kenny ha in seguito un trip: dopo aver viaggiato al comando di un bombardiere Boeing B-17 Flying Fortress battezzato \"Jewish Princess\", giunge al cospetto della donna dai seni enormi. Quando si appresta a fare un bagno nudo insieme a lei, scopre che per conquistarla deve battersi contro un altro pretendente, ovvero Kenny, nella \"Tettarena di Capezzopoli\". Mentre Gerald e Kenny vedono nelle loro menti un'epica battaglia in una grande arena, nel mondo reale i due, in preda alle allucinazioni, stanno combattendo in un box di sabbia davanti a una folla di persone che guarda la scena sbalordita.\nDopo l'imbarazzante vicenda, Gerald fa pubblicamente le sue scuse, con sua moglie, profondamente delusa al suo fianco. Dopodich\u00e9, fa tornare la situazione come un tempo, togliendo il bando dei gatti dalla citt\u00e0. Dopo che tutto torna alla normalit\u00e0, Cartman dice di avver appreso un lezione:\nKyle, infuriato dal fatto che Cartman \u00e8 solitamente insensibile di fronte alle persecuzioni degli ebrei durante la seconda guerra mondiale, gli chiede se ha notato parallelismi tra i fatti recenti e qualcos'altro nella storia, soprattutto riguardo al rifugio per gatti nella sua soffitta, ma Cartman sembra non capire. I ragazzi vedono con piacere Kenny annusare felice un fiore, affermando che il loro amico si stia \"Sballando di vita\". Ma, subito dopo, Kenny comincia a sniffare una manciata di fiori, tornando nel suo mondo di allucinazioni a fianco della sua amata donna.\nCanadesi alla riscossa.\nAlla scuola elementare di South Park, il signor Mackey ricorda agli studenti che \u00e8 il Giorno dell'apprezzamento del Canada. Dopodich\u00e9 fa partire un video dove Steve Abootman, presidente del WGA (\"World Canadian Bureau\"), chiede agli studenti di ricordare tutti i contributi del Canada per il mondo. Gli studenti, cominciando da Cartman e Craig, rispondono con risate e sbeffeggiamenti. In Canada, quando il presidente viene a sapere della mancanza di interesse del mondo verso il Canada, decide di scioperare con tutto il paese. Il Canada entra quindi in sciopero, con tutti i suoi abitanti che si esibiscono in canti e balli coreografati.\nAbootman e i suoi collaboratori appaiono in seguito a un'assemblea insieme ai leader mondiali, annunciando lo sciopero del paese. I delegati degli altri paesi sono per\u00f2 confusi su ci\u00f2 che il Canada chieda realmente. Abootman risponde dicendo di volere pi\u00f9 soldi, pi\u00f9 precisamente i soldi ricavati da internet. Quando gli altri delegati cercano di spiegare che non possono dare al Canada altri soldi, Abootman si arrabbia e urla che lo scioper\u00f2 continuer\u00e0. Intanto, Kyle osserva suo fratellino Ike (l'unico canadese della citt\u00e0) fuori dalla casa scioperare per il suo paese d'origine. Cos\u00ec, i ragazzi decidono di chiamare Abootman per far terminare lo sciopero. Durante la chiamata per\u00f2 vengono convinti che il Canada si merita pi\u00f9 soldi, e decidono di aiutare il paese. Dopo aver organizzato un piano per ottenere dei \"soldi di Internet\", i ragazzi mettono un video di Butters che canta la canzone di Samwell \"What What (In the Butt)\" su YouToob. Il video diventa rapidamente famoso, e i ragazzi si recano al \"Dipartimento del Colorado dei Soldi di Internet\". Per ritirare i loro soldi per\u00f2, devono aspettare una lunga coda, in cui sono presenti le persone pi\u00f9 famose di YouToob, come il \"Dramatic Chipmunk\", Chris Crocker e Numa Numa. I fenomeni di Internet cominciano a discutere su chi \u00e8 il pi\u00f9 famoso e finiscono con l'uccidersi uno con l'altro. I ragazzi saltano quindi la coda e ricevono dieci milioni di dollari \"virtuali\".\nAncora in sciopero, molti canadesi cominciano a morire di fame, e il telegiornale mostra che l'America sta importando dei danesi (i \"canadesi dell'Europa\") per sostituirli. Nonostante le proteste di Trombino e Pompadour, Abootman insiste nel continuare lo sciopero anche a costo della morte. I ragazzi portano al presidente canadese i dieci milioni di dollari virtuali, che prontamente rifiuta. Allora, convinti che Abootman non avrebbe fermato lo sciopero finch\u00e9 non avesse ottenuto qualcosa, i ragazzi convincono i leader mondiali a donare al Canada un premio di consolazione composto da gomme da masticare e buoni pasto. Lo sciopero del Canada giunge cos\u00ec al termine e i ragazzi tornano a casa, discutendo su Internet e sui soldi. Abootman \u00e8 estremamente orgoglioso della \"grande\" vittoria del Canada, ma Trombino e Pompadour capiscono che il valore di 3.008 $ ottenuto dalle gomme e dai buoni pasto \u00e8 veramente poco rispetto ai dieci milioni di dollari persi durante lo sciopero. Abootman e i suoi uomini vengono cos\u00ec mandati alla deriva su un blocco di ghiaccio dai canadesi.\nA caccia di un pene.\nLa signora Garrison \u00e8 stufa di essere \"un uomo intrappolato nel corpo di una finta donna\" quindi, dato che non pu\u00f2 fare un intervento di chirurgia, contatta un laboratorio in cui si fanno esperimenti sui topi facendogli crescere sulla schiena parti del corpo umane, quindi chiede loro se sui topi possono installare un pene. Intanto Cartman, dopo aver preso il posto di Garrison per badare alla classe, viene definito un insegnante modello a causa dei voti della classe (tutte le risposte vengono copiate) e cos\u00ec viene mandato a una scuola di Denver per insegnare ai ragazzi del borgo, ma a questi ultimi insegner\u00e0 solamente come imbrogliare.\nDopo che sulla schiena di un topo \u00e8 cresciuto il pene, Garrison si reca al laboratorio, ma goffamente aprendo la gabbia lascia scappare il topo che si intrufola in casa di Butters e al Wall Mart. Garrison, sdraiato su una panchina, \u00e8 disperato perch\u00e9 pensa che non rivedr\u00e0 mai pi\u00f9 il suo topo-pene ma a un tratto gli spunta davanti agli occhi. La puntata si conclude con Garrison che ritorna un uomo e con Cartman che riesce a far passare gli esami di maturit\u00e0 ai ragazzi del borgo imbrogliando, anche senza farsi vedere dalle telecamere a circuito chiuso.\nUna parte dell'episodio \u00e8 una parodia di \"La forza della volont\u00e0\" (\"Stand and Deliver\", 1988), con Cartman che assume un ruolo simile a quello dell'insegnante di matematica Jaime Escalante; tuttavia, nel film gli studenti vengono falsamente accusati di imbrogliare, mentre nell'episodio imbrogliano veramente grazie ai consigli di Cartman. La scena dove il topo con pene della \"signora\" Garrison impiantato canta \u00e8 un riferimento al film d'animazione \"Fievel sbarca in America\" (\"An American Tail\", 1986), con la canzone \"Somewhere Out There\". Nell'episodio Cartman cita pi\u00f9 volte Bill Belichick, allenatore dei New England Patriots, come esempio di imbroglione bianco da emulare, nonch\u00e9 la controversia sulle videoregistrazioni dei New England Patriots del 2007 e il Super Bowl XLII.\nInternet dipendenti.\nRandy Marsh, il padre di Stan, una mattina si sveglia e scopre che Internet non funziona pi\u00f9 in tutti gli Stati Uniti. In citt\u00e0 \u00e8 il panico; persino i telegiornali risentono della mancanza di Internet. La famiglia Marsh decide cos\u00ec di partire alla ricerca di una connessione. Intanto il governo sta cercando di risolvere il problema, chiedendo a Internet (un grosso router) se in qualche modo l'avessero fatto arrabbiare. Sar\u00e0 Kyle a risolvere la situazione, staccando e riattaccando il cavo di Internet. Nella scena finale, Randy Marsh tiene un discorso in cui consiglia ai cittadini di South Park di moderare l'utilizzo di Internet, affinch\u00e9 non si trovino impreparati e non impazziscano nell'eventualit\u00e0 in cui Internet dovesse scomparire per sempre.\nL'episodio \u00e8 una parodia del romanzo di John Steinbeck \"Furore\" (\"The Grapes of Wrath\", 1939) e dell'omonimo film,\n mentre il motivo musicale di cinque note che gli uomini del governo usano per comunicare con Internet \u00e8 quello che viene usato per comunicare con gli alieni nel film \"Incontri ravvicinati del terzo tipo\" (\"Close Encounters of the Third Kind\", 1977). Il finale \u00e8 un chiaro riferimento al discorso di Steven Seagal nella scena finale del film \"Sfida tra i ghiacci\" (\"On Deadly Ground\").\nOre Super Felici.\nStan, Kyle, Cartman, Kenny e il resto della classe sono in gita scolastica al Villaggio del Pioniere dove viene simulato come si viveva nel 1864. Il sig. Garrison dice ai bambini di mettersi in coppia e allora Stan si mette con Wendy, Kyle con Jimmy e Kenny con Craig mentre Cartman, dato che \u00e8 rimasto solo, viene messo insieme a Butters, a cui viene dato l'incarico di tenere sempre la mano al compagno fino al ritorno sull'autobus. Tutte le coppie girano per il villaggio, mentre Cartman e Butters ne escono ed entrano a Ore Super Felici, una sala giochi. A un certo punto dei rapinatori, che avevano appena rubato al Burger King, si rifugiano al Villaggio del Pioniere e prendono come ostaggi tanto i figuranti quanto i bambini. I ladri trovano una porta della miniera nella parte posteriore del parco, che \u00e8 chiusa a chiave. Essi cominciano a interrogare gli operai per farsi dire il codice della serratura, ma nessuno di loro esce dal personaggio, fingendo di non sapere cosa sia un codice d'accesso, nemmeno per salvare la propria vita. Uno dei cittadini viene ucciso dagli altri figuranti per aver infranto il personaggio nel tentativo di dare il codice di sicurezza.\nKyle riesce a chiamare la polizia, che presto circonda tutto il villaggio, cos\u00ec quando Cartman e Butters cercano di tornarvi credono che la polizia stia cercando loro due. I due bambini si arrampicano su un semaforo per passare sopra il villaggio, ma si sbilanciano e cadono rimanendo appesi per le braccia. Dopo esser tornati su, Cartman e Butters riescono a entrare nel villaggio ma vengono avvistati da un rapinatore e scappano. Intanto, visto che interrogare gli operai non ha avuto successo, i rapinatori minacciano di uccidere i ragazzi, a cominciare da Kenny, ma gli operai si rifiutano ancora di uscire dal personaggio. In un disperato tentativo di salvare la vita di Kenny, Stan si traveste come uno straniero dell'epoca dei pionieri, riuscendo a dare allo staff del villaggio un modo \"dentro al personaggio\" per rivelare il codice della porta, che \u00e8 1864. Cartman e Butters, nel loro tentativo di fuggire, vengono colpiti da una granata. La confusione permette alla polizia di fare irruzione nel campo, mentre suona una campana, segnalando la fine della giornata lavorativa, e tutti gli operai del villaggio escono dal personaggio e si dirigono verso il T.G.I. Friday's per cenare. L'episodio termina quando Butters, ferito, trascina un inconscio Cartman fino allo scuolabus, lasciando finalmente andare la sua mano prima di svenire dallo sfinimento.\nLa sindrome cinese.\nDopo aver visto la cerimonia di apertura dei giochi olimpici di Pechino, Cartman \u00e8 terrorizzato dai cinesi, che vede come un pericolo per l'America. Crea con Butters un fronte di liberazione e i due (dopo essersi travestiti malamente da orientali) vanno in un ristorante cinese dove infastidiscono una famiglia asiatica. Ma la situazione degenera e Butters spara accidentalmente ai testicoli dei clienti e dei poliziotti nel frattempo sopraggiunti. Intanto, gli altri bambini (e non solo) sono tormentati dalle immagini viste al cinema dove Indiana Jones viene stuprato da Steven Spielberg e da George Lucas in \"Indiana Jones e il regno del teschio di cristallo\", ma con l'aiuto delle autorit\u00e0 riusciranno a fare arrestare i due registi, che nel frattempo stavano violentando uno Stormtrooper. Cartman e Butters stanno per essere arrestati, ma in quel momento viene resa pubblica la notizia dell'arresto dei registi, facendo cos\u00ec dimenticare il reato commesso dai due.\nLa scena in cui il detective Mitch ricorda lo stupro di Indiana Jones per opera di Lucas e Spielberg \u00e8 un riferimento alla simile scena dello stupro di Bob da parte dei due montanari in \"Un tranquillo weekend di paura\" (\"Deliverance\", 1972).\nLa pi\u00f9 grande lotta contro il cancro al seno.\nWendy Testaburger scrive un tema allo scopo di sensibilizzare i compagni di classe riguardo all'argomento del cancro al seno e delle relative vittime che esso reclama ogni anno, ma Cartman non fa altro che ridicolizzare la questione: si dimostra talmente sardonico che Wendy lo sfida a duello, dandogli appuntamento al cortile della scuola per una rissa. Cartman accetta, ma presto capisce che non \u00e8 affatto sicuro di avere la meglio su Wendy; inoltre, perdere in una rissa contro una ragazza sarebbe una vergogna incancellabile. Nonostante Eric provi tutti gli espedienti pi\u00f9 sleali per evitare lo scontro, i due sfidanti si ritrovano insieme sul luogo dell'incontro. Wendy vince su tutti i fronti, ma la reputazione di Cartman \u00e8 pressoch\u00e9 intatta: semplicemente era gi\u00e0 talmente bassa che non poteva peggiorare ulteriormente. Eric comunque, scoperto questo, rivolta la frittata convincendosi che gli altri lo ritengano in gamba comunque.\nLa trama dell'episodio \u00e8 liberamente ispirata ai film \"L'ora della rivincita\" (\"Three O'Clock High\", 1987) e \"Il petroliere\" (\"There Will Be Blood\", 2007). La scena della rissa \u00e8 invece ispirata a un combattimento del film \"Snatch - Lo strappo\" (\"Snatch\", 2000). Nei commenti del DVD, Parker e Stone si riferiscono alle interazioni dei personaggi nell'episodio come tematicamente simili al cartone animato \"Peanuts\" e al fatto che \"i bambini sono bambini.\"\nPan-demia.\nCercando di fare soldi, Cartman, Kyle, Kenny, Stan e Craig si travestono da suonatori di flauto di Pan peruviani, ma vengono arrestati dal governo e mandati in un campo di prigionia per peruviani.\nI mostri e la ripresa con la videocamera traballante (\"shaky camera\") sono un riferimento al film della Paramount Pictures \"Cloverfield\" (2008).\nPan-demia 2 - Lo spavento.\nIn seguito all'allontanamento dagli Stati Uniti e dal mondo dei suonatori peruviani, vari luoghi vengono attaccati da dei terribili mostri, dei porcellini d'India in live-action. Craig \u00e8 l'unico che pu\u00f2 salvare la situazione.\nAccadde una notte.\nDopo l'elezione di Barack Obama quale presidente degli Stati Uniti, si viene a sapere che il politico, insieme al suo rivale John McCain, Sarah Palin e la sua finta moglie Michelle, fa parte di una banda di ladri professionisti, intenzionati a rubare un grosso diamante al museo Smithsonian mentre tutti i cittadini sono impegnati a festeggiare.\n\u00c8 una parodia dei film \"Ocean's Eleven\" ed \"Entrapment\".\nHigh South Park Musical.\nNella scuola elementare di South Park si diffonde la moda di High School Musical, e gli alunni iniziano a cantare e ballare in ogni occasione in seguito alla nuova moda, capeggiati Bridon Gueermo, evidente parodia di Zac Efron, uno studente di terza molto ammirato dalle ragazzine della scuola perch\u00e9 sa cantare e ballare benissimo. Cos\u00ec, i ragazzi decidono di guardare il film per capire di cosa di tratta, ma lo odiano immediatamente e giurano di non farne mai parte.\nStan intanto teme che Wendy si stia avvicinando troppo a Bridon, in quanto duettano sempre nelle canzoni. Parlando con Bridon, scopre che la vera passione di quest'ultimo in realt\u00e0 \u00e8 il basket, ma lo stupidissimo, manesco ed effeminato padre non gli permette di seguire la sua passione, costringendolo invece a ballare. Anche l'intervento dei servizi sociali, chiamati proprio da Stan, verr\u00e0 neutralizzato dagli schiaffi del sig. Gueermo, che per\u00f2 alla fine viene messo KO dalla consorte e dallo stesso Bridon, ormai stufo del comportamento del genitore. Il ragazzo cos\u00ec entra nella squadra di basket della squadra, disputando una buona partita e facendo ricredere il padre.\nNel frattempo, Kyle, Cartman e Kenny hanno iniziato a girare con un ragazzo molto impopolare di nome Scott Malkinson, che viene ridicolizzato dai compagni di scuola per avere il diabete e parlare in modo sbiascicato. Nonostante abbia giurato di non farlo mai, Stan decide di seguire la tendenza e studia intensamente la serie di High School Musical. Gli amici cercano di convincerlo del contrario, ricordandogli il loro voto, ma lui contesta, spiegando che le cose stanno cambiando e che Butters \u00e8 ora pi\u00f9 popolare di loro. I quattro protagonisti, cosi, si esibiscono in uno spettacolo musical, nella speranza di riacquistare la loro popolarit\u00e0, ma mentre loro ballano, il resto della scuola scopre che Bridon sta giocando a basket, quindi vanno a vederlo giocare. Rimasti senza pubblico, Stan e gli altri si chiedono cosa sia successo e Scott glielo spiega: alle ragazze non \u00e8 mai interessato ballare e cantare, gli interessa solo Bridon, quindi tutti gli sforzi dei quattro sono stati inutili.\nL'impunibile.\nMentre la classe gioca a \"\" invece di seguire la lezione del signor Mackey nel laboratorio di informatica, Butters li interrompe allarmato perch\u00e9 dice di aver visto dei vampiri. Per allontanarlo, Eric Cartman gli consiglia di documentare ci\u00f2 che fanno. Quindi Butters si nasconde con un registratore portatile a nastro nella palestra della scuola dove i vampiri si radunano. I presunti vampiri in realt\u00e0 sono solo degli innocui ragazzini di quinta che fingono di esserlo per sentirsi appartenenti a un gruppo, ispirati da Twilight e altre saghe simili. Per gioco bevono il \"Clammato\", succo di pomodoro in lattina che Butters scambia per sangue vero. Improvvisamente il registratore di Butters fa suonare un precedente nastro in cui egli stesso canta, attirando cos\u00ec l'attenzione dei \"vampiri\". Ingenuamente Butters continua a credere che siano dei pericolosi e inquietanti esseri disumani, perci\u00f2 punta contro di loro un crocifisso recitando \"il corpo di Cristo vi respinge!\".\nI cittadini di South Park non riescono a capire la differenza tra i membri del Club dei vampiri e i dark (o goth), attirando le ire dei quattro ragazzi dark della scuola, che cominciano a odiare i membri del club dei vampiri ancora di pi\u00f9 dei conformisti proprio perch\u00e9 i primi credono di essere anticonformisti pur non essendolo, e perch\u00e9 hanno copiato il loro stile caratterizzato da un abbigliamento esclusivamente nero e da interessi riguardanti l'occulto.\nIl padre di Butters nel frattempo va in escandescenza perch\u00e9 il figlio non mette in ordine alfabetico il cibo nella dispensa. Frustrato, Butters tenta di unirsi al Club dei vampiri, credendo di poter diventare libero e immune alle punizioni dei genitori. Prima per\u00f2 viene portato al negozio di abiti Hot Topic, dove gli vengono tinti i capelli di nero e viene vestito come loro. Tornato a casa, si ribella per la prima volta ai genitori.\nI ragazzi dark vengono chiamati nell'ufficio della preside Victoria, che li avverte di non farsi sfuggire di mano questa moda dei vampiri di cui lei crede facciano parte. Indignati, i quattro tentano di farle capire di non seguire questa tendenza, ma di vestirsi cos\u00ec gi\u00e0 da molto tempo prima che fosse popolare. Per distinguersi decidono di indossare gli abiti di Gap, in modo tale che nessuno possa ricondurli al Club dei vampiri. Ora che non vengono pi\u00f9 riconosciuti per il look vengono per\u00f2 chiamati \"la ragazza grassa, il nano, quello col naso grosso e quello con i segni dei brufoli sulla faccia\", perci\u00f2 ritornano al loro look precedente.\nNel frattempo Butters, credendo di essere un vero vampiro, pensa di potersi nutrire solo succhiando il sangue delle persone. Di notte entra in camera di Eric Cartman e mentre dorme tenta di bucargli il collo con i denti, senza risultati. Quando Eric si sveglia pensa che Butters abbia delle tendenze omosessuali e che gli abbia fatto un succhiotto.\nI dark poi rapiscono Mike McCalsky, il capo vampiro, per poi spedirlo per posta a Scottsdale, in Arizona, da loro definito come il posto pi\u00f9 sfigato della Terra. Nonostante ci\u00f2, i vampiri, con perplessit\u00e0 dei dark, sono ancora molti in citt\u00e0 e occupano i tavoli della tavola calda in cui i dark si rifornivano di caff\u00e8. Prima che i quattro dark si arrendano, arriva Butters consigliandoli di distruggere l'Hot Topic, luogo di \"iniziazione\" dei vampiri. Con bombolette spray e accendini danno fuoco a tutta la merce in negozio. Alla fine Butters ritorna normale, quindi anche punibile dal padre, mentre i dark organizzano un'assemblea per chiarire una volta per tutte, con gesto del dito medio, le differenze tra dark e vampiri:"}
{"id": "1952058", "revid": "339392", "url": "https://it.wikipedia.org/wiki?curid=1952058", "title": "Lankavatara", "text": ""}
{"id": "1952062", "revid": "339392", "url": "https://it.wikipedia.org/wiki?curid=1952062", "title": "Lankavatara Sutra", "text": ""}
{"id": "1952063", "revid": "177641", "url": "https://it.wikipedia.org/wiki?curid=1952063", "title": "Ann Maya Hazen", "text": ""}
{"id": "1952073", "revid": "287204", "url": "https://it.wikipedia.org/wiki?curid=1952073", "title": "Pallacanestro Broni 93 2003-2004", "text": "La Pallacanestro Broni 93 nella stagione 2003-2004 ha preso parte, come neopromossa dalla serie B d'Eccellenza, al campionato di Serie A2 classificandosi al decimo posto al termine della stagione regolare, ottenendo la salvezza diretta, senza passare dai play-out, vincendo all'ultima giornata sul campo del Basket Biassono. L'allenatore Filippo Bacchini viene sostituito nel corso della stagione da Filippo Cavanna."}
{"id": "1952075", "revid": "709565", "url": "https://it.wikipedia.org/wiki?curid=1952075", "title": "Ritorno al futuro (serie animata)", "text": "Ritorno al futuro (\"Back to the Future: The Animated Series\") \u00e8 una serie televisiva a cartoni animati basata sui film della trilogia di \"Ritorno al futuro\". Il cartone \u00e8 stato prodotto nel 1991 dalla Universal Cartoon Studios in associazione con la Wang Film Productions Company, e con la collaborazione della Amblin Entertainment, di BIG Pictures e di Universal. La serie \u00e8 composta da due stagioni per un totale di 26 episodi dei quali, in Italia, ne sono stati trasmessi solo 24. La serie non venne rinnovata per una terza stagione a causa del calo di telespettatori.\nNonostante il cartone sia ambientato dopo i film, Bob Gale ha dichiarato che la serie animata e i fumetti sono ambientati in un proprio universo temporale alternativo e non fanno parte della continuity ufficiale. La serie ha segnato il debutto televisivo di Bill Nye su una tv nazionale.\nTrama.\nDopo la conclusione di \"Ritorno al futuro - Parte III\", il dr. Emmett L. Brown si stabilisce, nel 1991, ad Hill Valley con sua moglie Clara, i loro figli Giulio e Verne ed il cane di famiglia, Einstein, vivendo nello stesso ranch in cui Clara viveva nel 1885. Come nei film, il viaggio nel tempo viene effettuato attraverso l'uso di una DeLorean modificata, che \u00e8 stata apparentemente ricostruita dopo che era stata distrutta alla fine della trilogia. La DeLorean adesso \u00e8 dotata di circuiti temporali attivabili vocalmente e pu\u00f2 anche viaggiare istantaneamente in luoghi e tempi differenti, oltre al fatto che pu\u00f2 essere piegata all'interno di una valigia. I personaggi viaggiano nel tempo anche grazie all'utilizzo della macchina del tempo costruita nel treno a vapore vista alla fine della trilogia.\nNonostante Marty McFly sia il protagonista della serie e Jennifer Parker faccia delle sporadiche apparizioni, la serie \u00e8 focalizzata principalmente sulla famiglia Brown, mentre i film lo erano sulla famiglia McFly. Il cattivo del film, Biff Tannen, appare a sua volta frequentemente. Inoltre, parenti delle famiglie McFly, Brown e Tannen appaiono continuamente nei passati e futuri paralleli delle zone visitate. Diversamente dai film, che sono ambientati interamente ad Hill Valley e nell'area circostante, la serie animata porta frequentemente i personaggi in luoghi esotici. All'inizio di ogni episodio appare Doc Brown in carne ed ossa (interpretato ancora una volta dall'attore Christopher Lloyd) per introdurre l'episodio, mentre alla fine per effettuare un esperimento, spesso collegato alla trama dell'episodio. La prima stagione inoltre include delle scene dopo i titoli di coda nei quali Biff Tannen racconta una barzelletta collegata all'episodio, facendo allusioni alla carriera di Thomas F. Wilson come comico di cabaret.\nProduzione.\nLa serie \u00e8 durata due stagioni, ognuna composta da 13 episodi, e venne trasmessa dalla CBS dal 14 settembre 1991 al 26 dicembre 1992, e ritrasmessa fino al 14 agosto 1993, sempre sulla CBS. Il network televisivo decise di non rinnovare la serie per una terza stagione (additando i bassi ascolti). Successivamente venne ritrasmessa dalla FOX, come parte del contenitore di cartoni per ragazzi FoxBox dal 22 marzo al 30 agosto del 2003. \u00c8 stata la primissima serie prodotta dall'allora neonata Universal Cartoon Studios.\nPer le voci dei personaggi vennero scelte Mary Steenburgen (Clara Clayton Brown) e Thomas F. Wilson (Biff Tannen) che ripresero i loro rispettivi ruoli dai film. Christopher Lloyd interpretava Doc Brown nei segmenti in live-action all'inizio ed alla fine di ogni episodio, mentre Dan Castellaneta venne scelto per doppiarne la controparte animata. James Tolkan (Strickland) venne scelto come guest voice in un episodio, anche se torn\u00f2 per doppiare un personaggio completamente differente e non quello del preside della scuola. Inoltre, Bill Nye appare come assistente di laboratorio di Doc Brown nei segmenti in live-action alla fine di ogni episodio realizzando esperimenti scientifici collegati alla trama dell'episodio stesso. Nye ha anche il ruolo di consulente tecnico della serie, questi segmenti portarono lo stesso Nye a creare una sua serie sugli esperimenti scientifici.\nSigla.\nLa musica iniziale \u00e8 una versione modificata e ricantata di \"Back in Time\", originariamente scritta e interpretata da Huey Lewis and the News (che hanno anche scritto ed interpretato \"The Power of Love\" per il primo e terzo film). La sigla inizia con Doc Brown che si sorprende guardando l'ora sul proprio orologio, prima di entrare nella DeLorean. Mentre si allontana guidando, si dirige verso il 19 maggio 2015 dove fa salire sull'auto Marty McFly, successivamente verso il 10 giugno 1885 per raccogliere Clara e nel periodo preistorico a prendere Giulio e Verne, tutto ci\u00f2 prima di tornare al 1991 (scappando rispettivamente da Griff Tannen, da Buford \"Cane Pazzo\" Tannen e da un dinosauro con l'aspetto di Biff). La scena successiva vede il gruppo sedersi a tavola per cena, prima di accorgersi che manca Einstein. Successivamente lo trovano mentre guida la macchina del tempo creata con il treno a vapore diretto verso un tempo non specificato. Per la seconda stagione, la sigla iniziale composta dalla raccolta dei personaggi viene sostituita da una serie di scene prese dalla prima stagione e termina con la stessa sequenza di Einstein presente nella prima sigla.\nNella versione italiana la sigla non \u00e8 mai stata doppiata, mantenendo solo la traccia musicale originale senza alcun testo, una scelta analoga a quella che verr\u00e0 fatta in futuro con la famosa sigla di SpongeBob che nelle prime stagioni italiane appariva solo come traccia musicale.\nRiconoscimenti.\nDaytime Emmy Awards\nEdizioni \"home-video\".\nNove volumi in VHS e tre volumi in laserdisc della serie sono stati prodotti dal 1993 al 1994, riportando 18 dei 26 episodi. La serie completa venne messa in vendita in DVD il 30 ottobre del 2015 per la prima volta, sia in versione singola stagione che tutte insieme con il titolo \"Back to the Future: The Complete Adventures Collection\" (versione che includeva anche tutti e tre i film della trilogia).\nIl 14 giugno 2016 la Universal ha rilasciato un DVD della prima stagione in Region 1. La seconda stagione \u00e8 stata pubblicata il 13 settembre 2016.\nInoltre i primi episodi di entrambe le stagioni (\"Fratelli\" e \"Mac the Black\") sono inclusi tra il materiale bonus dei cofanetti in DVD e Blu-ray \"Back to the Future: 30th Anniversary Trilogy\" del 2015 e \"The Ultimate Trilogy\" del 2020."}
{"id": "1952076", "revid": "113612556", "url": "https://it.wikipedia.org/wiki?curid=1952076", "title": "Perbromato", "text": "L'anione perbromato, di formula BrO4\u2212, \u00e8 la base coniugata dell'acido perbromico nel quale il bromo ha stato di ossidazione +7. Un perbromato \u00e8 un composto che contiene questo ione.\nCaratteristiche.\nAl contrario degli analoghi anioni perclorato e periodato, \u00e8 difficile da sintetizzare. \nLa geometria molecolare \u00e8 tetraedrica. &lt;br&gt;\nLo ione perbromato \u00e8 un forte agente ossidante e il potere riducente per BrO4\u2212/Br\u2212 \u00e8 di +0,69 V a pH 14.\nSintesi.\nI tentativi di sintesi del perbromato si rivelarono infruttuosi fino al 1968 quando fu finalmente ottenuto per decadimento beta del selenio-83 partendo da un selenato:\nFu successivamente sintetizzato anche per elettrolisi del , sia pure con rese molto basse. Fu successivamente prodotto per ossidazione del bromato con difluoruro di xeno. \nA partire dal perbromato si pu\u00f2 ottenere l'acido perbromico per protonazione del .\nUn metodo efficace per la produzione del perbromato \u00e8 l'ossidazione del bromato con fluoro in ambiente alcalino.\nQuesto metodo di sintesi \u00e8 pi\u00f9 agevole per la produzione su larga scala rispetto alla via elettrolitica o all'ossidazione del bromato con difluoruro di xeno. \nNel 2011 \u00e8 stato sviluppato un metodo di produzione pi\u00f9 efficiente: gli ioni perbromato vengono formati per reazione di ioni ipobromito e bromato in soluzione alcalina di ipobromito di sodio."}
{"id": "1952083", "revid": "1123217", "url": "https://it.wikipedia.org/wiki?curid=1952083", "title": "Lyssavirus", "text": "Lyssavirus (dal greco antico \"\u039b\u1f50\u03c3\u03c3\u03b1\", \"Lissa\", personificazione mitologia greca della rabbia) \u00e8 un genere di virus a singolo filamento negativo di RNA, appartenente alla famiglia dei Rhabdoviridae, ordine Mononegavirales.\nTassonomia.\nIl genere \"Lyssavirus\" comprende 11 specie differenti, dei quali il \"Rabies virus\" include i ceppi del virus della rabbia presenti in tutto il mondo. Le altre specie e i loro ceppi (se presenti) sono:\nI ceppi non ancora classificati in nessuna specie sono:"}
{"id": "1952086", "revid": "154893", "url": "https://it.wikipedia.org/wiki?curid=1952086", "title": "Happy Campers", "text": ""}
{"id": "1952090", "revid": "1305772", "url": "https://it.wikipedia.org/wiki?curid=1952090", "title": "Sibeglia", "text": "Sib\u00e8glia (in sloveno \u0160ibelji) \u00e8 un minuscolo paese della Slovenia, frazione del comune di Comeno.\nLa localit\u00e0 \u00e8 situata sul Carso a 366 metri s.l.m. ed a 6.9 kilometri dal confine italiano.&lt;br&gt;\nNella parte nord-est del paese si trova il colle di Santa Caterina (\"Sv. Katarina\") dove un tempo si trovava l'omonima chiesetta romanica, sorta su di un antico castelliere preistorico, poi distrutta dagli eventi bellici.&lt;br&gt;\nDal piccolo valico detto delle Porte di ferro (\"\u017delezna vrata\"), a nord dell'insediamento si pu\u00f2 godere di una splendida vista sulla Valle del Vipacco ed accedere alla strada che porta a Montespino (\"Dornberk\").\nSotto il dominio asburgico Sib\u00e8glia fu una frazione del comune di Scherbina .\nMonti e passi principali.\nM.te Grande Visignacco (\"Veliki Ov\u010dnjak / Kopica\"), 567 m; \"Lipnik\", 534 m; \"Ka\u010dnik\", 500 m; Porte di ferro (\"\u017delezna vrata\"), 438 m."}
{"id": "1952094", "revid": "124273752", "url": "https://it.wikipedia.org/wiki?curid=1952094", "title": "Roc Brasiliano", "text": "Origini.\nGli storici hanno ipotizzato che Roc Brasiliano fosse nato come Gerrit Gerritszoon, ma ad il suo vero nome resta ad oggi un mistero. Alexandre Exquemelin nel suo libro \"I bucanieri d'America\" (1678) riporta che egli fosse noto con il soprannome di Roche Braziliano (talvolta reso come Rock, Roc, Roch, Roque, Brasiliano o Brazilliano).\nPoco si sa anche dei primi anni di Roc Brasiliano. Probabilmente nacque a Groningen, nei Paesi Bassi, nel 1630 e si trasfer\u00ec giovanissimo con i genitori in una colonia olandese in Brasile.\nCarriera.\nBrasiliano inizi\u00f2 la sua carriera come corsaro nel Bahia. Nel 1654 guid\u00f2 un ammutinamento, si impadron\u00ec della nave e abbandon\u00f2 il Brasile, recandosi a Port Royal, in Giamaica, ove si un\u00ec ai bucanieri. Divenuto un temuto pirata, impervers\u00f2 per il Mar dei Caraibi, abbordando e saccheggiando soprattutto navi spagnole. Gi\u00e0 nella sua prima spedizione conquist\u00f2 un cospicuo bottino, che riusc\u00ec a portare in salvo in Giamaica. Pi\u00f9 tardi fu catturato e imprigionato a Campeche, citt\u00e0 che era stata ripetutamente colpita dai bucanieri. Scamp\u00f2 all'impiccagione, facendo recapitare al governatore della citt\u00e0 una lettera, nella quale si minacciava un'atroce vendetta da parte dei compagni di Brasiliano, se lui non fosse stato rimesso in libert\u00e0; spaventato, il governatore fece promettere a Brasiliano di abbandonare la pirateria e poi lo invi\u00f2 in Spagna. Brasiliano fece per\u00f2 ritorno in America e ottenne una nave dal bucaniere l'Olonese, col qual torn\u00f2 alla precedente attivit\u00e0. Nelle sue scorrerie Brasiliano si alle\u00f2 occasionalmente anche con Henry Morgan e Joseph Bradley, e il suo primo ufficiale, Jelles de Lecat detto Yellows, divenne a sua volta un temuto pirata. Tutti loro parteciparono all'ardito assalto di Panama del 1670, ma nonostante il grande successo si separarono da nemici a causa di dissapori sulla spartizione del bottino.\nRoc Brasiliano era famigerato per la sua crudelt\u00e0, specie nei confronti dei prigionieri spagnoli. Una volta arrost\u00ec vivi due contadini, che si erano rifiutati di cedergli i loro maiali. Nella stessa Port Royal era temuto, girando spesso ubriaco, attaccando passanti a caso e sparando su chiunque si rifiutasse di bere assieme a lui.\nRoc Brasiliano, la sua ciurma e la sua nave sparirono dalla circolazione a partire dal 1671. La causa della loro fine \u00e8 incerta, forse si sciolsero spontaneamente e Brasiliano mor\u00ec di malattia e senza un soldo per le strade di Port Royal in Giamaica, forse perirono in una tempesta o forse furono catturati."}
{"id": "1952095", "revid": "599013", "url": "https://it.wikipedia.org/wiki?curid=1952095", "title": "Colin Gibson", "text": "Carriera.\nHa iniziato la carriera all'Aston Villa, con cui ha vinto il campionato 1980-1981, seguito dalla Coppa dei Campioni 1981-1982 e la Supercoppa UEFA. Nel 1985, si \u00e8 trasferito al Manchester United, con cui ha vinto la FA Cup 1989-1990. Proprio nel 1990, ha firmato per il Leicester City."}
{"id": "1952096", "revid": "107831", "url": "https://it.wikipedia.org/wiki?curid=1952096", "title": "James DeGale", "text": "Con la conquista del titolo iridato IBF dei supermedi nel 2015 \u00e8 divenuto il primo pugile britannico a conseguire una medaglia d'oro olimpica ed un campionato del mondo a livello professionistico.\nCarriera pugilistica.\nOlimpiadi.\nPechino 2008.\nAl torneo di pugilato di Pechino 2008 ha ottenuto i seguenti risultati:"}
{"id": "1952098", "revid": "51323", "url": "https://it.wikipedia.org/wiki?curid=1952098", "title": "James De Gale", "text": ""}
{"id": "1952100", "revid": "51323", "url": "https://it.wikipedia.org/wiki?curid=1952100", "title": "James Frederick De Gale", "text": ""}
{"id": "1952102", "revid": "51323", "url": "https://it.wikipedia.org/wiki?curid=1952102", "title": "James Frederick DeGale", "text": ""}
{"id": "1952104", "revid": "1543377", "url": "https://it.wikipedia.org/wiki?curid=1952104", "title": "Stati per aspettativa di vita", "text": "Questa \u00e8 una lista di stati per speranza di vita alla nascita.\nMetodologia.\nLa lista di stati per speranza di vita alla nascita, ossia il numero di anni vissuti mediamente da un gruppo di persone della stessa nazione il medesimo anno, con livello di mortalit\u00e0 costante. I dati confrontano tutta la popolazione, di entrambi i sessi. Sono incluse anche le entit\u00e0 non nazionali. La lista delle Nazioni Unite considera solo le nazioni con almeno 100 000 abitanti.\nA livello planetario il valore medio \u00e8 di 73,3 anni (70,8 anni per i maschi e 75,9 anni per le femmine). Secondo i dati del 2015 dell'Organizzazione mondiale della sanit\u00e0, le donne vivono mediamente pi\u00f9 degli uomini in tutti i paesi del mondo eccetto nel Mali e nello Swaziland.\nIl confronto diretto tra i vari Stati risulta problematico, con definizioni diverse di nati vivi e quasi nati tra i paesi sviluppati e no."}
{"id": "1952108", "revid": "339392", "url": "https://it.wikipedia.org/wiki?curid=1952108", "title": "Berenice (I Cavalieri dello zodiaco)", "text": ""}
{"id": "1952112", "revid": "110157", "url": "https://it.wikipedia.org/wiki?curid=1952112", "title": "Chiesa della Commenda", "text": "La chiesa della Commenda si trova nel Borgo Durbecco a Faenza. Fa parte della parrocchia di Sant'Antonino ed \u00e8 dedicata a Santa Maria Maddalena.\nStoria.\nLe prime documentazioni certe della chiesa risalgono al 1137 e attestano la sua funzione come ospizio per i pellegrini che andavano in Terra Santa.\nUn altro documento invece del 1301 associa la chiesa-ospizio ai Cavalieri di San Giovanni di Gerusalemme. Non a caso la chiesa \u00e8 anche detta volgarmente \"magione\", dal francese \"maison\", denominazione tipica delle case dei cavalieri.\nNel 1500 la chiesa prese il nome di Commenda poich\u00e9 divenuta sede amministrativa di beni dei Giovanniti. Nel 1501 divenne commendatario Fra Paolo Casali, faentino di origini. Intorno al 1514 il cardinale Giulio de' Medici (futuro Papa Clemente VII), al quale era stata assegnata la Commenda di Faenza, vi rinunci\u00f2 a favore dell'amico e confratello Fra Sabba di Castiglione.\nNel 1540 la chiesa divenne parrocchia, mentre nel 1585 venne nominato commendatario Giulio Bravi, che promosse i restauri del chiostro.\nStruttura.\nEsterno.\nL'edificio presenta nel suo complesso una serie di sovrapposizioni architettoniche non perfettamente armonizzate fra loro a causa del lungo arco di tempo (3-400 anni) in cui vennero realizzate.\nLa chiesa come appare oggi va datata intorno al 1100, anche se resti absidali ancora visibili fanno supporre la precedente esistenza di un piccolo oratorio.\nLa chiesa romanica presenta l'abside, un campanile tozzo a pianta quadrata ed un loggiato con archi ogivali dal lato della strada. Il loggiato venne edificato probabilmente per reggere la spinta della volta ed evitare cedimenti strutturali in precedenza gi\u00e0 avvenuti. La facciata \u00e8 decorata da scodelle invetriate al culmine del timpano.\nInterno.\nL'interno \u00e8 a navata unica con la volta abbassata poich\u00e9 costruita dopo il crollo del 1300 causato, molto probabilmente, da un terremoto.\nSulla parete sinistra, vicino all'ingresso, c'\u00e8 un affresco databile tra il 1410 e il 1420, mentre sulla parete destra, in prossimit\u00e0 dell'altare, \u00e8 visibile un affresco di scuola romagnola del 1403.\nL'abside \u00e8 decorata da un grande affresco di Girolamo da Treviso eseguito nel 1533. Vi \u00e8 raffigurata la Madonna in trono con in braccio il Bambino, fra Santa Maria Maddalena e Santa Caterina d'Alessandria; a fianco della Maddalena trovano posto San Giovanni Battista e Fra Sabba (che aveva commissionato l'affresco) inginocchiato. In alto, sul catino dell'abside, compare la figura del Padre Eterno fra un nugolo di angeli. Ai lati dell'affresco, in chiaroscuro, le figure dell'arcangelo Michele e di San Girolamo.\nSulla parete sinistra \u00e8 situato il sepolcro di Fra Sabba, consistente in una lastra di arenaria colorata con l'epigrafe in latino da lui dettata."}
{"id": "1952116", "revid": "287204", "url": "https://it.wikipedia.org/wiki?curid=1952116", "title": "Joaquin Almunia", "text": ""}
{"id": "1952118", "revid": "110157", "url": "https://it.wikipedia.org/wiki?curid=1952118", "title": "Yanni Live at the Acropolis", "text": "Yanni Live at the Acropolis \u00e8 il titolo sia dell'album che del video del concerto live di Yanni registrato il 25 settembre 1993 al Teatro di Erode Attico di Atene.\nAll'attivo, per quanto riguarda le vendite, pu\u00f2 contare pi\u00f9 di 750.000 copie del video e oltre 7 milioni di copie dell'album.\nNel 1994, il video ricevette la nomination all'Emmy Award.\nIl concerto \u00e8 stato visto in 65 Paesi da mezzo miliardo di persone ed \u00e8 sempre rimasto in classifica dalla data di pubblicazione, diventando il secondo video musicale di tutti i tempi.\nStoria.\nSi tratta del primo album live di Yanni, nel quale \u00e8 stata utilizzata la Royal Philharmonic Concert Orchestra (sotto la supervisione del direttore d'orchestra iraniano Shardad Rohani) in \"rinforzo\" alla band originale dell'artista.\nYanni dichiar\u00f2: \"Da quando lasciai la Grecia, pi\u00f9 di due decadi fa, ho sempre sognato di tornare ed esibirmi all'Acropoli. Questo progetto mi \u00e8 costato pi\u00f9 di un anno e mezzo di pianificazione e realizzazione, e vorrei ringraziare la mia band e la troupe, oltre alle numerosissime altre persone che hanno permesso al mio sogno di diventare realt\u00e0.\"\nIn un'intervista del 2004, al batterista Charlie Adams venne chiesto di indicare il primo concerto che gli venisse in mente in oltre 25 anni di carriera al fianco di Yanni. Adams replic\u00f2: \"Ovviamente, il pi\u00f9 eccitante per me fu Live at the Acropolis. Suonare davanti a oltre 10.000 persone ogni notte, sotto il Partenone di Atene. Sapere che per Yanni era la prima volta che si esibiva in patria, di fronte ai propri connazionali Greci, non poteva non emozionare. Per quanto mi riguarda, comunicai con la mia batteria in un solo di fronte a persone che non parlavano una parola di inglese. La batteria \u00e8, in musica, un linguaggio internazionale. Una grande esperienza, che rimarr\u00e0 per sempre nel mio cuore.\"\nAllo stesso modo, il tastierista Bradley Joseph racconta: \"Quando rifletto sul passato, uno dei punti massimi della mia carriera \u00e8 la performance all'Acropoli con Yanni. Immaginate tutte queste culture diverse arrivate insieme sfidando i problemi di linguaggio, equipaggiamento, viaggio e condizioni atmosferiche. Ricordo ancora la polizia, poco prima dello spettacolo, che sguinzagliava i cani negli spogliatoi alla ricerca di eventuali bombe. La gente veniva da me e commentava come questo concerto avesse cambiato la loro vita.\"\nA seguito di questo concerto, la violinista Karen Briggs guadagn\u00f2 l'appellativo di \"signora in rosso\"."}
{"id": "1952123", "revid": "73843", "url": "https://it.wikipedia.org/wiki?curid=1952123", "title": "RIT (rete televisiva)", "text": "La Rede Internacional de Televis\u00e3o (RIT) \u00e8 un canale televisivo brasiliano, di propriet\u00e0 dell'Igreja Internacional da Gra\u00e7a de Deus, guidata attualmente dal missionario R. R. Soares. Il contenuto della sua programmazione \u00e8 orientato a tutte le et\u00e0, perch\u00e9 la stragrande maggioranza dei suoi programmi sono prodotti dalla stessa emittente. Il contenuto della TV \u00e8 interdenominazionale, che \u00e8, rivolto al pubblico protestante in generale, indipendentemente dalla denominazione ed anche per il pubblico non protestante. I suoi programmi sono diversi, come programmi per bambini, culti, programmi musicali (video clip) e presentazioni in diretta e giornalistici.\nL'emittente va in onda ogni giorno con programmi di dibattiti, servizi di pubblica utilit\u00e0, giochi, e approfondimenti giornalistici, che possono essere acquisiti in Brasile attraverso le antenne paraboliche.\nIn Brasile la RIT ha 8 emittenti, pi\u00f9 di 170 retrasmitrici e pi\u00f9 di 120 milioni di telespettatori in tutti gli Stati brasiliani. Raggiunge il paese attraverso di sistemi di UHF e VHF (canale aperto), cavo e satellite, con una programmazione di 24 ore al giorno.\nLa sua missione \u00e8 in piena fase d'espansione. Attraverso i satelliti Pas9 e AB1 fornisce il segnale per le Americhe, l'Europa, il Nordafrica e alcuni paesi del Medio Oriente.\nIl canale trasmette in chiaro su Hot Bird ed anche sul sito Internet dell'emittente, www.rittv.com.br.\nL'inizio.\nLa RIT inizi\u00f2 nell'agosto 1999, puntando a un progetto di qualit\u00e0 per la televisione brasiliana, ma sorsero difficolt\u00e0, che col tempo vennero superate. Gradualmente la RIT prese a lanciare programmi che sono ancora oggi in onda come il \"\"Movimento Jovem\", \"Consulta ao Doutor\", \"Zig Zag Show\", tra altri.\nEspansione.\nLa RIT cominci\u00f2 a espandersi nell'inizio del 2002, configurandosi sempre pi\u00f9 come una nuova rete nazionale. Fu collegata alla rete di satelliti Brasilsat, che \u00e8 la pi\u00f9 guardata in Brasile (con sette milioni di parabole), al pari degli altri grandi canali televisivi nazionali. Sempre nel 2002 vennero inaugurati i programmi \"Vejam S\u00f3\", \"Jornal Toda Hora\", Alla fine del 2002, fu acquistata la TV Dourados canale 05 di Dourados affinch\u00e9 una delle generatrici della RIT. La RIT crebbe molto in fretta. Nell'aprile 2004 aveva 30 emittenti e nel gennaio 2006 diventarono 70. Vennero lanciati nuovi fortunati programmi: \"Fatos em Foco\", \"Noite com os Adoradores de Deus\", \"Especial Miss\u00f5es\", \"Clip RIT\"\", ecc."}
{"id": "1952129", "revid": "599013", "url": "https://it.wikipedia.org/wiki?curid=1952129", "title": "Ian Hamilton (calciatore)", "text": ""}
{"id": "1952139", "revid": "767487", "url": "https://it.wikipedia.org/wiki?curid=1952139", "title": "Brian Godfrey", "text": "Carriera.\nCalciatore.\nNella stagione 1975 si trasferisce negli Stati Uniti d'America per giocare con i , allenato da Vic Crowe, divenendone il primo capitano. Con i \"Timbers\" vinse la Pacific Division, giungendo a disputare la finale del torneo, perdendola contro i ."}
{"id": "1952143", "revid": "486946", "url": "https://it.wikipedia.org/wiki?curid=1952143", "title": "Atlas (I Cavalieri dello zodiaco)", "text": ""}
{"id": "1952144", "revid": "114524788", "url": "https://it.wikipedia.org/wiki?curid=1952144", "title": "Giovanni Battista Draghi", "text": "Biografia.\nLe notizie sulla vita di Draghi sono molto scarse e frammentarie. Si sa che attorno al 1660 fu portato dal re Carlo II d'Inghilterra a Londra allo scopo di introdurre l'opera italiana alla corte inglese. Fu maestro di cappella presso la corte inglese e insegnante delle due figlie del re Maria (la futura regina Maria II d'Inghilterra) e Anna Stuart, che succeder\u00e0 sul trono alla sorella. Da quel punto in poi il Draghi rimase in Inghilterra, fino alla fine dei suoi giorni. Nel 1673 divent\u00f2 organista ufficiale della cappella cattolica reale presso Somerset House.\nNel 1684 partecip\u00f2 alla cosiddetta \"Battaglia degli organi\", come \"campione\" del costruttore d'organi Renatus Harris, il quale aveva sfidato un altro costruttore d'organi, tale Bernard Smith: entrambi volevano installare il proprio strumento nella Temple Church di Londra. A questa \"battaglia\" presero parte anche John Blow e Henry Purcell, schierati dalla parte di Bernard Smith. Quest'ultimo, pur avendo dalla sua parte due dei pi\u00f9 grandi musicisti della sua epoca, perse, in favore di Draghi e di Harris, che cos\u00ec pot\u00e9 costruire il suo organo. \nNel 1693 per la sua antica allieva Anna Stuart, organizz\u00f2 un concerto allo scopo di far conoscere la musica italiana al pubblico dei nobili, con l'aiuto di una non meglio identificata \"Signorina Italiana\". La sua importanza, nel panorama musicale inglese del '600, non era certo secondaria, prova ne \u00e8 anche la composizione della musica per due poesie di John Dryden \"A Song for St. Cecilia's Day\" e \"Alexander's Feast\" (1687 ca.) che furono musicate anche da due suoi pi\u00f9 famosi contemporanei: Jeremiah Clarke e Georg Friedrich H\u00e4ndel.\nDraghi si guadagn\u00f2 nel 1698 una pensione reale da parte del re Guglielmo III d'Inghilterra.\nComposizioni.\nLa maggior parte delle sue opere sono andate perse. Di lui ci sono rimaste 6 suite per clavicembalo (scritte a scopo didattico) e varie opere fra cui le succitate \"songs\" su testi di Dryden, alcuni \"Trumpet tune\" e altre canzoni (\"From harmony, from heav'nly harmony\", \"A Grownd\" ecc.)."}
{"id": "1952146", "revid": "767487", "url": "https://it.wikipedia.org/wiki?curid=1952146", "title": "William John Anderson", "text": "Era un'ala."}
{"id": "1952150", "revid": "767487", "url": "https://it.wikipedia.org/wiki?curid=1952150", "title": "Mick Wright", "text": ""}
{"id": "1952154", "revid": "3082", "url": "https://it.wikipedia.org/wiki?curid=1952154", "title": "San Roberto di Newminster", "text": ""}
{"id": "1952155", "revid": "767487", "url": "https://it.wikipedia.org/wiki?curid=1952155", "title": "John Sleeuwenhoek", "text": ""}
{"id": "1952157", "revid": "3082", "url": "https://it.wikipedia.org/wiki?curid=1952157", "title": "San Cutberto di Lindisfarne", "text": ""}
{"id": "1952158", "revid": "3082", "url": "https://it.wikipedia.org/wiki?curid=1952158", "title": "Sant'Adeodato di Canterbury", "text": ""}
{"id": "1952160", "revid": "3082", "url": "https://it.wikipedia.org/wiki?curid=1952160", "title": "San Lorenzo di Canterbury", "text": ""}
{"id": "1952161", "revid": "3082", "url": "https://it.wikipedia.org/wiki?curid=1952161", "title": "Sant'Aelredo di Rievaulx", "text": ""}
{"id": "1952162", "revid": "124697427", "url": "https://it.wikipedia.org/wiki?curid=1952162", "title": "Tath\u0101gatagarbhas\u016btra", "text": "Tath\u0101gatagarbha s\u016btra (Sutra del Tath\u0101gatagarbha; o meglio \"Tath\u0101gatagarbhan\u0101mavaipulyas\u016btra\"; cinese \u5927\u65b9\u7b49\u5982\u4f86\u85cf\u7d93 pinyin \"D\u00e0f\u0101ngd\u011bngr\u00fal\u00e1iz\u00e0ngj\u012bng\"; giapp. \"Daih\u014dd\u014dnyoraiz\u014dky\u014d\"; tib. \u0f51\u0f7a\u0f0b\u0f56\u0f5e\u0f72\u0f53\u0f0b\u0f42\u0f64\u0f7a\u0f42\u0f66\u0f0b\u0f54\u0f60\u0f72\u0f0b\u0f66\u0f99\u0f72\u0f44\u0f0b\u0f54\u0f7c\u0f60\u0f72\u0f0b\u0f58\u0f51\u0f7c\u0f0d,\"De-bzhin gshegs-pa'i snying-po'i mdo\") \u00e8 il primo sutra buddhista mah\u0101y\u0101na che presenta in modo compiuto la dottrina del \"tath\u0101gatagarbha\". \nLa sua versione sanscrita \u00e8 andata perduta e si pensa sia stata redatta all'inizio del III secolo. \nFu tradotto in cinese da Buddhabhadra (\u4f5b\u9640\u8dcb\u9640\u7f85; 359\u2013429) nel IV secolo con il titolo \u5927\u65b9\u7b49\u5982\u4f86\u85cf\u7d93 al T.D. 666, e da Amoghavajra (\u4e0d\u7a7a; 705\u2013774) nell'VIII secolo con il titolo \u5927\u65b9\u5ee3\u5982\u4f86\u85cf\u7d93 al T.D. 667.\nNel Canone tibetano \u00e8 conservato nel \"Kangyur\" al Toh. 258, la traduzione \u00e8 attribuita a \u015aakyaprabha e Yeshe De.\nLa sua versione sanscrita \u00e8 andata perduta e si pensa sia stata redatta all'inizio del III secolo. L'unico testo in lingua sanscrita che conserva alcune sue citazioni \u00e8 il \"Ratnagotravibh\u0101ga\".\nAmbientazione e dottrine.\nSono trascorsi dieci anni dall'illuminazione (\"abhisa\u1e43buddha\") del Buddha \u015a\u0101kyamuni, quando durante l'assemblea sul G\u1e5bdhrak\u016b\u1e6daparvata alla presenza di migliaia di monaci, di bodhisattva e di esseri celesti, una miriade di fiori di loto appaiono nel cielo. Ogni fiore di loto aperto conserva al suo interno l'immagine del Buddha nella posizione del loto (\"parya\u1e45ka\"). Ma ecco che, grazie al potere del Buddha (\"adhi\u1e63\u1e6dh\u0101na\"), progressivamente questi fiori di loto iniziano ad appassire, fino a marcire (\"durgandha\") ma, nonostante il progressivo processo di degenerazione del fiore, l'immagine del Buddha conservata al loro interno rimane inalterata nel suo splendore e nella sua purezza.\nIl bodhisattva-mah\u0101sattva Vajramati (\u91d1\u525b\u6167, \"Saggezza Adamantina\") chiede al Buddha il significato di questo accadimento e il Beato risponde con nove similitudini:\nIl \"s\u016btra\" prosegue con la narrazione delle gesta del Buddha *Sad\u0101pramuktara\u015bmi (Colui che eternamente dona la luce, * indica che il nome \u00e8 ricostruito e non attestato) e del bodhisattva *Anantara\u015bmi. Il Buddha *Sad\u0101pramuktara\u015bmi per infiniti eoni precedenti aveva gi\u00e0 predicato il \"Tath\u0101gatagarbhas\u016btra\" a beneficio degli esseri senzienti (\"sattva\"), su richiesta del bodhisattva *Anantara\u015bmi. Lo stesso Buddha \u015a\u0101kyamuni spiega di averlo ascoltato nelle sue esistenze precedenti quando ancora era un bodhisattva. \nA questo punto il discepolo \u0100nanda chiede allo \u015a\u0101kyamuni da quanti buddha occorre ascoltare la predicazione di questo \"s\u016btra\" prima di raggiungere la \"perfezione\" (\"niry\u0101ta\"), il Buddha gli risponde che questo varia da un minimo di un centinaio fino a miriadi di volte.\nIl \"s\u016btra\" termina con l'elencazione dei meriti che si acquisiscono leggendo e diffondendone il testo."}
{"id": "1952163", "revid": "3082", "url": "https://it.wikipedia.org/wiki?curid=1952163", "title": "Sant'Eteldreda di Ely", "text": ""}
{"id": "1952164", "revid": "98077", "url": "https://it.wikipedia.org/wiki?curid=1952164", "title": "Giachen Caspar Muoth", "text": "Biografia.\nFiglio di contadini benestanti, studi\u00f2 a Monaco di Baviera storia e lingue. Tornato in Svizzera si dedic\u00f2 allo studio della storia e della lingua e letteratura latina alla scuola cantonale di Coira. Egli gett\u00f2 le basi per i nuovi generi della letteratura e poesia in ladino (p.e. idilli in esametri e le ballate a trama storico-fantastica). Nei suoi scritti vi sono paesaggi di vita rurale e alpina da ricordare \"Las spatlunzas\" \"Le scardassatrici di canapa\", datato 1868) e \"A mesiras\", che ritrae la riunione estiva di pastori per la pesatura del latte. \"Cumin d'Ursera\" (\"La comunit\u00e0 di Orsera\"), rappresenta un vero e proprio poema epico, dalle varie cadenze metriche, che rievoca un episodio del 1425, trasformando con la fantasia leggendaria la realt\u00e0 storica. Tra nelle numerose ballate, che formano un vero e proprio ciclo retico, vi sono da citare \"Las valerusas femnas de Lumnezia\" \"Le valorose donne della valle di Lumnezia)\" e altres\u00ec \"La dertgira nauscha de Valendau\" \"La corte penale di Valendas\")."}
{"id": "1952165", "revid": "767487", "url": "https://it.wikipedia.org/wiki?curid=1952165", "title": "Ron Wylie", "text": ""}
{"id": "1952171", "revid": "767487", "url": "https://it.wikipedia.org/wiki?curid=1952171", "title": "Nigel Sims", "text": "Ha collezionato pi\u00f9 di 200 presenze con la maglia dell'"}
{"id": "1952172", "revid": "19580", "url": "https://it.wikipedia.org/wiki?curid=1952172", "title": "Yanni live at the acropolis", "text": ""}
{"id": "1952175", "revid": "599013", "url": "https://it.wikipedia.org/wiki?curid=1952175", "title": "Jimmy Dugdale", "text": ""}
{"id": "1952177", "revid": "2730", "url": "https://it.wikipedia.org/wiki?curid=1952177", "title": "Glam rock", "text": "Il glam rock (o glitter rock), \u00e8 un genere di musica rock popolare negli anni settanta, soprattutto nel Regno Unito e nelle grandi citt\u00e0 statunitensi quali New York e Detroit.\nIl genere prende il nome dall'abbigliamento \"Glamour\", ovvero un look curato, colorato e vistoso che caratterizzava gli esponenti del genere.\nStoria.\nIl glam rock, definito in passato anche come glitter rock, emerse nei primi anni settanta in seguito al fenomeno hippie e come antidoto all'eccessiva seriet\u00e0 dell'epoca. Questo fenomeno si svilupp\u00f2 quasi interamente nel Regno Unito e divenne largamente popolare durante la prima met\u00e0 degli anni settanta. Il primo autore che fece da ponte tra l'era hippie e la nascita del glam fu probabilmente l'ex modello Marc Bolan, il primo ad indossare scialle di piume, lustrini e cilindro, e a scrivere canzoni che non venivano prese sul serio.\nIl secondo personaggio fu l'amico di Bolan, David Bowie. Il suo album \"Ziggy Stardust\" (1972) venne pubblicato poco dopo lo sbarco sulla luna dell'Apollo (1969); qui l'artista usava esibizioni shoccanti di carattere sessualmente ambiguo e di grande effetto per conquistare il pubblico. Il glam rock era un genere estremamente semplice, dove la chitarra rock incontrava un'esagerata teatralit\u00e0. La maggior parte di questa musica era molto accattivante, spesso composta da melodie ispirate al fenomeno adolescenziale del bubblegum pop mescolate alle ritmiche del primo rock &amp; roll. Ma queste influenze risultavano in secondo piano rispetto al modo di esprimersi dei musicisti, che prevedeva atteggiamenti effeminati e ambigui, grande presenza scenica e sessualit\u00e0.\nInfatti, uno dei principali motivi per cui il glam non spopol\u00f2 mai negli Stati Uniti fu perch\u00e9 gli artisti della corrente suonavano intenzionalmente agli incontri di coppie, vestiti in modo bizzarro, con costumi androgini e makeup. Sostanzialmente, il glam rock si divideva in due scuole. La predominante fu quella capeggiata dai T. Rex di Marc Bolan, gruppo che diffuse il tipico look glamour, e la musica composta da temi sessuali, divertenti, leggeri e superficiali, basandosi quindi su una filosofia dove nella musica, la superficie era la sostanza.\nArtisti come Gary Glitter, Sweet e Slade, seguendo l'estetica dei T. Rex, crearono una sottocategoria chiamata \"glitter\" (che era esclusivamente britannico). Nonostante fosse uno stile che si basava soprattutto sull'immagine, parte del glam rock presentava anche un lato artistico, pi\u00f9 introspettivo e sperimentale, in parte influenzato dalla scena progressive rock inglese, simboleggiato proprio da David Bowie e i Roxy Music. Questa scuola risultava molto pi\u00f9 drammatica ed ambiziosa, sia a livello sonoro che lirico; il glam rappresentava per questi artisti un'opportunit\u00e0 di manipolare i loro personaggi, facendo dello stile parte del loro messaggio.\nTralasciando il glam britannico, uno tra i pochi gruppi glam rock americani furono i New York Dolls, caratterizzati da un grezzo proto-punk fortemente influenzato dai Rolling Stones, che li differenziava dai loro colleghi d'oltre oceano, ma che dal punto di vista estetico li accomunava. In effetti esistevano diverse band glam rock anche nel nuovo continente, come ad esempio Alice Cooper, i Kiss, i The Stooges di Iggy Pop. Tuttavia questi presentavano un'attitudine pi\u00f9 violenta e oltraggiosa, tanto da non poter essere paragonati ai gruppi britannici. I primi due in particolare, erano esponenti di una particolare corrente chiamata shock rock, che faceva del forte impatto visivo il punto di forza, toccando temi ed esibizioni di carattere sessuale, violento, spesso macabro, ma anche ironico. Anche in questo senso, il \"glam/shock\" di questi gruppi era notevolmente distinto dal glam romantico ed effeminato dei loro contemporanei, pertanto non tutti riconobbero la loro appartenenza alla scena glam.\nIl glam ebbe effettivamente inizio con l'album dei T. Rex \"Electric Warrior\" del 1971, ma il 1972 fu l'anno che segn\u00f2 la vera e propria ascesa del genere: i T. Rex consolidarono la loro popolarit\u00e0 con \"The Slider\"; David Bowie realizz\u00f2 il classico \"Ziggy Stardust\" e produsse lo storico album \"All the Young Dudes\" dei Mott the Hoople; i Roxy Music pubblicarono il loro debutto omonimo; e i New York Dolls suonarono il loro primo tour in Inghilterra. Il picco del glam rock era stato superato gi\u00e0 nel 1975, e molti dei suoi massimi esponenti cambiarono poi stile. Tuttavia, ebbe una grande influenza su molti giovani dell'epoca che poi divennero esponenti del punk rock britannico ed ebbero ancora pi\u00f9 impatto sul successivo Post-punk.\nNaturalmente, il glam rock fu estremamente importante anche per la nascita del pop metal anni ottanta, variante dell'heavy metal in chiave pi\u00f9 melodica portata avanti da band come gli Europe, Def Leppard e da gruppi del filone americano. Correlato a questo stile musicale fu poi il glam metal, che, proponendo le sonorit\u00e0 heavy metal (in particolare pop metal) e l'abbigliamento ispirato al glam rock, si present\u00f2 come l'erede del genere negli anni ottanta, rappresentato da band come M\u00f6tley Cr\u00fce, Poison e Tigertailz, e trovando maggior sviluppo negli \"States\". Spesso infatti il glam/hair metal anni ottanta, verr\u00e0 confuso con il glam rock, nonostante i punti di contatto musicali siano marginali, ed in particolare le sonorit\u00e0, facilmente distinguibili."}
{"id": "1952179", "revid": "125842558", "url": "https://it.wikipedia.org/wiki?curid=1952179", "title": "Valerio Binasco", "text": "Biografia.\nBinasco si \u00e8 formato alla scuola di recitazione del Teatro Stabile di Genova dove si \u00e8 diplomato nel 1988 e dove ha debuttato come attore, prendendo parte a diverse produzioni dirette da Marco Sciaccaluga. Quindi ha incontrato Carlo Cecchi, che lo ha scelto per l\"'Amleto\" prodotto dal Festival dei Due Mondi di Spoleto. Di ritorno a Genova, \u00e8 stato protagonista del \"Re cervo\" di Gozzi e di \"Ivanov\" di Cechov. Ha iniziato quindi un periodo di intensa collaborazione con Franco Branciaroli, che lo ha visto protagonista di vari spettacoli, tra cui \"Antigone\" di Sofocle, \"I due gemelli veneziani\" di Goldoni, \"La bisbetica domata\" e \"Re Lear\" di Shakespeare, \"L'ispettore generale\" di Gogol. In seguito \u00e8 tornato a lavorare con Cecchi, prendendo parte a \"Finale di partita\" di Beckett (Premio Ubu 1995 come miglior spettacolo italiano e migliore regia) e a \"La serra\" di Pinter, quest'ultima coprodotta dal Teatro Stabile di Torino.\nCome regista ha lavorato in molti dei maggiori teatri stabili pubblici e privati d'Italia, tra cui quelli di Torino, Roma, Genova, Milano, Marche, Prato, Parma, Verona, Palermo, Firenze, Spoleto, Siracusa, Taormina. Negli ultimi anni Binasco ha intensificato i suoi rapporti con il Teatro Stabile di Torino, firmando la regia di tre produzioni al Teatro Carignano \u2013 \"Filippo\" di Vittorio Alfieri (con lo stesso Binasco nel ruolo del titolo), \"Il mercante di Venezia\" di Shakespeare (con Silvio Orlando) e \"Sogno d'autunno\" di Jon Fosse (con Giovanna Mezzogiorno) \u2013 oltrech\u00e9 presentando altri importanti lavori (\"Romeo e Giulietta\" e \"La tempesta\" di Shakespeare, \"Il bugiardo\" di Goldoni, \"\u00c8 stato cos\u00ec\" e \"L\u2019intervista\" della Ginzburg) e insegnando presso la Scuola per attori.\nIn qualit\u00e0 di regista e attore si \u00e8 finora aggiudicato 5 Premi Ubu, 2 Premi dell'Associazione Nazionale dei Critici di Teatro, 1 Premio Olimpico del Teatro - ETI e 1 Premio Linea d'ombra, e ha ricevuto nomination ai Nastri d'argento, ai David di Donatello e alle Maschere del Teatro.\nIn quegli stessi anni \u00e8 iniziata la sua attivit\u00e0 nella regia con \"Bar\" di Spiro Scimone, presentato al Festival di Taormina, e in veste di regista \u00e8 tornato al Teatro di Genova per mettere in scena \"La bella regina di Leenane\" di Martin McDonagh, mentre per il Teatro Stabile di Firenze \u00e8 stato regista e interprete, nel ruolo di Robert, di \"Tradimenti\" di Pinter.\nNelle stagioni successive ha firmato la regia di \"Ti ho sposato per allegria\" di Natalia Ginzburg per lo Stabile di Firenze, de \"Il dio di Roserio\" di Giovanni Testori e de \"Il cortile\" di Spiro Scimone, presentato al Festival d'Automne di Parigi e al Festival di Gibellina. Per il Teatro Stabile di Genova ha messo in scena \"La chiusa\" di Conor McPherson (Premio Ubu 2006 come nuovo testo straniero, e Premio della Critica 2006 come miglior spettacolo) e \"Qualcuno arriver\u00e0\" di Jon Fosse. Nel 2007 ha portato in scena \"Noccioline\" di Fausto Paravidino prodotto dal Teatro Eliseo di Roma e dal Teatro Stabile di Parma, e nel 2008 per il Teatro Stabile di Roma ha diretto e interpretato \"E la notte canta\" di Jon Fosse; nello stesso anno, per l'Eliseo di Roma, ha curato la regia di \"Un giorno d'estate\" di Jon Fosse e l'anno successivo de \"L'intervista\" di Natalia Ginzburg sempre per l'Eliseo. Dopo la regia di \"Sonno\" di Jon Fosse per il Teatro della Tosse di Genova (Premio della Critica 2010), ha inaugurato al Carignano la stagione 2010-2011 del Teatro Stabile di Torino con \"Filippo\" di Vittorio Alfieri. L'anno successivo per il Teatro Eliseo di Roma ha diretto \"Romeo e Giulietta\" di Shakespeare (Premio Ubu come miglior regia) con Riccardo Scamarcio e nello stesso anno \u00e8 stato regista del \"Catalogo\" di Carri\u00e8re e di \"\u00c8 stato cos\u00ec\" di Natalia Ginzburg con Sabrina Impacciatore.\nNel 2012 ha fondato la Popular Shakespeare Kompany, compagnia indipendente impegnata, presso il Teatro Romano di Verona e in collaborazione con lo Stabile di Prato, nella \"Tempesta\" di Shakespeare. Nel 2013, in coproduzione con il Teatro Stabile di Torino, ha firmato la regia del \"Mercante di Venezia\" con Silvio Orlando e l'anno successivo de \"Il bugiardo\" di Goldoni per il Teatro di Verona. Sono seguite le direzioni di \"Sarto per signora\" di Feydeau per il Teatro Stabile di Firenze, di \"John e Joe\" di Agota Kristof per la Fondazione Teatro Due di Parma e la Popular Shakespeare Kompany, di \"Porcile\" di Pasolini, prodotto dal Teatro Metastasio di Prato, della \"Cucina\" di Arnold Wesker che ha inaugurato la stagione 2016-2017 del Teatro Stabile di Genova.\nNel maggio 2017 ha debuttato al Festival di Siracusa con Fenicie di Euripide.\nNell'aprile 2018 dirige il \"Don Giovanni\" di Moliere, sua prima produzione da direttore artistico del Teatro Stabile di Torino. \nNell'ottobre 2018 dirige per la prima volta \"Arlecchino servitore di due padroni\" di Goldoni prodotto dal Teatro Stabile di Torino, con Natalino Balasso nei panni di Arlecchino. Nell'aprile 2019 dirige \"Amleto\" di Shakespeare prodotto dal Teatro Stabile di Torino, l'opera con cui aveva vinto il premio Ubu come miglior attore nel 1999 diretto da Cecchi. \nSignificativa \u00e8 anche la sua attivit\u00e0 cinematografica, che lo ha visto recitare, tra gli altri, accanto a Toni Servillo, Valerio Mastandrea, Valeria Golino, Luca Zingaretti.\nHa ricevuto il Premio Flaiano di Teatro per la regia in occasione dei Premi Flaiano 2020.\nRiconoscimenti.\nNel 2005 Binasco ha ricevuto la candidatura ai Nastri d'argento quale miglior attore protagonista nel film \"Lavorare con lentezza\" e nel 2016 ha ricevuto la candidatura ai David di Donatello quale migliore attore non protagonista nel film \"Alaska\". Nel maggio 2017 \u00e8 stato nominato direttore artistico della Fondazione del Teatro Stabile di Torino - Teatro Nazionale, ruolo che ricoprir\u00e0 nel triennio 2018-2021."}
{"id": "1952182", "revid": "767487", "url": "https://it.wikipedia.org/wiki?curid=1952182", "title": "Stan Lynn", "text": ""}
{"id": "1952184", "revid": "3082", "url": "https://it.wikipedia.org/wiki?curid=1952184", "title": "San Gaudenzio di Rimini", "text": ""}
{"id": "1952187", "revid": "729019", "url": "https://it.wikipedia.org/wiki?curid=1952187", "title": "Siro da Correggio", "text": "Biografia.\nSiro fu il figlio primogenito di Camillo Calvo, conte di Correggio, e della sua seconda moglie, la nobile Francesca Mellini, figlia di Pietro Mellini, nobile romano, e di Bianca Castagna (la quale era nipote di papa Urbano VII e sorellastra del cardinale Giovanni Garzia Millini). Al momento della nascita di Siro i genitori non avevano ancora contratto matrimonio, sicch\u00e9 il bambino venne legittimato da Camillo soltanto con un atto notarile, presto impugnato dagli altri membri della famiglia che ambivano alla signoria su Correggio. Alla morte del padre, nel 1605, il giovane Siro fu inizialmente posto sotto la tutela del Governatore spagnolo di Milano, il Conte di Fuentes. Tuttavia, nel 1612 la Camera imperiale gli contest\u00f2 il diritto alla successione nel feudo correggese.\nPer tutelare i propri interessi presso l'Imperatore, Siro invi\u00f2 a Vienna il giovane diplomatico correggese Ottavio Bolognesi, che riusc\u00ec abilmente a ottenere per lui il soddisfacimento delle sue richieste. Salito finalmente al potere, dopo aver avuto ragione delle mire del cugino Gerolamo II e del fratello Camillo, venne investito dall'Imperatore del titolo di Conte del Sacro Romano Impero e nel 1615 ottenne il diritto di primogenitura. Nel 1616 venne creato Principe del Sacro Romano Impero e cos\u00ec, con lo stesso documento, anche i suoi domini vennero elevati a principato: all'epoca le citt\u00e0 principali in mano alla famiglia da Correggio erano, oltre alla capitale Correggio, i paesi di Campagnola, Fabbrico, Mandriolo di Sopra, Mandrio, Rio, San Martino, Mandriolo di Sotto, Fosdondo, Fazzano e Canolo. Patrocin\u00f2 Giovanni Ghizzolo, che assunse come proprio maestro di cappella di Corte.\nLa sua fortuna al governo, ad ogni modo, non dur\u00f2 a lungo. A seguito di uno scontro con l'Inquisizione per aver intralciato a Correggio nel 1617 l'operato di un inquisitore domenicano, Girolamo Zambeccari, e per averlo fatto bastonare, Siro fu tradotto in carcere a Milano; tra il 1618 e il 1619 il Bolognesi si rec\u00f2 quindi a Roma, ottenendo dal papa Paolo V la liberazione del Principe e il suo proscioglimento dalle accuse. Pochi anni dopo per\u00f2, nel 1623, Siro fu accusato da Vienna di aver permesso la falsificazione di monete imperiali nella zecca di Correggio e in quella di Brescello. Ancora sotto processo, nel 1629, in occasione della discesa in Italia delle truppe imperiali per la guerra di successione di Mantova e del Monferrato, Sir\u00f2 fugg\u00ec da Correggio occupata dai soldati germanici e gli fu intimato di pagare un'ammenda di 230.000 fiorini, pena la conferma della decadenza dal titolo. Venne sottoposto alla confisca dei propri possedimenti nel 1630. Siro, in questo modo, si trov\u00f2 senza nemmeno il denaro necessario per poter pagare il riscatto e si rec\u00f2 a Vienna per supplicare l'Imperatore, ma senza esito. I suoi domini, seppure formalmente ancora \"riscattabili\", vennero ceduti alla casata degli Este, che allarg\u00f2 la propria influenza anche su questi territori a cui anelava da tempo.\nSenza denaro e senza propriet\u00e0, Siro effettu\u00f2 ancora alcuni tentativi per tutelare i propri diritti e quelli del figlio Maurizio, rivelatisi per\u00f2 senza esito, e quindi si rifugi\u00f2 a Mantova dove mor\u00ec il 23 ottobre 1645.\nDiscendenza.\nSiro da Correggio aveva sposato Anna Pennoni, figlia di Antonio Pennoni, \"munizioniere\" del Re di Spagna, dalla quale ebbe quattro figli:\nEbbe anche una figlia naturale, Lucrezia, spos\u00f2 Andrea Zani di Bologna."}
{"id": "1952194", "revid": "599013", "url": "https://it.wikipedia.org/wiki?curid=1952194", "title": "Con Martin", "text": "Anche suo figlio Mick \u00e8 stato un calciatore."}
{"id": "1952197", "revid": "767487", "url": "https://it.wikipedia.org/wiki?curid=1952197", "title": "Peter Aldis", "text": "Carriera.\nHa giocato pi\u00f9 di 250 partite con l'Aston Villa. In carriera ha segnato una sola rete."}
{"id": "1952198", "revid": "1272592", "url": "https://it.wikipedia.org/wiki?curid=1952198", "title": "Grava (Cortina d'Ampezzo)", "text": "Grava (\"Graa\" in ladino) \u00e8 una piccola localit\u00e0 facente parte del comune di Cortina d'Ampezzo, in provincia di Belluno. L'altitudine media \u00e8 di 1.250 m ca.\nDescrizione.\nSituata alle pendici del monte Pomagagnon, la localit\u00e0 \u00e8 divisa in Grava di sopra (\"Graa de sora\") e Grava di sotto (\"Graa de sote\"). Conta solo poche abitazioni, molte delle quali sono propriet\u00e0 di villeggianti, e per questo abitate prevalentemente in estate e in inverno. Grava di sopra, che pu\u00f2 essere considerata come la prosecuzione della \"salita\" di Verocai, e distante solo poche centinaia di metri dal frequentatissimo bar e dalla piscina comunale di \"Guargn\u00e8\", \u00e8 delimitatata da un fitto bosco che scende da Mietres e dal Pomagagnon, mentre Grava di sotto si spinge fino alle localit\u00e0 di Pieros\u00e0 e Cianderies.\nPer l'incantevole vista sull'incombente Pomaganon e su tutta la Conca ampezzana, nonch\u00e9 sui monti che cingono Cortina sul lato meridionale, chiudendola a guisa di corona, a soli 2\u00a0km da Corso Italia, ma lontana dal traffico e dalla confusione del centro del paese, Grava \u00e8 considerata una delle posizioni pi\u00f9 belle e panoramicamente suggestive dell'Ampezzo.\nGrava di sotto \u00e8 parte del sestiere di Alver\u00e0, mentre Grava di sopra di quello di Chiave, essendo le frazioni separate dal Ru de ra Ruoibes, torrente che fa da confine fra le due divisioni territoriali.\nEdifici principali.\nCappella della Beata Vergine di Lourdes.\nGrava di sotto ospita, inoltre, una deliziosa chiesetta dei primi del Novecento, dedicata alla Beata Vergine di Lourdes, patrona della localit\u00e0, meta di molti pellegrinaggi da parte delle popolazioni montane dei comuni limitrofi."}
{"id": "1952199", "revid": "2146321", "url": "https://it.wikipedia.org/wiki?curid=1952199", "title": "Il nostro amico Kalle", "text": "Il nostro amico Kalle (originale \"Da kommt Kalle\") \u00e8 una serie televisiva tedesca in onda dal 2006 al 2011 su ZDF: si tratta di una serie a met\u00e0 tra commedia e poliziesco, con protagonista Kalle, un Parson Russell Terrier aspirante cane poliziotto, e la sua famiglia, gli Andresen. Pia e Stefan sono sposati ed hanno 2 figli; lei \u00e8 una poliziotta di Flensburg che ha in Kalle il compagno di lavoro. \nPia, nelle prime stagioni, \u00e8 un'agente di polizia. Dalla quarta stagione, invece, diventa commissario capo della polizia di Flensburg.\nIn Italia le prime due stagioni fanno la loro comparsa sul canale pay Joi con il titolo \"E alla fine arriva Kalle\". Successivamente su Canale 5, e nelle repliche di Rete 4, la serie acquisisce il titolo \"Finalmente arriva Kalle\".\nLa serie viene poi acquisita e trasmessa integralmente su Rai 2, compresi gli episodi inediti, da luned\u00ec 1\u00ba giugno a sabato 5 settembre 2015 con il titolo definitivo \"Il nostro amico Kalle\"."}
{"id": "1952200", "revid": "110157", "url": "https://it.wikipedia.org/wiki?curid=1952200", "title": "St. James's Gate Brewery", "text": "St. James's Gate Brewery \u00e8 un birrificio di Dublino, conosciuto come \"\u201cla casa della Guinness\u201d\".\nAffittato nel 1759 da Arthur Guinness alla cifra di 45 sterline all'anno per una durata di novemila anni, St. James's Gate \u00e8 la casa della Guinness da sempre. Nel 1838 divenne il pi\u00f9 grande birrificio d'Irlanda e nel 1914 il pi\u00f9 grande del mondo. Attualmente non lo \u00e8 pi\u00f9, ma rimane il pi\u00f9 grande birrificio del mondo a produrre birra stout.\nDurante il XIX e il XX secolo, il birrificio possedeva gran parte degli edifici dell'area circostante, comprese molte case per i suoi dipendenti e gli uffici associati al birrificio.\nL'azienda ha creato tutto il suo impero usando esclusivamente i suoi impianti. \nGuinness Storehouse.\nLa Guinness Storehouse (che letteralmente si traduce come \u201cmagazzino\u201d o \u201cdeposito\u201d) \u00e8 situata nel cuore del St. James's Gate Brewery ed \u00e8 la prima attrazione in Irlanda per numero di visitatori internazionali. Dalla sua apertura nel novembre 2000, ha attratto pi\u00f9 di 4 milioni di visitatori da ogni angolo del globo.\nLa costruzione di questo edificio di sette piani, la cui struttura \u00e8 sostenuta da travi in ferro, fu completata nel 1904. Originariamente era il luogo in cui avveniva il processo di fermentazione in cui si aggiunge il lievito alla birra.\nAll'interno \u00e8 presente un enorme lucernario a forma di pinta che, come si trova scritto all'ingresso al piano terra, \"se fosse riempita, conterrebbe 14,3 milioni di pinte di Guinness!\".\nLa visita inizia al piano terra dove i visitatori sono introdotti ai 4 ingredienti acqua, orzo maltato, luppolo e lievito, che vengono combinati per fare una pinta di Guinness. I visitatori sono introdotti anche al quinto elemento basilare: Arthur Guinness stesso.\nProseguendo la visita attraverso l'edificio, il visitatore incontra una mostra sulla storia della Guinness che comprende alcuni macchinari provenienti dall'antica fabbrica della birra, che servono a spiegare la storia delle tecniche di produzione.\nNel 2006, furono investiti 2.5 milioni di euro per l'apertura al pubblico di una nuova ala con delle installazioni che mostrano a che punto \u00e8 arrivato in quell'istante il processo produttivo giornaliero. Talvolta lo staff permette ad alcuni visitatori di dare inizio ad un ciclo di processo produttivo. Recentemente \u00e8 stato aggiunto anche il \u201ctasting laboratory\u201d dove i visitatori possono imparare a \u201cgustare\u201d la Guinness, e non semplicemente berla.\nIl settimo piano della Storehouse \u00e8 occupato dal \"The Gravity Bar\", dal quale si pu\u00f2 godere di una vista a 360 gradi su Dublino. Ai visitatori viene offerta una pinta di Guinness."}
{"id": "1952201", "revid": "339392", "url": "https://it.wikipedia.org/wiki?curid=1952201", "title": "E alla fine arriva Kalle", "text": ""}
{"id": "1952202", "revid": "599013", "url": "https://it.wikipedia.org/wiki?curid=1952202", "title": "Harry Parkes", "text": "Carriera.\nCon la maglia dell'Aston Villa ha collezionato 345 presenze."}
{"id": "1952204", "revid": "174925", "url": "https://it.wikipedia.org/wiki?curid=1952204", "title": "San Tommaso Becket", "text": ""}
{"id": "1952206", "revid": "74801", "url": "https://it.wikipedia.org/wiki?curid=1952206", "title": "Frank Moss (1917)", "text": "Carriera.\nHa collezionato pi\u00f9 di 200 presenze con la maglia dell'Aston Villa."}
{"id": "1952208", "revid": "287204", "url": "https://it.wikipedia.org/wiki?curid=1952208", "title": "Frank Moss", "text": ""}
{"id": "1952210", "revid": "767487", "url": "https://it.wikipedia.org/wiki?curid=1952210", "title": "Erasmo Bartoli", "text": ""}
{"id": "1952211", "revid": "767487", "url": "https://it.wikipedia.org/wiki?curid=1952211", "title": "Harry Morton", "text": "Carriera.\nHa collezionato pi\u00f9 di 200 presenze con la maglia dell'Aston Villa."}
{"id": "1952213", "revid": "123626613", "url": "https://it.wikipedia.org/wiki?curid=1952213", "title": "Mikheil Korkia", "text": "Carriera.\nHa militato da giocatore nella Dinamo Tbilisi e, nella Nazionale di pallacanestro dell'Unione Sovietica, vinse la medaglia d'oro alle Olimpiadi di Monaco di Baviera del 1972 dopo una famosa finale contro gli Stati Uniti d'America."}
{"id": "1952214", "revid": "62004", "url": "https://it.wikipedia.org/wiki?curid=1952214", "title": "Mikhail Korkiya", "text": ""}
{"id": "1952218", "revid": "767487", "url": "https://it.wikipedia.org/wiki?curid=1952218", "title": "Brandi Williams", "text": "Biografia.\nLa sua famiglia include membri della comunit\u00e0 musicale, come Smokey Robinson, Bobby Rogers dei The Miracles, Cherrelle e Pebbles, quest'ultima fondatrice dei TLC (gruppo musicale). Ha iniziato a cantare a 3 anni e a 10 ha frequentato la Ridgeview Middle School.\nCarriera.\nDopo aver incontrato Shamari Fears in un talent show fonda con lei e Natina Reed il gruppo Blaque originariamente chiamato Blaque Ivory. La prima apparizione del gruppo \u00e8 stata nel video di Lil' Kim Ladies Night; in seguito poterono affidarsi alla Columbia Records e lavorare per il loro primo album. Il primo singolo del gruppo \u00e8 stato \"808\" scritto da Natina e da R. Kelly ed \u00e8 del 1999. Il terzo singolo \u00e8 \"Bring It All to Me\"."}
{"id": "1952221", "revid": "767487", "url": "https://it.wikipedia.org/wiki?curid=1952221", "title": "Dennis Hodgetts", "text": "Carriera.\nHa raccolto pi\u00f9 di 200 presenze con la maglia dell'Aston Villa."}
{"id": "1952223", "revid": "1428919", "url": "https://it.wikipedia.org/wiki?curid=1952223", "title": "Tician Tabidze", "text": "Esord\u00ec giovanissimo con alcune liriche e con traduzioni dai poeti simbolisti russi e francesi. Trasferitosi a Mosca nel 1913, prese parte attiva alle pi\u00f9 avanzate correnti dell'avanguardia letteraria.\nTornato in Georgia, costitu\u00ec a Kutaisi, nel 1915, il gruppo chiamato \"Corna blu\", cui fa capo tutta la moderna poesia georgiana: di questa Tabidze \u00e8 considerato, con i suoi versi di estremo rigore stilistico e vibranti di un'intima inesauribile tensione, il massimo rappresentante. Arrestato durante lo stalinismo, venne poi fucilato nel 1937."}
{"id": "1952224", "revid": "767487", "url": "https://it.wikipedia.org/wiki?curid=1952224", "title": "James Cowan (calciatore)", "text": "Carriera.\nGiocatore.\nHa ottenuto pi\u00f9 di 350 presenze con la maglia dell'Aston Villa."}
{"id": "1952225", "revid": "2222965", "url": "https://it.wikipedia.org/wiki?curid=1952225", "title": "KC Stadium", "text": "Il MKM Stadium, \u00e8 lo stadio dell'Hull City, squadra di calcio militante nella Sky Bet Championship, e del Hull FC squadra di rugby a 13 che gioca nella Super League Europea. Era anche conosciuto come KC e KCOM Stadium, ma la sponsorizzazione del MKM Building Supplies ha interrotto dopo 19 anni la sponsorizzazione di Kingston Communications. \nStoria.\nL'idea per un nuovo stadio a Kingston upon Hull fu inizialmente pensata nel 1997, ma le finanze necessarie per mettere in opera il progetto si presentarono solo quando il \"City Council\" (\"Consiglio cittadino\") trov\u00f2 come partner e socio nel progetto la Kingston Communications. Il Consiglio provvedette a gran parte dei fondi, pi\u00f9 di 42 milioni di sterline.\nIl team a cui venne affidata la realizzazione del progetto var\u00f2 pi\u00f9 di una dozzina di siti dove locare la costruzione del nuovo stadio, fuori e dentro la citt\u00e0, prima di decidere per il \"The Circle\" a West Park. I fattori che contribuirono alla scelta includono i trasporti, le linee guida istituite dal governo, le gi\u00e0 esistenti strutture sportive, l'isolamento dalla zona residenziale.\nSebbene si presentarono una serie di ostacoli durante la costruzione della struttura, incluso il permesso della compropriet\u00e0 con la squadra di calcio l'Hull City A.F.C., lo stadio venne completato in tempo (quattordici mesi) e restando nel budget prestabilito (approssimativamente 44 milioni di sterline). I cancelli dello stadio vennero aperti il 18 dicembre 2002 in occasione di Hull City - Sunderland, finita poi 1-0, un'amichevole giocata per l'occasione. Steve Melton segn\u00f2 il goal, il primo assoluto al KC Stadium.\nCapienza.\nLo stadio pu\u00f2 contenere un quantitativo totale di 25.404 persone, tutti posti a sedere. Questa moderna struttura si compone di quattro tribune da due anelli cadauno. La Tribuna Nord, o North Stand \"(Smith &amp; Nephew)\" possiede 4.000 posti, la East Stand \"(Ideal Standard)\" 6.000, la South Stand \"(MKM)\", gemella della tribuna opposta pu\u00f2 anch'essa ospitare 4.000 tifosi, mentre la West Stand \"(deVries Honda)\" ha 11.000 posti a sedere, il settore pi\u00f9 grande del Kingston Communication Stadium."}
{"id": "1952228", "revid": "18609336", "url": "https://it.wikipedia.org/wiki?curid=1952228", "title": "Cubana", "text": ""}
{"id": "1952230", "revid": "174925", "url": "https://it.wikipedia.org/wiki?curid=1952230", "title": "Sant'Eucherio di Lione", "text": ""}
{"id": "1952232", "revid": "174925", "url": "https://it.wikipedia.org/wiki?curid=1952232", "title": "Sant'Eugenio III di Toledo", "text": ""}
{"id": "1952236", "revid": "767487", "url": "https://it.wikipedia.org/wiki?curid=1952236", "title": "Luiz Carlos Winck", "text": "Carriera.\nClub.\nInizia la carriera a 17 anni nell'Internacional, restando a lungo nel club, fino al 1989, anno nel quale passa al Vasco da Gama. Proprio durante la sua militanza in questo club, subisce una frattura che lo tiene fuori dalla rosa per . Nel 1991 torna all'Internacional, ma l'anno dopo si trasferisce nuovamente al Vasco. Nel 1993 il giocatore passa brevemente nel Gr\u00eamio e nel Corinthians, prima di passare tutta la stagione 1994 all'Atl\u00e9tico Mineiro. Nel 1995 si trasferisce al Botafogo e successivamente al Flamengo, ma nel 1996 decide di chiudere la carriera al S\u00e3o Jos\u00e9, squadra dello stato di Rio Grande do Sul.\nNazionale.\nNel 1984 Winck viene chiamato, a 21 anni, per , dove conquista la medaglia d'argento, e nel 1985 debutta in nazionale maggiore, in una partita contro la . Nel 1988 gioca la sua seconda Olimpiade, quella di , vincendo un'altra medaglia d'argento. Winck quindi \u00e8 uno dei pochi calciatori ad aver disputato due Olimpiadi. Ha partecipato alla Copa Am\u00e9rica 1993.\nAllenatore.\nCome allenatore ha guidato solo 4 squadre nelle serie minori brasiliane."}
{"id": "1952238", "revid": "767487", "url": "https://it.wikipedia.org/wiki?curid=1952238", "title": "J\u0101nis Kr\u016bmi\u0146\u0161", "text": ""}
{"id": "1952239", "revid": "287204", "url": "https://it.wikipedia.org/wiki?curid=1952239", "title": "Janis Krumins", "text": ""}
{"id": "1952241", "revid": "174925", "url": "https://it.wikipedia.org/wiki?curid=1952241", "title": "San Filippo Benizi", "text": ""}
{"id": "1952242", "revid": "1522738", "url": "https://it.wikipedia.org/wiki?curid=1952242", "title": "Betty Suarez", "text": ""}
{"id": "1952243", "revid": "3115", "url": "https://it.wikipedia.org/wiki?curid=1952243", "title": "Paolo Taglioni", "text": "Impeccabile ballerino, figlio del coreografo Filippo Taglioni (autore del balletto \"La Sylphide\", 1832) \"e\" fratello di Maria Taglioni, riscosse trionfi a Parigi e a Berlino, dove diresse i balli di corte. Nel 1847 succedette a Jules Perrot come \"ma\u00eetre de ballet\" (coreografo) dell'Her Majesty's Theatre di Londra. Dal 1856 al 1883 \u00e8 stato \"ma\u00eetre de ballet\" al Teatro Hofoper di Belino. Celebre \u00e8 il suo balletto patriottico \"Flik e Flok\", rappresentato alla Scala di Milano nel 1862, un anno dopo la proclamazione del Regno d'Italia, nel cui finale il corpo di ballo femminile eseguiva un vivace galop con indosso un costume composto dal copricapo e la giubba dei bersaglieri sopra al classico tut\u00f9. La musica di questo galop, composta da Peter Ludwig Hertel, \u00e8 entrata a far parte della fanfara ufficiale del corpo dei bersaglieri. "}
{"id": "1952245", "revid": "174925", "url": "https://it.wikipedia.org/wiki?curid=1952245", "title": "Sant'Euprepio di Verona", "text": ""}
{"id": "1952248", "revid": "174925", "url": "https://it.wikipedia.org/wiki?curid=1952248", "title": "San Finnian di Clonard", "text": ""}
{"id": "1952250", "revid": "174925", "url": "https://it.wikipedia.org/wiki?curid=1952250", "title": "San Finnian di Moville", "text": ""}
{"id": "1952251", "revid": "1684799", "url": "https://it.wikipedia.org/wiki?curid=1952251", "title": "Cubana de Aviaci\u00f3n", "text": "Cubana de Aviaci\u00f3n, S.A (\"Cubana\") \u00e8 la compagnia aerea di bandiera di Cuba ed \u00e8 interamente di propriet\u00e0 del governo del paese. Il vettore ha sede a L'Avana mentre il suo hub principale \u00e8 l'Aeroporto Internazionale Jos\u00e9 Mart\u00ed.\nStoria.\nCreazione della compagnia: 1929-1958.\nLa compagnia aerea \u00e8 stata fondata da Clement Melville Keys l'8 ottobre 1929 con il nome di Compa\u00f1\u00eda Nacional Cubana de Aviaci\u00f3n Curtiss S.A; con il primo volo di linea nel 1930. Il nome della compagnia aerea indicava la sua associazione con la compagnia di produzione di aeromobili Curtiss. La prima flotta di Cubana, utilizzava aerei Curtiss Robin, anfibi Sikorsky S-38, Ford Trimotor e Lockheed L-10 Electra. Pan American acquis\u00ec Cubana nel 1932 e la parola Curtiss fu cancellata dal nome del vettore aereo. Nel maggio del 1945 Cubana inizi\u00f2 i suoi primi voli internazionali verso Miami, utilizzando gli aerei Douglas DC-3, rendendo la compagnia aerea la prima in America Latina a stabilire collegamenti diretti per questa citt\u00e0. Nell'aprile del 1948, fu avviata una rotta transatlantica tra L'Avana e Madrid (via Bermuda, Azzorre e Lisbona) utilizzando aerei Douglas DC-4 e successivamente fu estesa a Roma nel 1950. Nel corso degli anni, il vettore introdusse in flotta i Bristol Britannia 318 e i Super Viscount (VV-818) che sostituirono i datati Douglas DC-7.\nRivoluzione cubana: 1959-1980.\nNel maggio del 1959, il governo rivoluzionario di Cuba decise di impadronirsi di Cubana, espropriando tutti i suoi investitori. Successivamente, il vettore aereo, si fuse con le compagnie aeree private Aerov\u00edas Q, Cuba Aeropostal ed Expreso A\u00e9reo Interamericano. Venne rinominata come Empresa Consolidada Cubana de Aviaci\u00f3n ed inizi\u00f2 le operazioni di volo il 27 giugno 1961. Nello stesso anno venne aggiunta la rotta verso Praga, la quale, in un secondo momento, fu trasferita alla Czechoslovak Airlines (CSA). A seguito dell'imposizione dell'embargo statunitense su Cuba nel 1962, Cubana fu costretta a cancellare tutti i suoi voli statunitensi e si rivolse all'Unione Sovietica per ottenere nuovi aerei. I primi velivoli di costruzione sovietica furono consegnati all'inizio degli anni '60 (Ilyushin Il-14 e Il-18) e furono utilizzati nelle rotte domestiche di Cubana. Di conseguenza, l'aerolinea, divenne cos\u00ec la prima compagnia aerea delle Americhe a quel tempo ad operare aerei di costruzione sovietica. Nel corso degli anni '70 ed '80, Cubana, ha iniziato ad operare i jet Tupolev Tu-154, Ilyushin Il-76, Yakovlev Yak-40 e Yak-42; inoltre, furono implementate nuove rotte verso Canada, Per\u00f9, Cile, Panama, Guyana, Angola, Guinea-Bissau e Cabo Verde, Luanda e Iraq.\nDissoluzione dell'Unione Sovietica: 1991-2000.\nA seguito della disgregazione dell'Unione Sovietica nei primi anni del 1990, Cuba, si ritrov\u00f2 con degli aeromobili datati e con pezzi di ricambio sempre pi\u00f9 difficili da reperire. Risorse finanziarie limitate e mancanza di finanziamenti occidentali per sostituire questi velivoli, insieme alle restrizioni imposte dall'embargo statunitense sulla vendita di aeromobili e componenti di fabbricazione americana (inclusi motori e avionica), resero necessario il mantenimento di alcuni dei velivoli sovietici. Cubana inizi\u00f2 a noleggiare alcuni aerei occidentali (Airbus, Boeing) per un periodo limitato di tempo a met\u00e0 degli anni '90, per aiutare a sostenere i suoi servizi in Europa, Canada e alcune destinazioni dell'America Latina, data la rapida crescita del settore turistico di Cuba.\nAmmodernamento della flotta: 2001-presente.\nNel luglio 2004, la compagnia aerea ha emesso un ordine per due Ilyushin Il-96-300 con un accordo da 110 milioni di dollari USA tramite un prestito di Roseximbank. Nell'aprile 2006, Cubana, ordin\u00f2 altri due Il-96-300 e tre Tupolev Tu-204 con una commessa di 250 milioni di dollari USA. Nell'agosto 2007 al MAKS Airshow il vettore ha firmato un protocollo d'intesa con Ilyushin Finance Company (IFC) per l'acquisto di altri due Tu-204 e tre Antonov An-148 convertito in una commessa nel luglio 2012. Nel febbraio 2013, la compagnia aerea ha firmato un accordo per l'ordine di tre Ilyushin Il-96-400 da 350 posti.\nAccordi commerciali.\nA gennaio 2020 Cubana de Aviaci\u00f3n ha accordi di codeshare con le seguenti compagnie:\nFlotta.\nA gennaio 2020 la flotta di Cubana de Aviaci\u00f3n risulta composta dai seguenti aerei\nFlotta storica.\nNel corso degli anni Cubana de Aviaci\u00f3n ha operato con i seguenti modelli di aeromobili:"}
{"id": "1952252", "revid": "174925", "url": "https://it.wikipedia.org/wiki?curid=1952252", "title": "San Firmino di Amiens", "text": ""}
{"id": "1952259", "revid": "76963", "url": "https://it.wikipedia.org/wiki?curid=1952259", "title": "PJ DeBoy", "text": "Biografia.\nInizia la sua carriera a 22 anni a New York, lavorando al fianco di Miss Coco Peru e al duo Kiki &amp; Herb. Nel 1998 si trasferisce a Toronto, dove lavora come conduttore televisivo per lo show \"Locker Room\" ed in seguito per talk show notturno \"Last Call\". Apertamente omosessuale, \u00e8 apparso in un episodio di \"Queer as Folk\" e ha lavorato nei film di John Cameron Mitchell \"Hedwig - La diva con qualcosa in pi\u00f9\" e \"Shortbus - Dove tutto \u00e8 permesso\". In quest'ultimo film ha recitato in esplicite scene di sesso con l'attore Paul Dawson, che in seguito \u00e8 diventato suo compagno al di fuori del set."}
{"id": "1952261", "revid": "174925", "url": "https://it.wikipedia.org/wiki?curid=1952261", "title": "San Lanfranco Beccari", "text": ""}
{"id": "1952263", "revid": "1573940", "url": "https://it.wikipedia.org/wiki?curid=1952263", "title": "Emilio Correa", "text": ""}
{"id": "1952266", "revid": "51323", "url": "https://it.wikipedia.org/wiki?curid=1952266", "title": "Emilio Correa Veyeux Jr.", "text": ""}
{"id": "1952267", "revid": "51323", "url": "https://it.wikipedia.org/wiki?curid=1952267", "title": "Emilio Correa Veyeux", "text": ""}
{"id": "1952270", "revid": "767487", "url": "https://it.wikipedia.org/wiki?curid=1952270", "title": "Campionati mondiali di ginnastica ritmica sportiva 1992", "text": "I XVI Campionati mondiali di ginnastica ritmica sportiva si sono svolti a Bruxelles, in Belgio, dal 20 al 22 novembre 1992."}
{"id": "1952280", "revid": "72396", "url": "https://it.wikipedia.org/wiki?curid=1952280", "title": "Windstar Cruises", "text": "La Windstar Cruises \u00e8 una compagnia crocieristica americana, particolarmente nota per avere una flotta composta da moderne navi da vela controllate da computer. \nStoria.\nLa Windstar Cruise fu fondata come Windstar Sail Cruises nel 1984 e la sua prima nave, la \"Wind Star\" fu varata nel 1986, e fu seguita dalla \"Wind Song\" che fu varata nel 1987 e dalla \"Wind Spirit\" che fu varata nel 1988. Furono ordinate altre due navi dal cantiere francese \"Soci\u00e9te Nouvelle des Ateliers et Chantiers du Havre\": \"Wind Surf\" e \"Wind Saga\" . Queste due navi dovevano essere pi\u00f9 grandi degli originali, contenere il doppio del numero di passeggeri e raggiungere una lunghezza di 187 metri rispetto alle navi pi\u00f9 piccole di 134 metri di lunghezza.\nNel 1987 Holland America Line (gruppo Carnival) acquist\u00f2 il 50% di Windstar Sail Cruises. L'opzione per continuare a costruire \"Wind Surf\" e \"Wind Saga\" era passato da Holland America Line. Con l'assistenza del governo francese queste due navi pi\u00f9 grandi furono costruite per Club Med come \"Club Med I\" e \"Club Med II\", con Holland America Line che mantengono i diritti per l'acquisto. Alcuni anni dopo, Holland America Line pianific\u00f2 di acquistare il Club Med I e il Club Med II. Tuttavia, la Windstar non fu in grado di acquistare Club Med I e Club Med II e rinominarle in Wind Surf e Wind Saga perch\u00e9 aveva solo risorse economiche per acquistare solo una. Quindi, nel 1998, Windstar acquis\u00ec il \"Club Med I\" da Club Med Cruises e la ribattezz\u00f2 con il suo nome originale \"Wind Surf\" . \nNel marzo 2007, Carnival ha ceduto Windstar a Ambassadors International per $ 100 milioni. \nIl 1 \u00b0 aprile 2011, la casa madre di Windstar Ambassadors International ha presentato domanda di fallimento. Un tribunale fallimentare nel Delaware ha tenuto un'asta di due giorni e Anschutz Corporation ha vinto Windstar Cruises con un'offerta di $ 39 milioni. La filiale Xanterra Travel Collection \u00e8 ora la societ\u00e0 madre. \nIl 19 Febbraio 2013 \u00e8 stato annunciato che Windstar ha completato l'acquisto da Seabourn Cruise Line di Star Pride, Star Legend e Star Brez. Lo \"Star Pride \u00e8\" entrato in servizio il 5 maggio 2014 con una crociera inaugurale da Barcellona, dopo alcuni aggiornamenti. Nel maggio 2015, entrano in flotta \"Star Breeze\" e \"Star Legend\" . Entrambi sono stati sottoposti a un bacino di carenaggio di tre settimane da $ 17 milioni a Genova, in Italia, prima di una cerimonia di battesimo a maggio. Nel 2016, \"Star Pride\" ha subito una ristrutturazione per rinnovare gli spazi pubblici, ampliare i posti a sedere all'aperto del ristorante Veranda e rinnovato il ristorante AmphorA. \nNel novembre 2018, Windstar ha annunciato che le tre navi: \"Star Pride\", \"Star Breeze\" e \"Star Legend\" saranno allungati di 25,6 metri. Il lavoro fa parte dell'iniziativa \"Star Plus\" da $ 250 milioni della societ\u00e0. I lavori si svolgeranno presso il cantiere navale Fincantieri a Palermo, in Italia. "}
{"id": "1952281", "revid": "149727", "url": "https://it.wikipedia.org/wiki?curid=1952281", "title": "Ferrovia Gioia Tauro-Palmi", "text": ""}
{"id": "1952282", "revid": "124123", "url": "https://it.wikipedia.org/wiki?curid=1952282", "title": "Edwin Corning", "text": "Biografia.\nEdwin Corning nasce nel 1883 da Erastus Corning (figlio di Erastus Corning I) e Mary Parker (figlia di Amasa J. Parker) ha studiato alla Albany Academy e alla Groton School per laurearsi bachelor alla Universit\u00e0 Yale nel 1906. Quindi ha iniziato a lavorare per la Ludlum Steel Company a Watervliet e ne \u00e8 diventato il presidente nel 1910.\nIl 25 novembre 1908 ha sposato Louise Maxwell, dalla quale ha avuto quattro figli: Erastus Corning II, Louise Corning, Harriet Corning e Edwin Corning, Jr.\nNel 1924 svolge il ruolo di elettore presidenziale. \u00c8 stato presidente del Comitato del Partito Democratico dello Stato di New York dal 1926 al 1928. \u00c8 stato eletto vicegovernatore dello Stato di New York nel 1927 con il governatore Al Smith. Quando nel 1928 Al Smith decise di candidarsi come Presidente degli Stati Uniti, a Corning venne chiesto di candidarsi governatore, ma egli rifiut\u00f2 per problemi di salute.\n\u00c8 morto in sala operatoria durante l'amputazione di una gamba dovuta alla gangrena causata dal diabete. \u00c8 stato sepolto all'Albany Rural Cemetery presso Menands."}
{"id": "1952284", "revid": "33689", "url": "https://it.wikipedia.org/wiki?curid=1952284", "title": "Jeff Minter", "text": "Ha fondato la software house Llamasoft nel 1982.\nBiografia.\nDopo avere imparato a programmare su un Commodore PET durante la fine degli anni 1970, ha realizzato il suo primo videogioco commerciale (\"Andes Attack\") nel 1981, per Commodore VIC-20: in questo clone di \"Defender\" sono gi\u00e0 presenti le tematiche principali che avrebbero in seguito caratterizzato la maggior parte dei suoi lavori: l'utilizzo di colori \"acidi\" e la presenza di animali come lama, pecore, yak e simili.\nNegli anni seguenti Minter scriver\u00e0 i suoi titoli pi\u00f9 celebri, come \"Gridrunner\", \"Hover Bovver\" e soprattutto \"Attack of the Mutant Camels\". Tutti i giochi sono stati scritti in linguaggio assembly, che li rendeva particolarmente veloci nonostante la presenza di parecchi effetti grafici e sonori. Minter \u00e8 stato coinvolto anche nello sviluppo della mai commercializzata console Konix Multisystem.\nIn seguito Minter lavorer\u00e0 per Atari, per la quale scriver\u00e0 \"Tempest 2000\", remake del classico videogioco arcade \"Tempest\".\nNel 2002 ha convertito alcuni suoi titoli per Pocket PC. Nello stesso anno ha cominciato lo sviluppo di \"Unity\", videogioco per Nintendo Gamecube che sarebbe stato distribuito dal Lionhead Studios, in seguito abbandonato. Attualmente ha pubblicato alcuni titoli per Xbox Live Arcade e Microsoft Windows."}
{"id": "1952285", "revid": "43530", "url": "https://it.wikipedia.org/wiki?curid=1952285", "title": "Cemento (edilizia)", "text": ""}
{"id": "1952288", "revid": "174925", "url": "https://it.wikipedia.org/wiki?curid=1952288", "title": "San Leucio d'Alessandria", "text": ""}
{"id": "1952289", "revid": "174925", "url": "https://it.wikipedia.org/wiki?curid=1952289", "title": "San Guido di Anderlecht", "text": ""}
{"id": "1952290", "revid": "174925", "url": "https://it.wikipedia.org/wiki?curid=1952290", "title": "San Gwynllyw Farfog", "text": ""}
{"id": "1952292", "revid": "174925", "url": "https://it.wikipedia.org/wiki?curid=1952292", "title": "San Guido da Cortona", "text": ""}
{"id": "1952293", "revid": "1543377", "url": "https://it.wikipedia.org/wiki?curid=1952293", "title": "The Hawthorns", "text": "The Hawthorns \u00e8 uno stadio di calcio di West Bromwich, nelle West Midlands in Inghilterra. Ospita le partite del West Bromwich Albion F.C. ed \u00e8 l\"'home ground\" dei Baggies da cui \u00e8 detto \"The Shrine\" (il Santuario). \"The Hawthorns\" \u00e8 stato inaugurato nel 1900. Il nome deriva dal semplice fatto che quell'area era ricoperta da biancospini (\"hawthorn\", che compare ancora oggi nel simbolo del club), mentre le modalit\u00e0 di contratto erano quelle incontrate anche per gli altri \"grounds\": affitto con opzione d'acquisto a favore del club nell'arco di quattordici anni dal momento della firma. Lo stadio \u00e8 situato ad un'altitudine di 551 piedi (168 metri) sul livello del mare e, tra tutti gli stadi di Premier League e Football League, \u00e8 quello collocato ad un'altitudine pi\u00f9 elevata. Dopo l'ultimo rifacimento nell'estate del 2014 la capienza ufficiale \u00e8 di 26,850 spettatori.\nStoria.\nIl primo \"home ground\" del West Bromwich Albion fu \"Coopers Hill\", dal 1878 al 1879, poi \"Dartmouth Park\", dal 1879 al 1881, e \"Bunns Field\", dal 1881 al 1882, anche conosciuto come \"The Birches\"; fino al trasferimento a \"Four Acres\" (in cui l'Albion rimase fino al 1885), lo stesso anno nel quale il club si iscrisse anche alla Staffordshire FA (a quel tempo West Bromwich era nella contea dello Staffordshire), vincendo la coppa al primo tentativo in finale contro lo Stoke. A \"Four Acres\", secondo il contratto d'affitto, il club poteva giocare solo di sabato e di luned\u00ec, estate esclusa, perch\u00e9 in quella stagione ad occuparlo ci avrebbe pensato il \"Dartmouth Cricket Club\". Abbandonato \"Four Acres\", nel 1885 l'Albion decise di stabilirsi a \"Stoney Lane\", finch\u00e9 \"Stoney Lane\" non cominci\u00f2 a diventare troppo stretto al club, sia per l'affitto, sia per le possibilit\u00e0 di sviluppo: discussioni interne tra favorevoli nel rimanere a \"Stoney Lane\" e contrari, videro prevalere questi ultimi, e venne cos\u00ec preso in affitto parte del terreno appartenente al \"Sandwell Park\", che diventer\u00e0 \"The Hawthorns\" e verr\u00e0 inaugurato il 3 settembre 1900 quando l'Albion pareggi\u00f2 1-1 con il Derby County di fronte a 20.104 spettatori, ma il record di spettatori si ebbe il 3 marzo 1937, quando l'Albion vinse contro l'Arsenal nei quarti di finale di FA Cup, a cui assistettero 64,815 spettatori.\nInnovazioni.\nLa prima Stand in realt\u00e0 altro non era che la \"Noah Ark Stand\" di \"Stoney Lane\" trasportata direttamente nel nuovo \"home ground\"; la seconda invece fu costruita ex-novo, progettata dalla societ\u00e0 di architetti Wood &amp; Kendrick e capace di ospitare al momento dell'inaugurazione circa 5000 persone. IL 5 novembre 1904 la Stand and\u00f2 distrutta durante la \"Guy Fawkes Night\", ricorrenza inglese sentita soprattutto nel passato e caratterizzata dal massiccio utilizzo di fuochi d'artificio (tuttavia non furono mai chiarite le circostanze dell'incidente, se fu per colpa effettivamente dei fuochi o per un sigaro non spento). Questo non ferm\u00f2 comunque lo sviluppo del \"ground\", che port\u00f2 all'installazione di un \"half-time scoreboard\" nella Birmingham Road End nel 1905 e, l'anno dopo, alla costruzione di una nuova Stand dal lato opposto, la Smethwick End. Negli anni successivi vennero portati miglioramenti alle Stand preesistenti (in particolare alla Halfords Lane Stand) e nel 1912 fu eretta un'altra Stand dove sorgeva la \"Noah Ark Stand\"; mentre veniva rifatto completamente il terreno di gioco. Con l'acquisto definitivo del \"ground\" nel 1913, proseguirono gli interventi per migliorarlo: la guerra mondiale rallent\u00f2 i progetti, ma nel 1920 i \"terraces\" iniziarono ad essere realizzati in cemento, un'opera che si complet\u00f2 solamente nel 1931. La risposta del pubblico fu comunque eccezionale: negli anni 20 infatti l'affluenza aument\u00f2 vertiginosamente, con lo sfondamento di quota 50.000 presenze nel 1923 e di 60.000 presenze il 21 febbraio del 1925, con 64.612 spettatori ad assistere al derby di FA Cup tra il West Brom e i rivali dell'Aston Villa (la capienza totale dichiarata allora era di 65.000 persone). Negli stessi anni furono disputati anche incontri internazionali a \"The Hawthorns\" e fecero la loro comparsa anche i celeberrimi \"turnstiles\" (tornelli). Nel 1932 fu installato un nuovo \"scoreboard\" tra la Handsworth Stand e la Smethwick End, rimuovendo il precedente sulla Birmingham Road End.\nIl 6 marzo 1937 fu stabilito il record ufficiale di presenze, con 64.815 persone ad affollare \"The Hawthorns\" per i quarti di FA Cup tra l'Albion e l'Arsenal: il successo del club e la massiccia presenza di pubblico spinser\u00f2 il club ad apportare ulteriori miglioramenti all'impianto, con la sostituzione del tetto della Halfords Lane Stand, che pass\u00f2 dall'essere costruito in legno all'essere fatto di amianto. I progetti di adeguamento furono bruscamente interrotti per cause belliche, ma al suo termine ripresero i lavori. Il primo intervento, gi\u00e0 nel 1945, port\u00f2 all'installazione del sistema audio nello stadio, mentre nel 1949, furono installati i tornelli elettronici, in grado di registrare in tempo reale le presenze allo stadio (primo club in Inghilterra a dotarsene). Gli anni 50, soprattutto nel finire del decennio, portarono in dote alcune modifiche, in particolare lo spostamento dello \"scoreboard\" nel Woodman Corner e, nel 1957, l'installazione del sistema di illuminazione artificiale ad un costo di \u00a318,000 sterline: la prima partita non ufficiale alla luce dei riflettori fu con il , ma la vera inaugurazione fu in un'amichevole dell'Albion contro la Russian Red Army, terminata 6\u20135 di fronte a 53.805 spettatori. Sempre questo decennio rappresent\u00f2 anche una svolta per il WBA, perch\u00e9 fu l'ultimo decennio delle folle oceaniche allo stadio visto che negli anni successivi \"l'attendance\" non superer\u00e0 mai le quote raggiunte nei primi 50 anni di vita del \"ground\".\nGli anni 60 invece portarono in dote la prima vera modernizzazione della struttura: nel 1964 infatti fu sostituita la Handsworth Stand e costruita una tribuna da 4.300 posti, ad un prezzo di \u00a340,000 sterline, che divenne nota come la Rainbow Stand per via dei suoi seggiolini variopinti. La copertura della vecchia Stand fu conservata per realizzare la copertura della Stand su Birmingham Road e la capienza totale del \"ground\" si ridusse a 50.000 posti. Anche il WBA, come gran parte dei club inglesi, fu interessato dal fenomeno degli \"hooligans\" e nel tentativo di arginarlo furono sistemate nuove protezioni e nuove barriere; tra il 1979 e il 1982 fu il turno della Halfords Lane Stand di venir ricostruita (le condizioni della vecchia Stand erano decisamente precarie) e nacque la West Stand, una Stand semplice a singolo anello, ovviamente coperta. Il tutto con la riduzione della capienza complessiva nel tentativo di migliorare la sicurezza del campo.\nNel 1982 \"The Hawthorns\" rappresentava un impianto quasi moderno nell'ambito dei \"grounds\" inglesi, con le due sole End dello stadio ad essere dotate di \"terraces\" e quasi nessun angolo aperto tra i diversi settori. Nel 1984 un tabellone elettronico fu aggiunto sul tetto della Smethwick End, nel 1990 fu rifatto per la seconda volta nella storia il terreno di gioco (i \"Baggies\" fecero letteralmente a gara per comprare le vecchie zolle) e progressivamente il \"ground\" inizi\u00f2 a perdere la sua identit\u00e0 per via delle continue riduzioni di capienza. Il primo passo fu compiuto nel 1992 con la rimozione della copertura della Smethwick End, il secondo grande passo fu fatto invece nel 1994 con la demolizione dei \"terraces\" della Smethwick End, del Woodman Corner e della Birmingham Road End. Il 30 aprile 1994, in particolare, fu l'ultima volta in cui vennero usati i \"terraces\" della Birmingham Road End e del Woodman Corner: a fine gara si scaten\u00f2 una vera e propria \"bagarre\" tra i \"Baggies\" per raccattare pi\u00f9 cimeli possibili ed evitare che andassero distrutti con la demolizione. Inizialmente spar\u00ec anche la statuetta del tordo che spiccava sul Woodman Corner, ma fortunatamente, dopo un accorato appello del club, fu restituita alla gloria del WBA.\nTutto questo port\u00f2 all'inizio dello sviluppo del moderno \"The Hawthorns\" con la trasformazione in un \"all-seater stadium\": le due End furono completamente rifatte e furono abilitati anche i pochi \"terraces\" della Rainbow Stand. Il giorno di Santo Stefano del 1994 segn\u00f2 l'apertura del nuovo \"The Hawthorns\" nel match di Premier League contro il Bristol City vinto 1-0; ma i miglioramenti non si fermarono perch\u00e9 fu rifatto per la seconda volta in pochi anni e per la terza volta nella storia, il terreno di gioco. Pochi anni dopo, nel 1998, una nuova rizollatura del terreno ebbe luogo per permettere l'installazione del sistema di riscaldamento sotterraneo; ma con l'arrivo del Centenario ecco un'altra sorpresa per i \"Baggies\": il 1\u00ba gennaio 2001 con il match vinto 1-0 contro il Barnsley viene infatti disputata l'ultima partita con la Rainbow Stand, che venne demolita poco dopo per far posto alla nuova East Stand, inaugurata all'inizio della stagione successiva.\nArrivarono anche ulteriori innovazioni, con l'installazione di un megaschermo nel 2002 (primo club in Inghilterra a dotarsene), l'installazione dei tornelli compatibili con le tessere elettroniche e la demolizione nel 2004 dello storico \"Woodman Pub\", situato dietro il Woodman Corner, per ottenere un'ulteriore espansione del campo. L'ultimo grande ritocco fu nel 2008, con la sistemazione della Halford Lane Stand seguito da un ulteriore rifacimento del terreno di gioco, ed in seguito, con alcune fibre sintetiche di erba a rinforzare l'erba naturale, il campo era da considerare tra i migliori del calcio inglese, all'avanguardia anche per quanto riguarda il sistema di irrigazione e di riscaldamento.\nImpianto attuale.\nCon tutti i miglioramenti fatti negli ultimi anni, \"The Hawthorns\" si configura come un impianto capace di unire modernit\u00e0 e tradizione. I settori si suddividono in quattro Stand tutte collegate tra loro, in particolare la East Stand \u00e8 collegata alle due End mediante due corners, mentre la West Stand \u00e8 stata costruita in maniera tale da non averne bisogno. Lo stadio \u00e8 quasi sempre pieno, l'attendance media \u00e8 decisamente vicina alla capienza e questo garantisce sempre un colpo d'occhio spettacolare nelle partite interne. I settori del \"ground\" sono: West Stand, su \"Halfords Lane\", Birmingham Road End, che i tifosi chiamano affettuosamente \"Brummie Road\", Smethwick End, il settore ospiti, e la East Stand, che sostituisce la vecchia Rainbow Stand.\nWest Stand.\nCostruita: 1979\u20131981 Capienza: 4.725\nNonostante si tratti della Stand risistemata pi\u00f9 di recente, a livello di costruzione \u00e8 la pi\u00f9 antica dello stadio. Fu costruita nel 1980 e successivamente sistemata pi\u00f9 volte fino a renderla moderna come appare oggi: una Stand a singolo anello, capienza limitata (circa 4640 posti), ma dotata di un'intera fila di \"executive boxes\", \"vip seatings\" e tutte le strutture per i media. Nel suo interno gli spogliatoi, al suo esterno, integrate con il pubblico, le panchine. Sullo spessore della copertura campeggia il nome del club, con quello dei rispettivi sponsor; la curiosit\u00e0 \u00e8 che guardando dall'alto lo stadio, la Stand appare nella sezione pi\u00f9 bassa, dando una sorta di aspetto asimmetrico all'intero impianto. Come nome ufficiale \u00e8 stato deciso di utilizzare l'impersonale West Stand, rimpiazzando quindi il nome storico, Halfords Lane Stand; essendo infine la tribuna pi\u00f9 piccola, \u00e8 anche quella che nei progetti del club potrebbe essere ingrandita: la prospettiva era quella di raggiungere una capienza complessiva finale di circa 30.000 posti, ma l'aggiunta di un anello o addirittura il rifacimento dell'intera tribuna furono fermati dal brutto momento del club a livello di risultati a met\u00e0 del 2000.\nBirmingham Road End.\nCostruita: 1994 Capienza: 8.286 (incluso Woodman Corner)\nL'End situata in corrispondenza della A41 (che porta, per l'appunto a Birmingham da West Bromwich) \u00e8 il cuore del tifo del club, chiamata dai \"Baggies\" semplicemente \"Brummie\" o \"Brummie Road\". Viene eretta nel 1994 ed \u00e8 organizzata su due anelli piuttosto uniformi; pu\u00f2 contenere 8.286 spettatori, molti meno dello storico \"terrace\" che ha rimpiazzato. Una piccola curiosit\u00e0 \u00e8 che tra l'anno di costruzione ed il 2004 la Stand cambi\u00f2 nome: si chiamava, infatti, \"Apollo 2000 Stand\", grazie ad un accordo commerciale tra il club e la societ\u00e0 elettronica in questione. Fortunatamente il contratto non fu rinnovato e la Stand riprese il suo nome originale. L'unica modifica effettuata \u00e8 stata la sostituzione dei seggiolini nel 2009: sono stati uniformati come colore a quelli del resto dello stadio, togliendo le scritte che distinguevano la End dalle due tribune. A collegare la \"Brummie Road\" alla East Stand troviamo il Woodman Corner, al cui esterno sorgeva lo storico \"Woodman Pub\", demolito nel 2004 per un'espansione ulteriore dell'impianto.\nEast Stand.\nCostruita: 2001 Capienza: 8.791\nSi tratta della sezione pi\u00f9 recente dello stadio, costruita nel 2001 sulle ceneri dell'amatissima Rainbow Stand. Si tratta di una Stand a due anelli che costituisce a tutti gli effetti la \"main stand\" dell'impianto; dall'esterno la sua forma si sposa armoniosamente con le due End, mentre risalta la differenza in altezza e maestosit\u00e0 con la West Stand. Al suo interno troviamo gli \"executive boxes\", la \"reception area\" del club, gli uffici del club ed il secondo museo del club (l'altro si trova nella West Stand), nonch\u00e9 l'immancabile \"store\" del team; pu\u00f2 ospitare 8.791 spettatori, compreso il Woodman Corner ed il Millennium Corner, che raccorda questa Stand alla Smethwick End. Altra curiosit\u00e0 sul Woodman Corner \u00e8 che all'esterno dello stadio, corrispondente al settore, si trovano le \"Jeff Astle Gates\", porte di accesso all'impianto del WBA dedicate al leggendario attaccante Jeff Astle, deceduto nel 2002 all'et\u00e0 di 59 anni. Le \"gates\" furono inaugurate nel luglio 2003. Nel novembre 2014 una statua in bronzo \u00e8 stata posizionata all'esterno della East Stand per ricordare un altro grande cannoniere del West Brom ancora in vita, l'indimenticato Tony 'Bomber' Brown.\nSmethwick End.\nCostruita: 1994 Capienza: 5.816\nCostruita nel 1994 assieme alla Birmingham Road End dalla \"Kendrick Construction Group\", \u00e8 la End deputata ad ospitare i tifosi ospiti che spesso ottengono tutta la Stand e non solo una parte di essa. A volte qui trovano posto i tifosi pi\u00f9 rumorosi del West Brom, quasi a voler sfidare le tifoserie avversarie a livello vocale. 5.816, divisi su due anelli, sono i posti a sedere della End, che ospita anche al suo interno il centro di controllo dell'impianto.\nAtmosfera.\nL'atmosfera a \"The Hawthorns\" raggiunge i suoi picchi massimi nelle sfide tra i \"Baggies\" e i rivali del Wolverhampton Wanderers, nel \"Black Country Derby\", e contro quelli dell'Aston Villa. Molto meno sentita \u00e8 la rivalit\u00e0 con il Birmingham City. Antica rivalit\u00e0 \u00e8 quella con il Walsall nell'altro Black Country Derby. In origine era contro i \"Villans\" la rivalit\u00e0 pi\u00f9 sentita, ma poi sono stati i \"Wolves\" a guadagnarsi la palma di rivale pi\u00f9 acerrima. In queste sfide sale alto al cielo l'inno dell'Albion, \u201cThe Lord's my shepherd\u201d, che arriva direttamente dal vecchio Testamento (psalm 23, \u201c\"Il Signore \u00e8 il mio pastore\"\u201d) e stare ad assistere \u00e8 un'esperienza magnifica. I goal vengono festeggiati dai \"Baggies\" con il tradizionale \u201c\"boing boing\"\u201d, saltellando \"up and down\" sul posto.\nCuriosit\u00e0.\nIl programma della partita viene stampato ininterrottamente dal 1905 e i \"Baggies\" negli ultimi anni hanno saputo essere piuttosto creativi: nell'ultima trasferta di ogni stagione infatti hanno iniziato a creare una tradizione, quella di vestirsi in maniera particolare ed \u00e8 da citare il travestimento da vichinghi del 2004, per onorare il loro giocatore della stagione, Thomas Gaards\u00f8e Christensen. I \"Baggies\" nel 2002 sono stati votati come migliori fans d'Inghilterra ed attualmente sono tra le tifoserie pi\u00f9 riconosciute.\nNonostante la sua storia ultracentenaria, \"The Hawthorns\" non ha ospitato molte partite di livello internazionale. La Nazionale di calcio dell'Inghilterra qui ci gioc\u00f2 solamente alcune partite prima degli anni cinquanta, il 21 ottobre 1922, quando vinse contro l'Irlanda 2-0, e l'8 dicembre 1924, vincendo 4-0 contro il Belgio, ma da allora non vi fu pi\u00f9 alcuna visita. Sempre nell'epoca del bianco e nero si disputarono due semifinali di FA Cup; da segnalare che nel 1987 il Telford United gioc\u00f2 qui un replay di FA Trophy contro l'Enfield rifiutandosi di giocarla al proprio stadio per la cattiva fama degli \"hooligans\" avversari.\nTra le recenti iniziative quella di un gruppo di fans che al 9\u00ba minuto applaudono per perorare la causa del leggendario Jeff Astle, deperito a causa dei traumi riportati al cervello colpendo di testa la palla di cuoio.\nTrasporti.\nLo stadio \u00e8 servito dalla stazione \"The Hawthorns Station\", che comprende le ferrovie della National Rail e le fermate del tram della Midland Metro. La stazione dista circa 400 metri dallo stadio. Il tempo di percorrenza \u00e8 di circa 10-15 minuti per i treni dalla stazione di \"Birmingham Moor Street\" e dal centro di Birmingham, e da \"Birmingham Snow Hill\" con la metro. I bus 74 e 75 passano sull'A41 Birmingham Road, con servizio tra Birmingham e Dudley/Wednesbury."}
{"id": "1952294", "revid": "727616", "url": "https://it.wikipedia.org/wiki?curid=1952294", "title": "Nicola Cosimi", "text": "Biografia.\nNicola Cosimi incominci\u00f2 gli studi musicali con Arcangelo Corelli e fu dal 1683 accademico presso l'Accademia di Santa Cecilia a Roma. Fra il 1700 e il 1705 fu a Londra, per un viaggio musicale con l'amico violoncellista Nicola Francesco Haym, al quale la sua vita \u00e8 strettamente legata. Tale viaggio gli fu organizzato da Wriothesley Russell, II duca di Bedford che scopr\u00ec il talento del Cosimi durante un suo soggiorno a Roma, nel 1698. Il violinista dedic\u00f2 al nobile 12 sonate per violino e basso, le quali ricordano molto l'op.5 del maestro Arcangelo Corelli. Nella sua permanenza a Londra, Cosimi riusc\u00ec a scrivere altre composizioni, oltre ad essere impegnato in concerti, lezioni e costruzioni di strumenti, che gli fecero guadagnare fama e denaro.\nDei suoi ultimi anni di vita non si hanno notizie rilevanti, molto probabilmente mor\u00ec a Roma nel 1717."}
{"id": "1952296", "revid": "174925", "url": "https://it.wikipedia.org/wiki?curid=1952296", "title": "San Guido d'Acqui", "text": ""}
{"id": "1952300", "revid": "486946", "url": "https://it.wikipedia.org/wiki?curid=1952300", "title": "Atlas della Carena", "text": ""}
{"id": "1952302", "revid": "174925", "url": "https://it.wikipedia.org/wiki?curid=1952302", "title": "San Giovanni da Dukla", "text": ""}
{"id": "1952303", "revid": "486946", "url": "https://it.wikipedia.org/wiki?curid=1952303", "title": "Atlas della carena", "text": ""}
{"id": "1952308", "revid": "339392", "url": "https://it.wikipedia.org/wiki?curid=1952308", "title": "Berenice della Chioma di Berenice", "text": ""}
{"id": "1952309", "revid": "647919", "url": "https://it.wikipedia.org/wiki?curid=1952309", "title": "San Giovanni da Kety", "text": ""}
{"id": "1952311", "revid": "486946", "url": "https://it.wikipedia.org/wiki?curid=1952311", "title": "Berenice della chioma di Berenice", "text": ""}
{"id": "1952312", "revid": "174925", "url": "https://it.wikipedia.org/wiki?curid=1952312", "title": "San Giovanni da Matera", "text": ""}
{"id": "1952313", "revid": "1448629", "url": "https://it.wikipedia.org/wiki?curid=1952313", "title": "Trilli-trilli", "text": "Trilli-trilli \u00e8 una canzone in lingua ligure composta nel 1973.\nStoria.\nLa canzone venne composta dal duo genovese de I Trilli e inserita nella loro prima incisione a 33 giri \"Canti de casa mae\" del 1973, riscuotendo un clamoroso successo. \u00c8 stata riproposta in versione rock dal gruppo ligure Buio Pesto nel loro primo album \"Belinlandia\" del 1995, rinnovando la popolarit\u00e0 del brano, divenuto uno dei pi\u00f9 conosciuti e cantati fra quelli del repertorio folk genovese.\nUn cameo della canzone \u00e8 presente nell'anime Marco, durante l'episodio 13.\nContenuto.\nIl contenuto di \"Trilli-trilli\" tratta in modo parodistico il tema dell'infedelt\u00e0 coniugale. La canzone cita la \"minestrina con l'uovo\" per alludere all'infedelt\u00e0 coniugale. Difatti \u00e8 conosciuta anche come la minestrina del \"cornuto\", perch\u00e9, pur essendo gustosa, \u00e8 molto pi\u00f9 veloce da preparare rispetto al tradizionale minestrone ligure, per il quale ci vogliono diverse ore, quindi la moglie la preparerebbe al marito quando ha poco tempo a disposizione perch\u00e9 ha fatto tardi intrattenendosi con un altro uomo."}
{"id": "1952314", "revid": "92723", "url": "https://it.wikipedia.org/wiki?curid=1952314", "title": "Diocesi di Derbe", "text": "La diocesi di Derbe (in latino: \"Dioecesis Derbea\") \u00e8 una sede soppressa del patriarcato di Costantinopoli e una sede titolare della Chiesa cattolica.\nStoria.\nDerbe, identificata con Devri \u015eehri nell'odierna Turchia, \u00e8 un'antica sede episcopale della provincia romana della Licaonia nella diocesi civile di Asia. Faceva parte del patriarcato di Costantinopoli ed era suffraganea dell'arcidiocesi di Iconio.\nFu sede di un'antica comunit\u00e0 cristiana, attestata nel Nuovo Testamento, secondo il quale venne evangelizzata da san Paolo e da san Barnaba ( e ), e successivamente visitata altre volte dall'Apostolo ().\nLa diocesi \u00e8 documentata nelle \"Notitiae Episcopatuum\" del patriarcato di Costantinopoli fino al IX secolo.\nDiversi sono i vescovi noti di questa antica sede episcopale. Dafno prese parte al concilio di Costantinopoli del 381. Tommaso figura tra i vescovi del concilio di Efeso del 431. Paolo partecip\u00f2 al concilio di Calcedonia nel 451. Due epitaffi, scoperti nei pressi di Devri \u015eehri, che hanno permesso di identificare con certezza il luogo dell'antica Derbe, hanno restituito i nomi dei vescovi Michele e Callipodio, vissuti tra V e VI secolo. Cirico fu tra i padri del concilio in Trullo nel 692.\nDal XVIII secolo Derbe \u00e8 annoverata tra le sedi vescovili titolari della Chiesa cattolica; la sede \u00e8 vacante dal 13 novembre 1971. Il suo ultimo titolare \u00e8 stato Raymond Peter Hillinger, vescovo ausiliare di Chicago."}
{"id": "1952316", "revid": "767487", "url": "https://it.wikipedia.org/wiki?curid=1952316", "title": "Suburb", "text": "Suburb \u00e8 il secondo album registrato in studio dal gruppo musicale italiano 'A67, pubblicato nel 2008.\n\u00c8 un concept-album di crossover mediterraneo dedicato alle periferie del mondo, intese come quartieri metropolitani ma anche come Sud, in cui il rap e il rock incontrano strumenti e lingue proprie della musica etnica.\nIl disco.\nCon \"Suburb\" la rockband napoletana di Scampia d\u00e0 seguito all'esordio di \"'A camorra song'io\", debut-album dal forte impegno anticamorra. \nLe canzoni sono in napoletano, ad eccezione della cover \"Psyco P.\".\nIl disco intende proporsi come manifesto della nuova realt\u00e0 artistica napoletana e delle periferie del mondo, coinvolgendo (nelle canzoni, nella grafica e nei testi) la generazione dei trentenni dei Duemila attenti alle dinamiche sociali e all'incontro fra culture, assieme ad alcuni musicisti \"maestri\".\nSono cos\u00ec rappresentate le diverse matrici napoletane, con la musica popolare di Marcello Colasurdo, la canzone politica con \u2018O Zul\u00f9 (ex 99 Posse, il dub con Francesco Di Bella (24 Grana), l'arte di Felice Pignataro (il figlio Luca ha curato la grafica del booklet), la fotografia di Mario Spada e la letteratura con gli inediti di Roberto Saviano e Valeria Parrella.\nL'universalit\u00e0 della \"periferia mondiale\" \u00e8 invece resa dalle partecipazioni di quattro rockband scelte, per comunanza di contenuti musicali e lirici, nelle due democrazie emergenti (India e Brasile) e, tenendo Napoli al centro del Mediterraneo, nelle altre due citt\u00e0 che storicamente sono crogiuoli culturali (Marsiglia e Istanbul).\nSempre riferendosi all'intreccio multietnico, sono infine ospiti italiani Raffaela Siniscalchi e due musicisti che da trent'anni a questo si dedicano: Mauro Pagani e Mario Arcari.\nTracce.\n\"Testi e musiche di 'A67\".\nLe canzoni.\nChi me sape.\nRivendicazione viscerale: non arrendersi - all'alienazione, all'immondizia, alla rassegnazione... che dilagano specialmente nelle periferie, e in una citt\u00e0 come Napoli in cui lo stesso sole ti d\u00e0 la vita ma pu\u00f2 pure bruciarti. Ospiti gli Avial, rockband indiana che interviene portando il solare bagaglio ad elastico fra tradizione e moderno del suo Paese: suonando il sitar elettrico e cantando in Malayalam, l'antica e ricca lingua del Kerala, lo stato del Sud da cui proviene il gruppo.\n'O mbruoglio.\nIl requiem del sogno promesso dalla vita si identifica con l'imbroglio della realt\u00e0, divenendo lo specchio di un'esistenza compromessa fin dalla nascita, nell'era del consumismo e dell'apparire. \nLe parole e le note camminano insieme accompagnandoci nel rockonto a denti stretti. \nCo-protagonista dell'urlo sull'imbroglio, il poeta e coreografo Calixto, giovane voce rap delle favelas di San Paolo (Brasile) in cui \u00e8 nato e cresciuto, diventando lui stesso un maestro di strada per i meninos de rua nei progetti di cooperazione internazionale dell'Orchestra do Mundo.\nSenza respir\u00e0.\nL'amore si identifica con la verit\u00e0 che va accettata senza scampo, ma non come motivo di rinuncia bens\u00ec di affermazione: accettare l'imprevedibile e quindi la speranza, come trapela nel ritornello in cui si descrive l'esistenza di un cielo dove si vola senza sognare. \nIl sound \u00e8 una delle cartine tornasole pi\u00f9 evidenti di come gli 'A67, nel mescolare stili e inevitabili riferimenti, orientino il proprio obiettivo verso il mondo restando sempre con i piedi ben piantati fra le proprie radici. Nel groove che rotola inesorabile sugli accenti di una tradizione \"in chiave moderna\", ad amplificare suggestioni folk &amp; potenza rock, gli spessi bordoni e i colori dell'eclettica ghironda di Pierre-Laurent Bertolino dei marsigliesi Dupain.\nLa passione.\nNon riuscire a spiegarsi razionalmente l'omofobia della Chiesa. La canzone parte da qui per reinterpretare l'ipotesi (una teoria divulgata in pi\u00f9 riprese e versioni nella letteratura come nella saggistica) secondo cui quello fra Ges\u00f9 e il suo \"prediletto\" Giovanni fosse un rapporto capace di valicare il discepolato per divenire storia d'amore omosessuale. E gli 'A67 si sono spinti oltre, fino ad immaginare che in realt\u00e0 Ges\u00f9 fosse morto non perch\u00e9 \"non era il figlio di Dio\" ma perch\u00e9 Dio non avrebbe mai potuto avere un figlio omosessuale; in questi secoli la Chiesa non avrebbe cio\u00e8 fatto che proiettare la propria zona d'ombra su \"altri da s\u00e9\". \nIl testo ovviamente non affronta tale teoria come atto provocatorio, ma, cos\u00ec come in tutto il disco, prende una questione per dipanare un punto a priori che estenda la vista, raccogliendo semi di discussione per toccarne le umanit\u00e0 che tutti ci compongono.\nNello sviluppare il testo del brano, il racconto dell'accaduto in terza persona \u00e8 convogliato nelle strofe cadenzate in dialetto napoletano, il ritornello \u00e8 invece dedicato alla riflessione pi\u00f9 intima in prima persona. Quest'ultimo \u00e8 stato quindi inciso diversamente, a sottolineare l'universalit\u00e0 del punto di vista, avvalendosi di due splendide sensibilit\u00e0 femminili: la voce di Raffaela Siniscalchi e la penna della scrittrice Valeria Parrella. \nA dipingere la scenografia fra Medioriente e Mediterraneo, sorta di orchestrazione dolce e profumata, il gruppo di Istanbul Kara G\u00fcne\u015f nella sua versione acustica con gli strumenti tradizionali santur, ney e kemence.\nPsyco P..\nDopo il felice esperimento di \"Don Raffa\u00e8\" rimasticata nel precedente disco, riecco gli 'A67 in una cover \"pagana\". Un brano (dal disco \"Domani\" di Mauro Pagani - 2003) il cui testo \u00e8 ispirato ad un'intervista di un ospite di una struttura di assistenza e recupero di persone affette da malattie psichiche, entrato nel repertorio 'A67 nella primavera del 2006 come perno sotteso dello spettacolo \"Alien'azione - dallo spazio periferico dritti al centro\" dedicato allo \"stare alla periferia\" inteso come emarginazione. \nTotalmente stravolto nell'arrangiamento, il pezzo si sviluppa su un ossessivo mono-accordo per poi sfogarsi in un liberatorio ritornello a piena voce, assumendo un carattere particolarmente \"\"psycodelico\" grazie al flauto del suo autore (che fu l'ospite della prima data di \"Alien'azione\").\nL'inno dei muralisti.\nBreve frame (tratto dal film-documentario \"Felice!\"\" di Rosaria D\u00e9sir\u00e9e Klain e Matteo Antonelli.) scritto ed interpretato da Felice Pignataro. Rappresenta lo spirito con cui il muralista ha sempre inteso il suo concetto di arte e di lotta per i diritti e contro l'emarginazione delle classi pi\u00f9 deboli. Anticipa il brano dedicatogli.\nFelice.\nGli 'A67 dedicano un brano intero all'artista italiano contemporaneo che ha dato tanto al quartiere Scampia da cui provengono (carnevali, colori e dignit\u00e0). \nLa canzone \u00e8 stata scritta quando Felice Pignataro era ancora in vita. Partecipa al canto Francesco Di Bella (voce dei 24 Grana) che avvis\u00f2 gli 'A67 dell'improvvisa scomparsa.\nA Felice Pignataro \u00e8 dedicato il primo Ep degli 'A67, e con i suoi murales sono state realizzate copertina e grafica dell'Ep relativo al progetto di educazione alla legalit\u00e0 \"Voglie parl\u00e0!\" (Polosud 2007).\nMuorz.\nUna riflessione sulla solitudine dell'esistenza umana e la voglia di guardare senza paura negli occhi la Gorgone realt\u00e0, come unico modo possibile per rendere sopportabili le assurdit\u00e0 che spesso la vita riserva. Acidi intarsi etno-metal, le sgroppate dello shanaji di Mario Arcari.\nIo nun tengo 'o nomme.\nRivendicare con tutto se stessi la propria identit\u00e0, quella che ogni giorno ci ruba questo sistema \"che non c'appartiene\" e che sembra agire col fine di spersonalizzarci e \"scambiarci i pensieri\". Ospite \u2018O Zul\u00f9 (ex 99 Posse), che ha fatto della musica la sua arma per gridare la propria insofferenza e rabbia.\nNun vedo niente.\nCerca di descrivere un'atmosfera, un sentire, che \u00e8 quello della stasi, il limbo in cui capita di perdersi tra ci\u00f2 che dovremmo fare e ci\u00f2 che aspettiamo\u2026 Il sogno di un amore che non \u00e8 mai esistito. Ad accompagnare il sogno/sonno, la voce dell'ex Walhalla Gabriella Pascale.\nTammorrAntiCamorra.\nIdea nata prima dell'esplosione del \"fenomeno\" \"Gomorra\" (alle cui prime presentazioni gli 'A67 hanno prestato pi\u00f9 di una volta la propria musica), pensando ad un brano che potesse farsi veicolo di messaggi. Dopo la collaborazione nel progetto \"\"Voglie parl\u00e0\", per mantenere l'impegno cominciato col precedente album 'A camorra song'io, qui la scelta di far parlare la musica popolare con la voce di Marcello Colasurdo. E laddove sembrano non servire altre parole, Saviano a ricordare Don Peppino Diana (il testo \u00e8 tratto dal libro \"Gomorra\"; il cantato \"Si' \u2018a paura fa nuvanta \u2018a dignit\u00e0 fa cientuttanta\"\" \u00e8 il ritornello della \"title track\" del disco \u2019A camorra song\u2019io.\nA proposito di questa collaborazione Roberto Saviano ha dichiarato: \"Conosco gli 'A67 da quando scorrazzavo per Scampia. La loro musica \u00e8 sempre stata nel mio quotidiano, \u00e8 racconto e ritmo. Partecipare al loro disco con una mia lettura \u00e8 stato un po' come aggiungere qualche nota al pentagramma di Daniele, Alfonso, Andrea, Enzo e Luciano.\"\nMondo minore.\nA proposito del mondo \"minore\" che raccontano e approfondiscono, gli 'A67 dicono che, nel pensare a \"Suburb\", un fondamentale esempio \u00e8 stato il brano Europa Minor, affresco etnorock che fu brano-killer del primo disco di Mauro Pagani del 1978, cui parteciparono Mario Arcari e molti altri \"pionieri\" delle contaminazioni."}
{"id": "1952317", "revid": "124317502", "url": "https://it.wikipedia.org/wiki?curid=1952317", "title": "Ferrovia Gioia Tauro-Cinquefrondi", "text": "La ferrovia Gioia Tauro-Cinquefrondi \u00e8 una linea ferroviaria a scartamento ridotto (950\u00a0mm), gestita dalle Ferrovie della Calabria, che collega i centri abitati dell'entroterra taurense alla ferrovia Tirrenica Meridionale delle Ferrovie dello Stato presso la stazione di Gioia Tauro.\nDal 7 giugno 2011 l'esercizio ferroviario \u00e8 stato sospeso per ragioni di sicurezza in attesa di manutenzione e sostituito da un autoservizio curato dalla stessa societ\u00e0 calabrese.\nStoria.\nLa costruzione di una ferrovia a scartamento ridotto da Gioia Tauro per i comuni dell'interno prese forma mentre ancora erano in corso i lavori sulla ferrovia tirrenica, con un progetto del gennaio 1883 che sfruttava le possibilit\u00e0 offerte dalla promulgazione della \"Legge Baccarini\" del 1879. Questo progetto, nonostante fosse stato approvato dal Consiglio Superiore dei Lavori Pubblici, era stato bloccato a causa delle richieste avanzate da numerosi comuni calabresi che ne chiedevano un prolungamento fino allo Jonio, a Gioiosa Jonica. Una nuova richiesta in tal senso era stata approvata nel 1886 dal ministro dei Lavori Pubblici Francesco Genala ma anch'essa era stata bloccata da nuove richieste per due diramazioni Polistena-Rosarno e Radicena-Oppido Mamertina-Palmi. Nel frattempo era stata completata, nel 1895, la \"Tirrenica\" e la stazione di Gioia Tauro aveva assunto una certa importanza commerciale data la produzione agricola della zona.\nSuccessivamente alla statizzazione delle ferrovie, nel 1906, una commissione parlamentare approv\u00f2 il progetto in forma definitiva. In seguito al riscatto della sua rete (Rete Mediterranea) la Societ\u00e0 per le Strade Ferrate del Mediterraneo decise di investire i capitali ottenuti dallo Stato nel progetto di realizzazione di una vasta rete di ferrovie minori con lo scopo di collegare i centri dell'interno con le principali stazioni della rete statale costiera.\nNel 1913, durante il Governo Giolitti, fu promosso il progetto di una linea da Gioia Tauro a Marina di Gioiosa Jonica e con ulteriore diramazione per Sinopoli.\nIl Regio Decreto n.2119 del 24 luglio 1919 ne stabil\u00ec la costruzione, a scartamento ridotto, seguendo il percorso Gioia Tauro-Rizziconi-Radicena e Cittanova.\nL'apertura della prima tratta, da Gioia Tauro a Cittanova avvenne il 1\u00ba giugno 1924 con la rimessa dei rotabili provvisoriamente realizzata nella stazione di Radicena-Iatrinoli, in seguito denominata Taurianova. Successivamente tali impianti furono spostati e realizzati a Gioia Tauro.\nIl progetto della cosiddetta trasversale reggina fu abbandonato definitivamente nel 1926, quando, con Regio Decreto n.1450, lo Stato rinunciava a costruire il tronco Cinquefrondi-Mammola nonch\u00e9 la tratta che avrebbe dovuto collegare il capolinea dell'altra linea, Sinopoli, con Taurianova.\nI lavori sulla tratta proveniente da Gioia Tauro giunsero a conclusione il 28 marzo 1929, con l'inaugurazione dell'intera linea Gioia Tauro-Cinquefrondi.\nDopo ottant'anni dalla sua apertura, dal 7 giugno 2011 l'esercizio sulla linea fu sospeso a causa di carenze di sicurezza riscontrate dall'USTIF.\nCaratteristiche.\nPercorso.\nIn partenza da Gioia Tauro, la linea procede affiancata per poche centinaia di metri a quella per Sinopoli, dalla quale si separa per addentrarsi nella campagna verso Villa Cordopatri e Rizziconi e con un lungo rettilineo raggiunge Cannav\u00e0 e Amato, abilitata agli incroci che per\u00f2 si svolgono nella successiva stazione di San Martino dopo un tratto in salita con pendenza del 28 per mille. Successivamente raggiunge Taurianova prima della rampa del 35 per mille che conduce a Cittanova, che con i suoi 383 metri sul livello del mare \u00e8 il punto pi\u00f9 alto della linea. Dopo aver superato il ponte ad archi di San Giorgio Morgeto, l'opera pi\u00f9 importante della linea e la stazione di Polistena, le automotrici giungono al capolinea di Cinquefrondi, dotato di una rimessa per il ricovero dei rotabili.\nMateriale rotabile.\nIl servizio attivato fu svolto inizialmente con trazione a vapore, con locomotive gruppo 170 e Gruppo 200 assegnate prima al deposito locomotive di Radicena e quindi a quello di Gioia Tauro. Successivamente arriveranno anche le pi\u00f9 potenti locomotive Gr.400 e locomotive Gr.350. Le prime automotrici arrivano a met\u00e0 degli anni trenta come primo tentativo di rendere pi\u00f9 veloce ed economico l'esercizio viaggiatori. Si trattava di automotrici a 2 assi unidirezionali che resteranno in servizio fino agli anni settanta. Le prime automotrici a carrelli, del tipo M2.70, arrivano negli anni cinquanta e sono quattro unit\u00e0 ricavate dalla trasformazione di vecchie carrozze e che sul finire della carriera saranno private del motore e trasformate nuovamente, questa volta in rimorchiate serie RL 71-74.\nIl vero ammodernamento arriva negli anni settanta, con le prime automotrici del gruppo M2.200, entrate in servizio a partire dal 1973. e che, con i rimorchi Ra 1000 migliorarono considerevolmente il servizio, mentre le nuove Locomotive diesel idrauliche LM4.600 furono incaricate dei servizi merci che sin dai tempi della trazione a vapore venivano effettuati anche grazie a speciali carrelli a scartamento ridotto sui quali erano caricati i carri a scartamento ordinario provenienti o diretti alla rete FS"}
{"id": "1952318", "revid": "599013", "url": "https://it.wikipedia.org/wiki?curid=1952318", "title": "Antonio Colombo", "text": "Carriera.\nElegante mediano trasformato successivamente in difensore puro, cresce calcisticamente in una squadra della sua citt\u00e0, l\"'A.C. Milanese\", con cui disputa i primi campionati dilettantistici. Passa, nel 1959 al Seregno e diventa titolare in Serie D. Dopo un significativo campionato passa al dove si mette definitivamente in luce.\nApproda pertanto, nel 1961 al che sta allestendo una formazione di prestigio per ritornare in Serie A. Accanto a Firmani, Bean, Fongaro, Frignani e Occhetta con Gei allenatore, Colombo \u00e8 fra i protagonisti di un campionato di Serie B che vede il Genoa promosso nella massima serie. Seguono per Colombo tre campionati di Serie A come titolare che lo vedono anche promosso al ruolo di capitano dopo la cessione di Occhetta.\nNel 1965 il Genoa retrocede di nuovo in Serie B e Colombo viene ceduto alla neopromossa SPAL di Paolo Mazza che, per avere la compropriet\u00e0 di Colombo, cede al Genoa la met\u00e0 dell'emergente Ranzani. Colombo, assieme a Riccardo Innocenti e Franco Carrera, \u00e8 il rinforzo della SPAL che consente alla squadra allenata da Francesco Petagna di salvarsi e, come Innocenti e Carrera, a fine campionato Colombo lascia Ferrara.\nA differenza del centravanti valtellinese per\u00f2 Colombo torna in Serie B, riscattato dal Genoa che inizialmente non lo schiera neppure titolare. Successivamente torna titolare in gennaio del 1967 e riacquista pure, con il successore dell'allenatore dimissionario Ghezzi, Tabanelli, la fascia di capitano.\nL'anno successivo Colombo parte titolare con il nuovo allenatore e suo ex compagno di squadra Fongaro, ma viene rispedito fra i rincalzi con l'arrivo di Campatelli.\nConclude la carriera con una promozione del Seregno e poi a novembre del 1968 gioca un altro campionato di Serie C con il Rapallo Ruentes per chiudere definitivamente con il calcio giocato nel 1969. Ha intrapreso la carriera di allenatore soprattutto di squadre minori e giovanili."}
{"id": "1952319", "revid": "647919", "url": "https://it.wikipedia.org/wiki?curid=1952319", "title": "Ro/Ro", "text": ""}
{"id": "1952328", "revid": "180202", "url": "https://it.wikipedia.org/wiki?curid=1952328", "title": "Faccia d'Argilla", "text": ""}
{"id": "1952332", "revid": "254401", "url": "https://it.wikipedia.org/wiki?curid=1952332", "title": "Chiesa di San Pancrazio (Genova)", "text": "La chiesa di San Pancrazio \u00e8 un piccolo luogo di culto cattolico situato nell'omonima piazza del centro storico di Genova, nel quartiere della Maddalena, a poca distanza da via Fossatello e via di Sottoripa. La sua comunit\u00e0 parrocchiale fa parte del vicariato \"Centro Ovest\" dell'arcidiocesi di Genova.\nStoria.\nLa prima citazione dell'esistenza in questo luogo di una chiesa intitolata al santo martire romano risale all'anno 1023, quando in un documento del vescovo Landolfo II, riguardante la vicina chiesa di San Marcellino, quella di San Pancrazio \u00e8 indicata come ad essa confinante.\nUn breve di papa Clemente VIII del 24 marzo 1593 la assegnava come parrocchia gentilizia alle famiglie Calvi e Pallavicini.\nPer volont\u00e0 del nobile genovese Camillo Pallavicini, religioso filippino, deceduto a Palermo nel 1644, il 1\u00ba luglio 1645 nella chiesa fu istituita la sede genovese della congregazione di San Filippo Neri. Decimata dalla peste nel 1656-1657, la comunit\u00e0 fu ricostituita nel 1659 e si trasfer\u00ec in un palazzo di via Lomellini, presso il quale a partire dal 1674 i padri filippini costruirono una nuova chiesa intitolata al loro fondatore.\nL'originaria chiesa di S. Pancrazio fu distrutta nel 1684 dal massiccio bombardamento navale da parte della flotta del Re Sole e fu completamente ricostruita in tardo stile barocco nel XVIII secolo.\nIl progetto del nuovo edificio si deve all'architetto Antonio Maria Ricca.\nNuovamente devastata dai bombardamenti aerei nel corso della seconda guerra mondiale e restaurata nell'immediato dopoguerra, dal 1976 \u00e8 affidata alla delegazione ligure del Sovrano Militare Ordine di Malta, che dal 1993 gestisce nei locali adiacenti alla chiesa un ambulatorio per i poveri.\nOgni sabato alle 17 viene celebrata una messa in latino.\nDescrizione.\nLa facciata, di forma semicircolare, presenta quattro lesene che terminano con capitelli fitomorfi e tre finestroni semicircolari nella parte alta.\nL'interno ha un unico vano con le pareti perimetrali anch'esse scandite da lesene, sormontato da un'alta cupola e decorato con diversi elementi pittorici e scultorei.\nGli affreschi dell'abside, che raffigurano \"San Pancrazio portato in cielo dagli angeli\", sono opera del bolognese Giacomo Antonio Boni.\nLe principali opere d'arte sono il trittico raffigurante episodi della vita di San Pancrazio, databile all'inizio del XVI secolo ed attribuito al pittore fiammingo Adriaen Isenbrant, smembrato nel 1691 e recentemente ricomposto dietro l'altare maggiore dopo un intervento di restauro e le statue di S. Pancrazio, opera seicentesca di Filippo Parodi, e della \"Madonna della Misericordia\" di Francesco Maria Schiaffino (XVIII secolo)."}
{"id": "1952334", "revid": "149727", "url": "https://it.wikipedia.org/wiki?curid=1952334", "title": "Ferrovia Cosenza-Camigliatello Silano", "text": ""}
{"id": "1952337", "revid": "149727", "url": "https://it.wikipedia.org/wiki?curid=1952337", "title": "Ferrovia Catanzaro-Cosenza", "text": ""}
{"id": "1952338", "revid": "149727", "url": "https://it.wikipedia.org/wiki?curid=1952338", "title": "Ferrovia Cosenza-Catanzaro", "text": ""}
{"id": "1952339", "revid": "115721765", "url": "https://it.wikipedia.org/wiki?curid=1952339", "title": "Olympia (ciclismo)", "text": "La Olympia fu una squadra italiana di ciclismo su strada, attiva nel professionismo in tre periodi dal 1926 al 1941.\nPatrocinata dall'azienda milanese di biciclette Cicli Olympia, fu attiva come squadra professionistica in otto distinte stagioni, venendo invitata a sette edizioni del Giro d'Italia; i principali risultati arrivarono con Arturo Bresciani, terzo al Giro d'Italia 1926, Enrico Mollo, secondo al Giro d'Italia 1940, e Pietro Chiappini, vincitore della Milano-Torino 1941. Vestirono la maglia bianco-nera Olympia anche Gaetano Belloni, Luigi Marchisio, Raffaele Di Paco, Giovanni Valetti e lo spagnolo Vicente Trueba."}
{"id": "1952340", "revid": "124717650", "url": "https://it.wikipedia.org/wiki?curid=1952340", "title": "Ferrovia Cosenza-Catanzaro Lido", "text": "La ferrovia Cosenza-Catanzaro Lido \u00e8 una linea ferroviaria locale a scartamento ridotto, gestita dalle Ferrovie della Calabria.\nLa linea ha un grande richiamo turistico per i paesaggi da essa attraversati, specialmente nelle aree interne della Sila, e svolge un importante ruolo di vettore per i trasporti pendolari, in modo particolare nell'area urbana di Catanzaro.\nStoria.\nLa genesi della linea ferroviaria \u00e8 piuttosto complessa e legata a scelte contraddittorie fatte in corso d'opera. Gi\u00e0 prima che fosse costruita la Ferrovia Tirrenica Meridionale era stato previsto nella legge Baccarini () un collegamento tra Cosenza e Nocera Terinese a scartamento normale. I lavori di costruzione del primo tratto fino a Rogliano ebbero inizio con affidamento ad una impresa privata e finanziamento statale previsto inizialmente in 40 milioni di lire, tuttavia ridotto a 3 milioni con la legge 2 aprile 1891. Nel 1895 risultava gi\u00e0 costruita la prima parte Cosenza-Pietrafitta ma non ancora consegnata in quanto i fondi erogati erano insufficienti a coprirne i costi. La tratta veniva consegnata nel settembre del 1897 ma il mancato finanziamento dei lavori della seconda tratta, su Rogliano, suscitava la protesta popolare a Cosenza il 7 novembre successivo. Per calmare gli animi dagli ambienti governativi veniva fatto l'annuncio di una \"prossima\" costruzione di una ferrovia elettrificata a scartamento ridotto tra Cosenza e Paola annullando cos\u00ec di fatto il proseguimento della linea su Nocera Terinese. Restava cos\u00ec monco quanto gi\u00e0 costruito. Nei primi anni del nuovo secolo XX veniva rivisto il precedente piano costruttivo delle linee calabresi; annullata la Cosenza-Nocera e la Eboli-Castrocucco tramontava definitivamente l'idea dell'asse interno nord-sud mentre venivano poste le basi delle future linee a scartamento ridotto, Lagonegro-Spezzano e Cosenza-Catanzaro. Restava da decidere la cessione della tratta tra Cosenza e Rogliano alla societ\u00e0 Mediterranea Calabro-Lucane e questo venne fatto nel 1916 mantenendo tuttavia la tratta Cosenza-Cosenza Casali di pertinenza delle FS e a doppio scartamento. La tratta, di 23,24\u00a0km, venne aperta all'esercizio il 9 febbraio 1916 mentre la cessione venne perfezionata con l'emanazione di un ordine di servizio il 9 ottobre dello stesso anno. Dal 1922 la tratta iniziale, fino a Pedace, venne utilizzata anche per nuova linea per Camigliatello che quivi si diramava.\nL'11 ottobre di tale anno venne anche attivata la seconda tratta fino a Soveria Mannelli, per un'estensione di 35,5\u00a0km. Circa due anni dopo furono attivati gli ulteriori 6,4\u00a0km fino a Decollatura; questa venne infine collegata a Catanzaro Citt\u00e0 il 18 giugno 1934.\nL'anno prima, il 10 luglio 1933, la citt\u00e0 era stata connessa alla marina (Catanzaro Lido) con un ardito tratto a cremagliera.\nIl traffico si mantenne buono fino al secondo dopoguerra, soprattutto nelle due tratte afferenti alle due citt\u00e0 di Cosenza e Catanzaro, ma cal\u00f2 sensibilmente alla fine degli anni cinquanta. Venne meno anche l'interesse ad investire nelle necessarie manutenzioni e negli ammodernamenti. Fu questa la causa del gravissimo incidente avvenuto sulla linea il 23 dicembre 1961, in corrispondenza dell'ardito viadotto in curva della Fiumarella, che determin\u00f2 la sospensione dell'esercizio ferroviario tra Soveria Mannelli e Catanzaro (sostituito da autoservizio) e nel 1964 la definitiva revoca della concessione alla MCL e l'istituzione della Gestione commissariale governativa delle Ferrovie Calabro Lucane. Nella tragedia persero la vita 71 persone, in gran parte studenti, di cui 31 di Decollatura.\nIl 16 dicembre 1989 fu attivato il nuovo collegamento a doppio binario tra la nuova stazione di Cosenza, posta a nord della citt\u00e0, e la vecchia stazione (divenuta fermata di Cosenza Centro); tra le due vennero create le nuove fermate di Campanella e Monaco \nDopo lo smembramento societario conseguente alle nuove direttive (31 dicembre 1989), l'esercizio della linea \u00e8 stato assunto dalle Ferrovie della Calabria.\nCaratteristiche della linea.\nLa linea, lunga circa 110\u00a0km, \u00e8 ricchissima di opere d'arte come gallerie e viadotti in conseguenza della difficile orografia del territorio attraversato. Si snoda quindi tra curve e saliscendi per quasi tutto il percorso; le pendenze tuttavia sono state mantenute entro il 35 per mille eccetto nell'ultimo tratta tra Catanzaro Sala e Catanzaro Citt\u00e0, armato con dentiera \"Strub\" dove la pendenza \u00e8 del 100 per mille. Vi sono 48 tra stazioni e fermate, a distanza media di 3,2\u00a0km. La velocit\u00e0 commerciale \u00e8 di 32\u00a0km/h. La linea attraversa alcune zone franose che a volte provocano l'interruzione della linea e la sostituzione con autoservizio.\nPer le esigenze di servizio trazione la linea si avvale dei due depositi Locomotive di Cosenza e di Catanzaro Citt\u00e0.\nLa tratta a cremagliera (Catanzaro Sala-Catanzaro Pratica).\nLa tratta Catanzaro Lido-Catanzaro Citt\u00e0, delle Ferrovie della Calabria, si sviluppa all'interno della citt\u00e0 di Catanzaro e dispone di cremagliera nel tratto Catanzaro Sala-Catanzaro Pratica, con pendenze oltre il 100 per mille. Insieme alla tranvia Sassi-Superga di Torino \u00e8 l'unica cremagliera Strub rimasta in Italia.\nLa tratta a cremagliera misura 1.996 metri e viene percorsa in 7 minuti.\nIl limite di velocit\u00e0 sul tratto a cremagliera \u00e8 di 20\u00a0km/h. Con l'immissione in servizio dei convogli DE M4c.500, la velocit\u00e0 massima \u00e8 elevata a 30\u00a0km/h solo per questi ultimi mezzi.\nPercorrono la tratta le automotrici M4c.350 e i nuovi convogli DE M4c.500 entrati in servizio a settembre 2011. Per i servizi di manutenzione linea o l'eventuale inoltro di carri merci le FC usano le automotrici M4c.350 quali mezzo di trazione. Nell'estate del 2017 venne rifatto l'armamento su questa tratta.\nProblemi di dissesto idrogeologico.\nLa linea soffre sin dalla sua origine dei problemi derivanti dalla difficile idrogeologia. Durante l'inverno 2009-2010 la linea ha subito nuovamente un'interruzione per frana nello stesso punto dell'anno precedente tra Parenti e Carpanzano; si \u00e8 verificato il crollo del ponte sul fiume Corace, tra le stazioni di Cicala e San Pietro Apostolo (cui ha fatto seguito la morte di un operaio della ditta di manutenzione ferroviaria Ventura, spazzato via dalla piena tumultuosa del fiume Corace). Si sono inoltre verificati seri problemi strutturali nella galleria tra Gimigliano e Madonna di Porto e la caduta di un grosso masso tra Madonna del Pozzo e Gagliano. Anche il tratto a cremagliera \u00e8 rimasto chiuso per due giorni a causa di una massa fangosa riversatasi sulle rotaie.\nPer ovviare a tali ricorrenti problemi le FC, congiuntamente all'Universit\u00e0 della Calabria, hanno posto allo studio varie soluzioni quali varianti di tracciato e importanti opere di contenimento.\nTraffico.\nIl traffico \u00e8 accentrato essenzialmente nelle tratte prossime ai due capoluoghi, mentre risulta bassa la frequenza del servizio tra Rogliano e Soveria Mannelli.\nLe corse sono organizzate secondo le seguenti direttrici:\nQueste corse vengono effettuate da automotrici M4 ed M4c e dai convogli DE M4c.500.\nIn alcune stazioni (Serrastretta-Carlopoli, Cicala, San Pietro Apostolo) sono stati organizzati dei servizi di autobus in coincidenza coi treni per collegare i rispettivi centri abitati distanti dalle stazioni di riferimento.\nIl servizio metropolitano di Catanzaro.\nLa tratta che attraversa la citt\u00e0 di Catanzaro, dal quartiere Gagliano (Madonna del Pozzo) a Catanzaro Lido, comprende 12 stazioni.\nIl comune identifica il servizio impropriamente come una \"metropolitana\", pur non discostandosi, per le numerose fermate urbane e per la frequenza delle corse, da un servizio ferroviario suburbano. Il gestore, invece, definisce il servizio come un \"servizio metropolitano di superficie.\"\nL'offerta, dopo l'interruzione della linea per Lido ad inizio 2011 e la riapertura della tratta per Soveria Mannelli avvenuta ad agosto dello stesso anno, si \u00e8 attestata su 21 coppie di treni sulla relazione Catanzaro Lido - Catanzaro Citt\u00e0 e 15 sulla relazione per Gagliano/Madonna del Pozzo, tutte in proseguimento su Soveria Mannelli eccetto due limitate a Gimigliano.\nLa tratta di 2,65\u00a0km fra le stazioni di Cosenza Vaglio Lise (posta alla periferia nord della citt\u00e0 e punto di scambio con le Ferrovie dello Stato) e Cosenza Centro (con le due fermate intermedie di Cosenza Monaco e Campanella) \u00e8 servita da 18 coppie di treni."}
{"id": "1952342", "revid": "149727", "url": "https://it.wikipedia.org/wiki?curid=1952342", "title": "Ferrovia Catanzaro Lido-Cosenza", "text": ""}
{"id": "1952343", "revid": "6923", "url": "https://it.wikipedia.org/wiki?curid=1952343", "title": "Pagani (casa automobilistica)", "text": ""}
{"id": "1952346", "revid": "281652", "url": "https://it.wikipedia.org/wiki?curid=1952346", "title": "Panini S.p.A.", "text": ""}
{"id": "1952349", "revid": "180202", "url": "https://it.wikipedia.org/wiki?curid=1952349", "title": "Julie Madison", "text": ""}
{"id": "1952352", "revid": "486946", "url": "https://it.wikipedia.org/wiki?curid=1952352", "title": "SIAS S.p.A.", "text": ""}
{"id": "1952353", "revid": "281652", "url": "https://it.wikipedia.org/wiki?curid=1952353", "title": "San Carlo spa", "text": ""}
{"id": "1952358", "revid": "30691", "url": "https://it.wikipedia.org/wiki?curid=1952358", "title": "Qilinux", "text": ""}
{"id": "1952360", "revid": "1573940", "url": "https://it.wikipedia.org/wiki?curid=1952360", "title": "Selenopidae", "text": "Selenopidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ', \"sel\u00e8ne\", cio\u00e8 \"luna\" e ', \"\u00f2ps\", cio\u00e8 \"vista\", \"aspetto\", per la disposizione degli occhi in vista frontale simile ad una mezzaluna, ed il suffisso \"-idae\", che designa l'appartenenza ad una famiglia.\nCaratteristiche.\nDetti anche \"ragni-granchio\", (in inglese \"crab-spiders\"), in quanto nel fronteggiare la preda o un nemico si muovono lateralmente proprio come fanno i granchi. Grazie ad una certa robustezza riescono a trasportare anche notevoli pesi. Come tutti gli appartenenti alla sezione Entelegynae, hanno otto occhi disposti in due file di quattro.\nComportamento.\nSono ragni abbastanza piatti e si trovano comunemente sui muri, nelle fessure e sotto le pietre. Sono anche piuttosto agili e difficili da catturare; ci\u00f2 \u00e8 agevolato anche da un colore fortemente mimetico.\nDistribuzione.\nLa famiglia \u00e8 primariamente tropicale col genere \"Anyphops\" distribuito nell'Africa sub-sahariana ed il genere \"Hovops\" confinato nel Madagascar. Il genere \"Selenops\", pi\u00f9 comune si trova nell'America centro-meridionale, in Australia, Cina e Giappone.\nTassonomia.\nAttualmente, a novembre 2020, si compone di 9 generi e 260 specie:"}
{"id": "1952363", "revid": "767487", "url": "https://it.wikipedia.org/wiki?curid=1952363", "title": "Ivy Queen", "text": "Viene chiamata anche con altri soprannomi, tra cui \"La diva\", \"La Gata\", \"La Caballota\", o ancora \"La Reina del Reggaeton\".\nI suoi genitori sono emigrati a New York, dove \u00e8 cresciuta, ma durante la sua adolescenza, sono tornati alla loro citt\u00e0 natale.\nCarriera.\nA 18 anni, va a vivere a San Juan, dove incontra il rapper e produttore DJ Negro, che la aiuta e la presenta ad un gruppo chiamato \"Noise\", con il quale ha scritto ed interpretato la sua prima canzone \"Somos Rapperos Pero No Delincuentes\" (\"siamo dei rapper, non dei delinquenti\").\nConvinta da DJ Negro, ha cominciato a cantare da sola nel 1997, quando ha inciso il suo primo album \"En Mi Imperio\" (\"nel mio impero\") con etichetta Sony, che ha venduto pi\u00f9 di 100.000 copie.\nIn seguito si \u00e8 recata a Panama, dove ha rappresentato Porto Rico nella \"battaglia del rap\". Ha anche fatto qualche esecuzione in Repubblica Dominicana, che hanno fatto registrare il tutto esaurito, e ha partecipato al primo \"festival nazionale di rap e reggae\", dove \u00e8 stata promossa come \"cantante rap dell'anno\". Inoltre, nel 1997, ha ricevuto il riconoscimento di \"Artista del '97\" dalla rivista Artista.\nNel 1998, ha inciso il suo secondo album, sempre per Sony, intitolato \"Original Rude Girl\", che conteneva i successi \"Interlude in the Zone\", \"Que Sabes Tu\" e \"The King and The Queen\", e che ha venduto pi\u00f9 del primo.\n\"Diva\", il suo terzo album, \u00e8 uscito nel 2003, ed \u00e8 stato nominato come miglior album di reggaeton ai Billboard Latin Awards 2005, e la canzone \"Dile\" come la migliore canzone tropicale dell'anno. Le canzoni sono state originariamente scritte da lei stessa ed eseguite con la partecipazione di vari artisti.\nI testi delle sue canzoni portano un messaggio positivo e non brutale per la sua generazione, e parlano di Porto Rico e degli abusi di cui molte donne soffrono."}
{"id": "1952366", "revid": "196390", "url": "https://it.wikipedia.org/wiki?curid=1952366", "title": "Societ\u00e0 Aeroporto Venezia S.p.A.", "text": ""}
{"id": "1952367", "revid": "281652", "url": "https://it.wikipedia.org/wiki?curid=1952367", "title": "Svei S.p.A", "text": ""}
{"id": "1952368", "revid": "921202", "url": "https://it.wikipedia.org/wiki?curid=1952368", "title": "Alfa Romeo 33 Bertone Carabo", "text": "LAlfa Romeo 33 Bertone Carabo, anche conosciuta come Alfa Romeo 33 Carabo o Bertone Carabo, \u00e8 una dream car realizzata dall'Alfa Romeo e dalla carrozzeria Bertone nel 1968.\nIl contesto.\nQuesta vettura \u00e8 la prima delle 6 dream car basate sull'autotelaio dell'Alfa Romeo 33 Stradale realizzate dai pi\u00f9 noti carrozzieri italiani a cavallo tra gli anni '60 e '70. Il nome Carabo deriva dal coleottero \"Carabus auratus\", della famiglia dei Carabidi, caratterizzato da colori metallici e brillanti, ed \u00e8 proprio con i colori (verde luminescente con particolari arancione e vetri dorati) e le portiere verticali, che ricordano le elitre, di questo insetto che la coup\u00e9 venne esposta al salone dell'automobile di Parigi nell'ottobre del 1968.\nLa linea squadrata della carrozzeria in vetroresina, disegnata con un profilo a cuneo da Marcello Gandini e realizzata dalla Bertone in sole 10 settimane, \u00e8 una pietra miliare del design automobilistico perch\u00e9 vi ha introdotto le linee squadrate; getta infatti le basi per molte altre vetture di enorme successo; in particolare la concept-car Lancia Stratos Zero e soprattutto la Lamborghini Countach, sempre disegnate da Gandini per Bertone.\nLa vettura.\nIl frontale molto affilato \u00e8 caratterizzato da una striscia arancione metallizzata che corre lungo tutto il bordo del frontale, da un sottilissimo paraurti nero, dal logo Alfa Romeo coronato da un anello in plastica nera e dai fari a scomparsa dietro tre tegole orientabili che quando sono chiuse si integrano perfettamente nella carrozzeria. Al centro del cofano sono presenti tre sfoghi dell'aria calda dal radiatore.\nIl profilo laterale \u00e8 un cuneo quasi perfetto che accentua la ridotta altezza da terra della vettura, soli 990 mm, separato in due met\u00e0 cromatiche, verde metallizzato e nero. Un'altra delle caratteristiche innovative della Carabo sono i cristalli dorati a specchio in VHR e le portiere \"a forbice\" che si aprono verticalmente grazie ad un pistone a gas, montate per la prima volta su questa vettura e poi riprese su altre concept car e vetture di produzione, come la Lamborghini Countach.\nIl cofano posteriore che incorpora il logo della Bertone, la presa d'aria del motore e lo spoiler posteriore \u00e8 coperto da una persiana fissa formata da sei listelli di plastica nera che consentono lo sfogo dell'aria calda del motore e anche la limitata visibilit\u00e0 posteriore. Lo specchio di coda (tronca), di un verde pi\u00f9 acceso di quello della carrozzeria, \u00e8 dominato da un pannello geometrico nel quale sono inglobate le luci posteriori e sotto cui sono presenti cinque elementi in plastica nera che fungono da paraurti. Sopra vi \u00e8 applicata anche la scritta identificativa con una grafia particolare: replica in piccolo il profilo della vettura con la portiera aperta con un carattere speciale ogni lettera che compone la parola \"Carabo\".\nGli interni sono molto semplici con due sedili sportivi e una plancia alle due estremit\u00e0 opposte sono collocati tachimetro e contagiri mentre al centro della quale sono raccolti gli indicatori secondari. Particolare il volante nero a due razze a calice con il mozzo molto depresso.\nLa \"dream car\", secondo i dati dichiarati dalla Bertone, era in grado di raggiungere la velocit\u00e0 massima di 260 km/h e poteva accelerare da 0 a 100 km/h in 6,5 secondi. In origine il prototipo era equipaggiato con il medesimo motore 8 cilindri a V a doppia accensione da 1.995 cm\u00b3 dell'Alfa Romeo 33 Stradale, in grado di erogare 230 CV di potenza a 8.800 giri, sistemato in posizione centrale ed accoppiato ad un cambio manuale a 6 marce. In data e per motivi sconosciuti il propulsore originale \u00e8 stato sostituito con il V8 da 2.593 cm\u00b3 e 200 CV costruito in serie per la Montreal.\nDopo il consueto giro dei saloni il prototipo, rimasto esemplare unico, forn\u00ec l'ispirazione a Marcello Gandini e alla Bertone per realizzare altre celebri vetture. In particolare sia la linea complessiva che le porte a forbice, poi riprese da quasi tutte le Lamborghini future, della Lamborghini Countach del 1974 derivano strettamente dalla Carabo del 1968. Infine nel 1976 l'accoppiata Alfa Romeo-Bertone lavor\u00f2 insieme di nuovo sull'autotelaio dell'Alfa Romeo 33 Stradale creando la Navajo, l'ultima dream car della serie di 6 realizzate anche da altri carrozzieri italiani, attualmente conservate tutte insieme nel Museo Storico Alfa Romeo di Arese."}
{"id": "1952370", "revid": "281652", "url": "https://it.wikipedia.org/wiki?curid=1952370", "title": "Veneto Strade S.p.A.", "text": ""}
{"id": "1952372", "revid": "188323", "url": "https://it.wikipedia.org/wiki?curid=1952372", "title": "Vor (moto)", "text": ""}
{"id": "1952374", "revid": "281652", "url": "https://it.wikipedia.org/wiki?curid=1952374", "title": "Weber (industria)", "text": ""}
{"id": "1952375", "revid": "124123", "url": "https://it.wikipedia.org/wiki?curid=1952375", "title": "Georgij Balak\u0161in", "text": ""}
{"id": "1952377", "revid": "339392", "url": "https://it.wikipedia.org/wiki?curid=1952377", "title": "Georgy Balakshin", "text": ""}
{"id": "1952378", "revid": "1528507", "url": "https://it.wikipedia.org/wiki?curid=1952378", "title": "ROX Desktop", "text": "ROX Desktop \u00e8 un ambiente desktop costruito intorno al file manager ROX, il suo componente principale.\nOriginariamente pensato per portare su piattaforme Unix-like le innovazioni nell'usabilit\u00e0 introdotte dall'interfaccia del RISC OS, il progetto si \u00e8 evoluto sino a diventare un ambiente a s\u00e9 stante, custodendo l'intento originale solo nel nome (ROX \u00e8 l'acronimo di RiscOS On X).\nCaratteristiche.\nL'interfaccia grafica, basata solamente sulle librerie GTK+, \u00e8 pensata per essere leggera e, in quanto tale, si rivela come una valida alternativa al pi\u00f9 famoso XFCE. A differenza di quest'ultimo, i componenti principali del ROX Desktop non usano un pool di librerie condivise: ci\u00f2 consente una modularit\u00e0 maggiore perch\u00e9 non vengono \"favoriti\" i componenti basati su queste librerie.\nLe caratteristiche principali del ROX Desktop sono:\nLocalizzazione.\nIl ROX Desktop \u00e8 disponibile in italiano, basco, ceco, cinese, danese, estone, finlandese, francese, galiziano, giapponese, norvegese, olandese, polacco, portoghese, portoghese brasiliano, rumeno, russo, slovacco, spagnolo, tedesco, ucraino, ungherese e vietnamita.\nComponenti.\nSebbene totalmente indipendenti, gli sviluppatori mantengono una serie di componenti considerati come il nucleo del ROX Desktop.\nOltre ai componenti del nucleo \u00e8 disponibile una innumerevole serie di plugin che svolgono le funzioni pi\u00f9 disparate. Una collezione piuttosto fornita pu\u00f2 essere consultata direttamente sul sito ufficiale."}
{"id": "1952380", "revid": "339392", "url": "https://it.wikipedia.org/wiki?curid=1952380", "title": "Georgy Ruslanovich Balakshin", "text": ""}
{"id": "1952381", "revid": "287204", "url": "https://it.wikipedia.org/wiki?curid=1952381", "title": "Base tenente Luis Carvajal Villaroel", "text": "La base tenente Luis Carvajal Villaroel (in spagnolo \"Base Teniente Luis Carvajal Villaroel\") \u00e8 una base antartica estiva cilena localizzata nell'isola Adelaide nella penisola Antartica.\nLa struttura venne inaugurata nel 1961 dal Regno Unito con il nome di stazione T. Dopo una chiusura dal 1977 al 1982, nel 1984 la stazione \u00e8 stata ceduta al Cile, che la utilizza come base estiva.\nUbicazione.\nLocalizzata ad una latitudine di 67\u00b054' sud e ad una longitudine di 68\u00b054' ovest in una zona libera dai ghiacci la struttura si trova nei pressi del punto Rothera.\nStoria.\nOccupata continuamente da scienziati britannici dal 3 febbraio 1961 al 1\u00ba marzo 1977 la struttura ha svolto ricerche nel campo della glaciologia, della geologia e della meteorologia ed ha servito come snodo logistico per spedizioni nella zona.\nL'abbandono della base fu determinato dal deterioramento delle condizioni della pista di atterraggio, e le operazioni vennero trasferite alla \"stazione R\" (oggi base Rothera).\nLa struttura venne trasferita al Cile il 14 agosto 1984 ribattezzata con il nome attuale. Utilizzata da allora soltanto durante la stagione estiva, l'attivit\u00e0 \u00e8 fortemente limitata dall'ulteriore deterioramento delle condizioni della pista di atterraggio, diventata ormai inservibile. La struttura \u00e8 dunque rifornita soltanto via mare grazie agli sforzi della marina cilena.\nStruttura.\nGli edifici originali erano conosciuti come \"Stephenson House\" in onore di A. Stephenson, supervisore della British Graham Land Expedition del 1934-37. Un ulteriore edificio chiamato Rymill House venne costruito nel marzo 1962. Un dormitorio separato, chiamato \"Hampton House\" venne inaugurato il 1\u00ba gennaio 1962. Ulteriori tende in plastica furono erette nel marzo 1967."}
{"id": "1952382", "revid": "146644", "url": "https://it.wikipedia.org/wiki?curid=1952382", "title": "Base Carvajal", "text": ""}
{"id": "1952383", "revid": "599013", "url": "https://it.wikipedia.org/wiki?curid=1952383", "title": "Rostislav Stratimirovi\u0107", "text": ""}
{"id": "1952384", "revid": "146644", "url": "https://it.wikipedia.org/wiki?curid=1952384", "title": "Stazione Carvajal", "text": ""}
{"id": "1952385", "revid": "287204", "url": "https://it.wikipedia.org/wiki?curid=1952385", "title": "Georgij Balaksin", "text": ""}
{"id": "1952386", "revid": "146644", "url": "https://it.wikipedia.org/wiki?curid=1952386", "title": "Stazione T", "text": ""}
{"id": "1952388", "revid": "146644", "url": "https://it.wikipedia.org/wiki?curid=1952388", "title": "Station T", "text": ""}
{"id": "1952389", "revid": "267046", "url": "https://it.wikipedia.org/wiki?curid=1952389", "title": "Congiunzione (astrologia)", "text": "In astrologia si definisce congiunzione l'aspetto che si forma quando due o pi\u00f9 pianeti si trovano molto ravvicinati, ad una distanza angolare tra 0 e 3 gradi circa, ed il cui simbolo \u00e8 (il carattere unicode \u260c ha codice U+260C).\nSignificato.\nAll'interno di un tema natale spesso il simbolo non \u00e8 segnato graficamente poich\u00e9 i pianeti congiunti si notano a occhio nudo. L'interpretazione astrologica \u00e8 variabile, assumendo connotazioni positive oppure negative a seconda dei pianeti coinvolti. \nAd esempio, una congiunzione tra Venere e Sole (entrambi pianeti positivi) \u00e8 indice di amore per la vita, serenit\u00e0, ottimismo, fascino, buona salute. Una congiunzione tra Venere (pianeta positivo) e Urano (pianeta ostacolante) denota instabilit\u00e0 affettiva, amori anticonvenzionali, irrequietezza e comportamento imprevedibile.\nSe diversi pianeti vicini tra loro in un oroscopo formano pi\u00f9 congiunzioni, questo raggruppamento \u00e8 definito stellium. Esso rafforza l'influenza del segno zodiacale o della casa in cui si trovano, soprattutto se fra di loro vi \u00e8 il Sole o i pianeti a transito veloce (Luna, Mercurio, Venere e Marte); meno potente \u00e8 lo stelium se comprende i pianeti lenti (da Giove a Plutone).\nUna congiunzione di rilevante significato \u00e8 quella tra Giove e Saturno, che si sarebbe verificata ad esempio in coincidenza della nascita di Cristo, e sarebbe da identificare con la stella di Betlemme conosciuta dai Re Magi."}
{"id": "1952390", "revid": "767487", "url": "https://it.wikipedia.org/wiki?curid=1952390", "title": "Il pap\u00e0 di Giovanna", "text": "Il pap\u00e0 di Giovanna \u00e8 un film drammatico del 2008 scritto e diretto da Pupi Avati. Presentato in concorso alla 65\u00aa Mostra internazionale d'arte cinematografica di Venezia dove Silvio Orlando ha vinto la Coppa Volpi per la migliore interpretazione maschile. Il cast comprende Francesca Neri, Alba Rohrwacher ed Ezio Greggio, qui al suo primo ruolo drammatico.\nIl film \u00e8 stato distribuito nei cinema a partire dal 12 settembre 2008. Nel primo weekend di programmazione arriva alla soglia del milione di euro di incassi, debuttando al terzo posto del boxoffice. L'incasso totale in Italia \u00e8 di circa 3,4 milioni di euro.\nTrama.\nNella Bologna di fine anni trenta Michele Casali \u00e8 professore di disegno presso il liceo. Pur avendo una posizione sociale rispettabile, non conduce una vita particolarmente agiata, vivendo in un modesto appartamento insieme alla moglie Delia ed alla figlia Giovanna, che frequenta lo stesso liceo dove insegna il padre. Michele \u00e8 sempre attaccato alla figlia, ragazza molto fragile, con cui ha un rapporto quasi morboso che tiene in disparte la madre. Questa \u00e8 la causa di tutte le insicurezze di Giovanna. Michele \u00e8 amico di lunga data del vicino di casa Sergio, un importante commissario della polizia fascista e padrino di Giovanna. L'amicizia con Sergio procura a Michele e alla sua famiglia innumerevoli vantaggi.\nA scuola Michele nota che la figlia \u00e8 attratta da un suo allievo di nome Antonio ed il professore, con il desiderio di rendere la figlia pi\u00f9 sicura di s\u00e9, offre al ragazzo la promozione a patto che costui frequenti Giovanna. Giovanna viene invitata alla festa di compleanno della sua migliore amica Marcella Traxler, ragazza di famiglia facoltosa e nipote di un senatore. Durante la festa Giovanna nota Antonio ballare insieme a Marcella e presa dalla gelosia inizia a bere fino a sentirsi male. Dopo qualche giorno a scuola accade un tragico episodio, Marcella viene trovata morta accoltellata nella palestra. Sergio ha un ruolo importante nelle indagini, ma vista l'influenza politica della famiglia della vittima, viene coinvolta la polizia politica OVRA . Sui vestiti della ragazza vengono trovate tracce di sperma, questo rassicura Michele che pu\u00f2 escludere che la responsabile sia Giovanna.\nAntonio, quando viene interrogato, ammette di aver avuto un rapporto sessuale con la ragazza in palestra, ma di non averla uccisa e di aver visto Giovanna nascosta mentre usciva. Cos\u00ec la polizia si presenta a casa di Giovanna per portarla in commissariato. Dopo numerose ore di interrogatorio, Giovanna confessa l'omicidio. In attesa del processo Michele \u00e8 costretto a dimettersi dal liceo e tenta di esprimere il suo dispiacere alla famiglia della vittima, senza successo. L'unico che gli rimane vicino \u00e8 il fidatissimo amico Sergio che gli procura un avvocato. L'avvocato propone di sostenere l'infermit\u00e0 mentale di Giovanna in modo da evitare la galera e ottenere il manicomio, pena molto pi\u00f9 lieve.\nMichele inizialmente \u00e8 contrario perch\u00e9 si rifiuta di pensare che sua figlia sia mentalmente inferma, nonostante l'evidenza. Giovanna infatti non si rende conto della gravit\u00e0 delle sue azioni. Al termine del processo, il giudice riconosce l'infermit\u00e0 mentale dell'imputata, cos\u00ec Giovanna viene rinchiusa nel manicomio criminale di Reggio Emilia. Michele fa visita quotidianamente alla figlia e ogni volta si inventa una scusa per giustificare l'assenza della madre, che non ha il coraggio di accompagnarlo.\nL'ex professore decide di trasferirsi in campagna, nei pressi del manicomio, per stare ancora pi\u00f9 vicino alla figlia; decide, inoltre, di lasciare la moglie, con cui \u00e8 in crisi gi\u00e0 da molti anni e convince il suo amico Sergio, da sempre attratto da lei, ad iniziare una relazione con lei. Quando finalmente Giovanna esce dal manicomio e la guerra \u00e8 finita lei e suo padre tornano nel vecchio appartamento di Bologna. Nella porta accanto non abita pi\u00f9 Sergio, giustiziato dai partigiani. Una sera Michele porta la figlia al cinema e in sala Giovanna incontra la madre dopo tanti anni. La famiglia cos\u00ec si riunisce."}
{"id": "1952391", "revid": "1573940", "url": "https://it.wikipedia.org/wiki?curid=1952391", "title": "Fannia canicularis", "text": "La piccola mosca domestica (\"Fannia canicularis\" ) \u00e8 un dittero appartenente alla famiglia dei Fannidae. Insieme alla mosca domestica (\"Musca domestica\"), a cui peraltro \u00e8 molto simile, si trova comunemente a vivere in regime di commensalismo con l'uomo, negli ambienti domestici. \u00c8 il pi\u00f9 comune agente di miasi all'interno della sua famiglia.\nDescrizione.\nGli adulti di \"F. canicularis\" hanno una lunghezza di 6 mm e un'apertura alare di 12 mm. Le zampe sono nere. Il torace \u00e8 di colore grigio e presenta 3 bande longitudinali scure. L'addome \u00e8 di forma ovale e di colore grigio, quello del maschio \u00e8 stretto e presenta delle macchie gialle. Alla base dell'addome si trova una estesa macchia gialla. A riposo le ali sono sovrapposte e ripiegate lungo il dorso.\nLa larva \u00e8 di colore marrone chiaro e ha una forma ovale con sporgenze simili a piccole fruste che ricoprono le estremit\u00e0 del corpo e che le permettono di strisciare all'interno di substrati semi-solidi.\nBiologia.\nCiclo vitale.\nLa piccola mosca domestica depone le uova sulle piante in decomposizione e sugli escrementi di animali. La schiusa delle uova avviene in 24 ore. Per raggiungere la maturit\u00e0 le larve impiegano dai 3 ai 60 giorni mentre le pupe dai 3 ai 28 giorni. Le larve si nutrono su qualsiasi tipo di materia organica in decomposizione, comprese le carogne. Gli adulti compaiono all'inizio della primavera, prima della mosca domestica.\nComportamento.\nLa \"F. canicularis\" vola in una maniera veramente caratteristica senza sosta e per periodi molto prolungati. In ambiente domestico le piccole mosche domestiche volano comunemente al centro della stanza o sotto i lampadari, ma raramente sulla tavola apparecchiata, a differenza della comune mosca.\nIl volo \u00e8 composto da una serie di traiettorie di forma triangolare o quadrangolare irregolari, con segmenti percorsi rapidamente e alle volte intervallati da momenti in cui le mosche rimangono sospese negli angoli delle traiettorie che seguono. Quando sono sole e lasciate indisturbate le \"mosche dei lampadari\" mantengono una quota di volo pi\u00f9 o meno costante e un pattern regolare. Quando invece pi\u00f9 individui perlustrano la stessa area, uno sfreccia di fronte all'altro, poi si verifica un movimento nervoso e disordinato e infine un allontanamento di entrambi. Subito dopo uno riguadagna l'area perlustrata e ricomincia a seguire lo stesso percorso. Questa attivit\u00e0 \u00e8 caratteristica dei maschi. Questi ultimi infatti entrano prevalentemente negli ambienti domestici umani, mentre le femmine tendono a rimanere nei siti di riproduzione all'aperto e non si spostano come fanno i maschi. \u00c8 quindi facile vederle volare sopra i recinti in cui vengono tenuti gli animali e in particolare sui pollai, dove possono risultare anche infestanti.\nRiconoscere la specie.\nLa piccola mosca domestica pu\u00f2 essere facilmente confusa con la \"Musca domestica\"; si distingue per le dimensioni minori, per il corpo pi\u00f9 slanciato e per la quarta nervatura longitudinale (M) delle ali, che \u00e8 diritta invece che piegata come nella mosca comune. Le 3 bande longitudinali sul torace sono meno pronunciate nella prima specie. Il volo dei maschi \u00e8 caratteristico perch\u00e9 piuttosto irregolare."}
{"id": "1952393", "revid": "396099", "url": "https://it.wikipedia.org/wiki?curid=1952393", "title": "Quota piezometrica", "text": "Fissato un generico punto all'interno di un fluido, la sua quota piezometrica \u00e8 data dalla somma della sua quota geoidica, e dell'altezza piezometrica, che pu\u00f2 essere definita come la distanza che intercorre tra il pelo libero del fluido e il punto stesso:\ndove:\nLeggi fisiche.\nUna conseguenza della legge di Stevino \u00e8 che a tutti i punti di un fluido pesante incomprimibile in quiete compete la stessa quota piezometrica, il cui valore \u00e8 determinato quando sono assegnate la pressione e la quota del punto d'interesse:\nQuindi, considerando due punti appartenenti a due piani a diversa quota geoidica formula_7 e formula_8, il legame tra le rispettive pressioni formula_9 e formula_10, risulta dall'applicazione della seguente formula:\nPerci\u00f2, la pressione aumenta al diminuire della quota geoidica, proporzionalmente al peso specifico del fluido; in questo caso le superfici equipotenziali sono anche superfici a uguale pressione, chiamate isobare."}
{"id": "1952395", "revid": "1628632", "url": "https://it.wikipedia.org/wiki?curid=1952395", "title": "Library Management Systems", "text": "I Library Management Systems (LMS, \"Sistemi di gestione delle biblioteche\" in italiano) o anche sistemi bibliotecari integrati (ILS, Integrated Library Systems) sono software per la gestione di una biblioteca. Sono spesso costituiti da pacchetti di moduli diversi, corrispondenti alle diverse funzioni di gestione dei servizi di una biblioteca e permettono di gestire il patrimonio librario, i prestiti, gli ordini e la ricerca.\nUn sistema di gestione della biblioteca di solito comprende un database relazionale, il software per interagire con il database, e due interfacce grafiche: una per gli utenti, una per il personale. La maggior parte separa le funzioni software in moduli, ognuno dei quali integrato in un'interfaccia unica. Esempi di moduli:"}
{"id": "1952397", "revid": "116072204", "url": "https://it.wikipedia.org/wiki?curid=1952397", "title": "Campionati mondiali di ginnastica ritmica sportiva 1991", "text": "I XV Campionati mondiali di ginnastica ritmica sportiva si sono svolti ad Il Pireo, (Stadio della pace e dell'amicizia) in Grecia, dal 9 al 13 ottobre 1991."}
{"id": "1952399", "revid": "104265", "url": "https://it.wikipedia.org/wiki?curid=1952399", "title": "Specie di Selenopidae", "text": "Di seguito sono descritte tutte le 256 specie della famiglia di ragni Selenopidae note a giugno 2014.\nAmamanganops.\n\"Amamanganops\" \nAnyphops.\n\"Anyphops\" \nGarcorops.\n\"Garcorops\" \nGodumops.\n\"Godumops\" \nHovops.\n\"Hovops\" \nKaraops.\n\"Karaops\" \nMakdiops.\n\"Makdiops\" \nPakawops.\n\"Pakawops\" \nSelenops.\n\"Selenops\" \nSiamspinops.\n\"Siamspinops\" "}
{"id": "1952404", "revid": "41779", "url": "https://it.wikipedia.org/wiki?curid=1952404", "title": "Integrated Library Systems", "text": ""}
{"id": "1952407", "revid": "6923", "url": "https://it.wikipedia.org/wiki?curid=1952407", "title": "Christine de Pizan", "text": "\u00c8 riconosciuta in Europa come la prima scrittrice di professione e, quattro secoli prima di Madame de Sta\u00ebl, la prima storica laica.\nNelle sue opere liriche e narrative trae spunto dalla propria esperienza di vita, e non dalla tradizione religiosa o mitologica, come era frequente al tempo. Ha redatto nel 1404 una biografia di Carlo V di Francia riportando eventi di cui era stata testimone oculare e consultando fonti bibliografiche.\nA capo di uno \"Scriptorium\" in cui riproduceva libri miniati molto apprezzati, \u00e8 molto famosa inoltre per aver dato inizio alla cosiddetta \"Querelle des femmes\": dopo avere letto due opere rispettivamente di Boccaccio e di Jean de Meun, che sostenevano l'idea che la donna sia per natura un essere vizioso, consegn\u00f2 alla regina Isabella un'opera intitolata \"Livre de la Cit\u00e9 des Dames\" (Libro della Citt\u00e0 delle Dame), in cui elencava esempi di donne virtuose e importanti nella storia dell'umanit\u00e0.\nBiografia.\nInfanzia.\nCristina nacque a Venezia nel 1364, figlia di Tommaso da Pizzano. Il padre era originario di Pizzano (ora frazione di Monterenzio), un borgo nei pressi di Bologna, citt\u00e0 nella cui Universit\u00e0 si era laureato in medicina dedicandosi poi alla pratica dell'astrologia. Si era poi trasferito a Venezia, dove la sua attivit\u00e0 di astrologo gli aveva procurato un'ottima reputazione, tanto che ricevette due inviti, uno dal re di Francia Carlo V e uno dal re d'Ungheria Luigi il Grande, a lavorare come astrologo di corte. Dopo aver riflettuto a lungo, Tommaso opt\u00f2 per la Francia, dove si trasfer\u00ec nel 1369 con la moglie e i figli Cristina, Paolo e Aghinolfo.\nChristine de Pizan ha ereditato dal padre il gusto per gli studi e la sete di conoscenza. Uomo colto e di larghe vedute, curioso dei segreti della natura e degli scritti dotti, Tommaso da Pizzano avrebbe voluto approfondire l'istruzione della figlia, avendo scoperto in lei una viva intelligenza. Ma gli usi del tempo, e il parere contrario di sua moglie, a cui doveva conformarsi, non gli permettevano di farlo come avrebbe voluto.\nChristine crebbe in un ambiente di corte stimolante e intellettualmente vivace: lo stesso Carlo V, sensibile alle tematiche intellettuali, aveva fondato la Biblioteca Reale del Louvre, a cui Christine aveva libero accesso e che descriver\u00e0 anni pi\u00f9 tardi come \u00ab\"la belle assembl\u00e9e des notables livres\"\u00bb (\u00abla bella collezione di libri importanti\u00bb), una biblioteca senza pari in Europa per la quantit\u00e0 e la qualit\u00e0 dei preziosi libri splendidamente miniati.\nChristine ricevette a corte l'educazione e l'istruzione impartite alle giovani ragazze della nobilt\u00e0 e inizi\u00f2 a comporre brani lirici che le valsero ammirazione e anche numerose proposte di matrimonio - sebbene, per sua stessa ammissione, queste proposte erano anche legate alla posizione di suo padre. Christine de Pizan parla spesso nelle sue opere del suo gusto per lo studio. Come tutte le signorine di alto rango, fu senza dubbio iniziata molto presto alla musica e alla poesia. Era bilingue, parlava e leggeva l'italiano, ma era in francese che scriveva tutte le sue opere. Conosceva abbastanza il latino da avere accesso a opere di filosofia, storia, poesia o religione. Ha ricevuto un'istruzione pi\u00f9 profonda e pi\u00f9 ampia di molte giovani ragazze di corte. Tuttavia, quando parla della sua istruzione, \u00e8 piuttosto per deplorare che non sia stata completa.\nMatrimonio.\nNel 1379, a quindici anni, il padre scelse per lei come marito \u00c9tienne de Castel, notaio e segretario del re, con cui ebbe tre figli, una femmina e due maschi, uno dei quali mor\u00ec in giovane et\u00e0. Il matrimonio ebbe luogo all'inizio dell'anno 1380. Christine aveva quindici anni, \u00c9tienne ventiquattro. Un matrimonio sereno e felice, che Christine rimpianger\u00e0 spesso nei suoi scritti: il marito infatti mor\u00ec in un'epidemia nel 1390. Espresse il suo dolore in molte poesie, la cui pi\u00f9 famosa \u00e8 probabilmente \"Seulete sui\".\nSecondo lei, la sua vita conobbe un netto cambiamento con la morte di Carlo V nel 1380 che segn\u00f2 anche la fine del suo favore a Corte, il suo allontanamento e una difficile situazione economica. Il padre Thomas de Pizan mor\u00ec probabilmente nel 1387, all'et\u00e0 di quasi 80 anni. Questo padre cos\u00ec colto e reverito tuttavia non seppe fare economia in vita e lasci\u00f2 la famiglia nel bisogno. \u00c9tienne de Castel divenne a tutti gli effetti il capofamiglia, in grado di assicurare il destino materiale della famiglia. Ma mor\u00ec, vittima di un'epidemia, nel 1387, a Beauvais, dove faceva parte dell'entourage del re, anch'egli ammalatosi nella stessa citt\u00e0.\nVedovanza e nuova vita.\nNel Medioevo una vedova che non si risposava o non entrava in convento era guardata con sospetto, spesso accusata di avidit\u00e0 e lussuria. La vita e le occupazioni di Christine de Pizan furono profondamente cambiate dalla morte del marito. Ha sperimentato per la prima volta la depressione per un periodo che non conosciamo, ma che probabilmente \u00e8 di diversi mesi o addirittura un anno. Questo lutto \u00e8 accompagnato da un disastro finanziario.\nSola, senza nemmeno la protezione del padre (morto nel 1385) e del re Carlo V (morto a sua volta nel 1380), con tre figli e un'anziana madre da accudire, la famiglia caduta in disgrazia presso il nuovo sovrano Carlo VI, Christine dovette compiere una simbolica metamorfosi, e di s\u00e9 scrisse \u00abdiventai un vero uomo\u00bb, intendendo con questa metafora il passaggio a una vita pi\u00f9 autonoma e responsabilizzata, per i tempi prerogativa esclusiva del maschio.\nDecide di non risposarsi e sceglie la professione di letterato. Si adopera quindi per riorganizzare la sua fortuna e il suo patrimonio, cerca di accumulare entrate sufficienti per mantenere il suo rango sociale. Ma ci\u00f2 rimane insufficiente perch\u00e9 suo padre e suo marito non le hanno lasciato n\u00e9 un'eredit\u00e0 solida, n\u00e9 un reddito garantito. Christine de Pizan ci racconta che questi tempi difficili sono durati 14 anni, durante i quali si sono accumulate preoccupazioni finanziarie, cause legali, elaborazione del lutto e problemi di salute. Parla delle sue disgrazie in \"La Mutation de fortune\", in particolare delle varie cause e processi che ha dovuto affrontare per difendere i suoi interessi. \nMentre era impegnata in cause legali e in un'apprezzata attivit\u00e0 di calligrafa (conduceva una bottega di scrittura, con maestri calligrafi, rilegatori e miniatori specializzati in riproduzioni di libri pregiati), compose in soli due anni \"Le Livre des cent ballades\", che ebbe un grande successo e grazie al quale ottenne protezione e committenze da illustri personaggi, quali i duchi Filippo II di Borgogna e Giovanni di Valois, fratelli del compianto Carlo V, e la regina consorte Isabella di Baviera. Queste protezioni le permisero di dedicarsi esclusivamente alla scrittura e all'attivit\u00e0 di poetessa e intellettuale, ottenendo riconoscimenti e attestazioni di stima, anche da personaggi come Jean Gerson e Eustache Deschamps.\nScrisse moltissimo, aiutata da una naturale facilit\u00e0 di scrittura: tra gli altri \"Le Livre de Corps de Police\", in cui incoraggia i principi ad aiutare le vedove (chiaro il riferimento alle sue vicende personali), l'autobiografico \"L'Avision-Christine\", \"L'Epistre au Dieu d'Amours\", in cui condanna chi usando l'amore inganna e diffama le donne, \"Le Livre de Trois Vertus\", ideale continuazione de \"La Citt\u00e0 delle Dame\", nel quale incoraggia le donne a essere forti e a uscire dagli stereotipi sessuali. Scrisse inoltre una biografia nel 1404 del re Carlo V nel solco della tradizione letteraria medievale degli \"specula principum\", scritti cio\u00e8 dediti ad educare il futuro sovrano. \nNel 1418, all'et\u00e0 di 53 anni, Christine de Pizan si ritir\u00f2 in convento. Dopo undici anni di silenzio scrisse il suo ultimo lavoro sulla sua contemporanea Giovanna d'Arco del 1429, il primo entusiastico poema e l'unico a essere composto mentre l'eroina era ancora viva.\nLa data della sua morte \u00e8 sconosciuta, ma dovrebbe aggirarsi intorno al 1430.\nLa Citt\u00e0 delle Dame.\nScritto nei mesi invernali tra il 1404 e il 1405, il \"Livre de la Cit\u00e9 des Dames\" (la Citt\u00e0 delle Dame) \u00e8 probabilmente l'opera pi\u00f9 famosa di Christine de Pizan. Fu scritta in risposta ai libri di Giovanni Boccaccio (\"De mulieribus claris\", \u201cSulle donne famose\u201d), Jean de Meung (autore del \"Roman de la Rose\", testo del XIII secolo che dipingeva le donne solo come seduttrici) e del filosofo Mateolo, nonch\u00e9 di altri testi avversi alla condizione femminile, intrisa, secondo loro, solo di dubbio, malinconia e intemperanza. De Pizan ne rimase sgradevolmente colpita e ne fece una questione da discutere a corte. \nPizan presenta invece una societ\u00e0 utopica e allegorica in cui la parola \u00abdama\u00bb indica una donna nobile di spirito, non di sangue,\nNella citt\u00e0 fortificata e costruita secondo le indicazioni di Ragione, Rettitudine e Giustizia, De Pizan racchiude un elevato numero di sante, eroine, poetesse, scienziate, regine, ecc., che offrono un esempio dell'enorme, creativo e indispensabile potenziale che le donne possono offrire alla societ\u00e0. Tra le altre, Semiramide e Didone, fondatrici di Babilonia e Cartagine, l'eroina Griselda, Lucrezia che si suicid\u00f2 dopo lo stupro e che offre lo spunto per emettere una legge \u201cgiusta e santa\u201d che condanna a morte gli stupratori, Pentesilea che si oppone alla barbarie...\nCentrale nella Citt\u00e0 delle Dame \u00e8 poi il tema dell'istruzione femminile, che Christine de Pizan avvertiva come fondamentale. L'impossibilit\u00e0 infatti di imparare, unita all'isolamento tra le mura domestiche, avevano causato la presunta inferiorit\u00e0 femminile e la sua assenza dalla scena culturale. Ma \u00e8 una inferiorit\u00e0 di tipo culturale e non naturale, come si desume dai vari esempi che porta la scrittrice (Saffo, Proba, Novella, Ortensia e altre), visto che \nIspirato chiaramente a \"La citt\u00e0 di Dio\" di Sant'Agostino, \u00e8 di agevole lettura nonostante l'alto livello nozionistico e culturale."}
{"id": "1952410", "revid": "281901", "url": "https://it.wikipedia.org/wiki?curid=1952410", "title": "Zerro musillo", "text": ""}
{"id": "1952417", "revid": "1573940", "url": "https://it.wikipedia.org/wiki?curid=1952417", "title": "Senoculidae", "text": "Senoculidae \u00e8 una famiglia di ragni appartenente all'infraordine Araneomorphae.\nDistribuzione.\nSono ragni poco noti, dalla diffusione limitata all'America meridionale e parte dell'America centrale.\nTassonomia.\nAttualmente, a novembre 2020, si compone di 1 genere e 31 specie:\n\"Senoculus\" - America centrale e meridionale"}
{"id": "1952426", "revid": "287204", "url": "https://it.wikipedia.org/wiki?curid=1952426", "title": "Specie di Senoculidae", "text": "Di seguito sono descritte tutte le 31 specie della famiglia di ragni Senoculidae note al dicembre 2012.\nSenoculus.\n\"Senoculus\" "}
{"id": "1952427", "revid": "125949020", "url": "https://it.wikipedia.org/wiki?curid=1952427", "title": "Crocodile Dundee 3", "text": "Crocodile Dundee 3 (\"Crocodile Dundee in Los Angeles\") \u00e8 un film del 2000 diretto da Simon Wincer, con Paul Hogan. Il film ha ricevuto durante l'edizione dei Razzie Awards 2001 una nomination come Peggior remake o sequel.\n\u00c8 preceduto da \"Mr. Crocodile Dundee\" e da \"Mr. Crocodile Dundee 2\".\nTrama.\nMick Dundee e Sue Charlton vivono tranquilli nella sterminata Australia con il figlioletto Micky. Non sono sposati, e lui continua a fare il mestiere di cacciatore di coccodrilli ad uso e consumo dei turisti. Sue riceve dal padre l'incarico di assumere temporaneamente la direzione della redazione californiana del giornale di cui \u00e8 proprietario. Sue accetta, e tutta la famiglia si trasferisce a Los Angeles.\nLa donna entra subito nel vivo del lavoro, e comincia ad interessarsi del caso di un produttore cinematografico che continua a girare film che non hanno alcun successo. Recatasi da lui, questi le dice che ha intenzione di costruire una Disneyland in Russia.\nIntanto Dundee ha molto tempo libero, va a riprendere il figlio a scuola, cammina con lui, finch\u00e9 non suggerisce a Sue che per quel caso potrebbe essere utile avere una talpa. Detto fatto, Dundee viene assunto come figurante sul \"set\" del film in lavorazione.\nGrazie alla sua familiarit\u00e0 con gli animali, si mette in evidenza, ottiene altri incarichi e comincia a muoversi per conto proprio. Girando e curiosando, dopo equivoci, contrattempi, errori e nuove prove, la verit\u00e0 viene a galla: il produttore \u00e8 un trafficante di opere d'arte dall'ex Jugoslavia e tutti i suoi affari sono poco puliti. Dopo aver liberato Sue che era stata presa come ostaggio, Dundee le chiede di sposarlo.\nQuando tornano in Australia, la coppia finalmente si unisce in matrimonio. Il figlioletto gli dice che non sa se da grande sar\u00e0 giornalista o cacciatore. Dundee dichiara che lui personalmente rester\u00e0 il solito 'Crocodile'."}
{"id": "1952429", "revid": "339392", "url": "https://it.wikipedia.org/wiki?curid=1952429", "title": "Bertone Carabo", "text": ""}
{"id": "1952432", "revid": "339392", "url": "https://it.wikipedia.org/wiki?curid=1952432", "title": "Alfa Romeo BAT 11", "text": ""}
{"id": "1952435", "revid": "122166368", "url": "https://it.wikipedia.org/wiki?curid=1952435", "title": "Frisia Settentrionale", "text": "La regione della Frisia Settentrionale (in tedesco: \"Nordfriesland\", in basso-tedesco: \"Noordfreesland\", in danese: \"Nordfrisland\", in frisone settentrionale: \"Nordfraschl\u00f6nj\"/\"Nordfriislon\"/\"Nuurdfriisklun\") \u00e8 situata nella parte nord-occidentale dello stato tedesco dello Schleswig-Holstein e corrisponde al territorio di insediamento pi\u00f9 settentrionale del popolo dei Frisoni.\nGeografia.\nL'area di insediamento \u00e8 pi\u00f9 piccola rispetto alla superficie dell'attuale circondario della Frisia Settentrionale che \u00e8 stato costituito nel 1970 e che comprende anche una parte della regione dello Schleswig in cui erano originariamente insediati gli Juti.\nLa Frisia Settentrionale \u00e8 delimitata dai fiumi Eider (a sud), Vid\u00e5 (a nord) e comprende, tra le altre, le isole di Sylt, F\u00f6hr, Amrum, Nordstrand ed Helgoland."}
{"id": "1952436", "revid": "30610", "url": "https://it.wikipedia.org/wiki?curid=1952436", "title": "Impact Xplosion", "text": "Xplosion \u00e8 un programma televisivo di wrestling prodotto da Impact Wrestling e trasmesso con cadenza settimanale.\n\u00c8 il secondo programma televisivo di Impact Wrestling per ordine di importanza ed \u00e8 prodotto solo per i mercati internazionali poich\u00e9 negli Stati Uniti non ha alcuna copertura televisiva.\nOgni puntata riassume quanto accaduto nella puntata precedente di \"Impact!\" con l'aggiunta di incontri esclusivi registrati. La sigla del programma \u00e8 \"The Gun Show\" del gruppo metalcore In This Moment.\nStoria.\nFormato originale negli Stati Uniti d'America.\nTra il 2002 e il 2006 fu trasmesso dalla rete televisiva statunitense Sun Sports mentre nel Regno Unito viene trasmesso da Challenge TV. \nTrasmissione e visione in Italia.\nIn passato in Italia il programma \u00e8 stato trasmesso dal canale GXT con il commento di Riccardo Fiorina, Fabrizio Ponciroli e Filippo Chiarello.\nDal 30 dicembre 2017 viene trasmesso da Fight Network, canale ufficiale italiano di Impact Wrestling."}
{"id": "1952438", "revid": "519091", "url": "https://it.wikipedia.org/wiki?curid=1952438", "title": "Allenatori vincitori delle competizioni UEFA per club", "text": "In questa pagina viene riportata la classifica degli allenatori pi\u00f9 vincenti nelle competizioni UEFA per club, ossia quelli che sono riusciti a conquistare il maggior numero di titoli nelle coppe internazionali per club disputate sotto l'egida della confederazione calcistica europea. Le competizioni riconosciute dalla UEFA sono sei:\nClassifica.\n\"Statistiche aggiornate all'11 agosto 2021\".\nClassifica per nazionalit\u00e0.\nQuesta tabella elenca gli allenatori vincitori delle competizioni UEFA divisi per nazionalit\u00e0."}
{"id": "1952443", "revid": "88812", "url": "https://it.wikipedia.org/wiki?curid=1952443", "title": "Argomento ontologico", "text": ""}
{"id": "1952454", "revid": "767487", "url": "https://it.wikipedia.org/wiki?curid=1952454", "title": "Stazione polare Mendel", "text": "La stazione polare Mendel (in ceco \"Mendelova pol\u00e1rn\u00ed stanice\") \u00e8 una base antartica estiva ceca localizzata nell'isola James Ross al largo della penisola Antartica intitolata al biologo Gregor Mendel.\nLa struttura venne inaugurata nel febbraio 2006 all'interno di un progetto coordinato dall'Universit\u00e0 Masaryk di Brno ed \u00e8 utilizzata durante l'estate australe per ricerche biologiche, geologiche e climatologiche."}
{"id": "1952459", "revid": "122246", "url": "https://it.wikipedia.org/wiki?curid=1952459", "title": "Campionato di pallavolo femminile delle nazioni africane", "text": ""}
{"id": "1952460", "revid": "1305772", "url": "https://it.wikipedia.org/wiki?curid=1952460", "title": "Nazionali di pallavolo femminile africane", "text": "Le nazionali di pallavolo femminile africane sono le 53 nazionali poste sotto l'egida della Conf\u00e9d\u00e9ration Africaine de Volleyball ed appartengono geograficamente tutte al continente africano: queste nazionali possono partecipare a tutte le competizioni organizzate sia dalla CAVB, come i campionati continentali, sia dalla FIVB.\nLe nazionali africane non sono mai riuscite ad imporsi in alcuna competizione extra-continentale e mai nessuna nazionale ha partecipato al World Grand Prix.\nAl 2008 nessuna squadra faceva parte della top-ten del ranking mondiale: infatti la prima squadra, il Kenya si trovava al 12\u00ba posto."}
{"id": "1952461", "revid": "146644", "url": "https://it.wikipedia.org/wiki?curid=1952461", "title": "Stazione Mendel", "text": ""}
{"id": "1952462", "revid": "146644", "url": "https://it.wikipedia.org/wiki?curid=1952462", "title": "Base Mendel", "text": ""}
{"id": "1952464", "revid": "20768", "url": "https://it.wikipedia.org/wiki?curid=1952464", "title": "Progetto mielina", "text": ""}
{"id": "1952467", "revid": "1414688", "url": "https://it.wikipedia.org/wiki?curid=1952467", "title": "Olimpiadi degli scacchi del 1984", "text": "Le Olimpiadi degli scacchi del 1984 si tennero a Salonicco, in Grecia, dal 18 novembre al 5 dicembre. Comprendevano un torneo \"open\" e uno femminile. In questa edizione furono assegnate per la prima volta le medaglie individuali per la miglior prestazione Elo. Contestualmente fu tenuto un congresso della FIDE.\nPartecipanti.\nLe seguenti nazioni parteciparono ad entrambi i tornei:\nAl solo torneo \"open\" parteciparono inoltre:\nPartecip\u00f2 al solo torneo femminile:\nTorneo open.\nIl torneo \"open\" vide la partecipazione di 88 squadre, comprese due greche, formate da sei giocatori (quattro titolari e una riserva) per un totale di 521 giocatori, di cui una donna. La competizione fu svolta con il sistema svizzero, di 14 turni.\nAncora una volta il torneo fu vinto facilmente dall'Unione Sovietica, nonostante l'assenza di Karpov e Kasparov (impegnati nella sfida per il campionato del mondo), e una sconfitta per 1,5-2,5 contro gli Stati Uniti al nono turno. Dietro di loro, i maggiori pretendenti al secondo posto furono gli Stati Uniti, l'Inghilterra, la Romania, l'Ungheria (nonostante una sconfitta per 4-0 contro i sovietici). Gli statunitensi, pur arrivando al secondo posto dopo l'ottavo turno, furono superati dagli inglesi al penultimo grazie ad una vittoria di questi ultimi sulla Colombia per 3-1; l'ultimo turno vide il pareggio sia degli Stati Uniti che degli ungheresi (rispettivamente contro la Bulgaria e Cuba), lasciando questi ultimi quarti a solo mezzo punto dal bronzo.\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita. In questa edizione furono assegnate per la prima volta le medaglie per la miglior prestazione Elo e per il miglior solutore di problemi scacchistici.\nTorneo femminile.\nAl torneo femminile parteciparono 51 squadre (due delle quali greche), composte da un massimo di quattro giocatrici (di cui una riserva), per un totale di 202 partecipanti. Il torneo si svolse con la formula del sistema svizzero, sulla lunghezza dei 14 turni.\nLa lotta per il primo posto vide impegnate la Bulgaria e l'Unione Sovietica; la prima rimase in testa fino al sesto turno, ma fu in seguito superata dalle sovietiche, che mantennero la prima posizione, aumentando il distacco sulle altre sino ad avere 4,5 punti di vantaggio a due turni dalla fine. Le bulgare rimasero comunque in seconda posizione per quasi tutto il resto del torneo, con poco vantaggio sulle altre; la Romania ottenne il bronzo dopo aver superato la Germania Ovest e la Cina grazie anche ad una vittoria su Cuba per 3-0 al dodicesimo turno.\nRisultati individuali.\nFurono assegnate medaglie alle giocatrici di ogni scacchiera con le tre migliori percentuali di punti per partita. In questa edizione furono assegnate per la prima volta le medaglie per la miglior prestazione Elo."}
{"id": "1952477", "revid": "102713375", "url": "https://it.wikipedia.org/wiki?curid=1952477", "title": "Discendente (astrologia)", "text": "In astrologia il discendente \u00e8 il punto dello zodiaco che si trova ad Ovest al momento della nascita di un individuo. Costituisce la cuspide della settima casa, la prima delle case situate sopra l'orizzonte, opposta alla prima casa (o ascendente) di cui avr\u00e0 caratteristiche complementari.\nDescrizione.\nIl discendente rappresenta il rapporto con gli altri, le unioni affettive, le relazioni di lavoro con eventuali soci, i contratti di lavoro. Se l'ascendente rappresenta il modo in cui gli altri ci vedono e l'impressione che facciamo loro, il discendente rappresenta il modo in cui noi vediamo gli altri e le nostre relazioni con loro.\nEsso \u00e8 cosignificante del segno della Bilancia ed \u00e8 governato dal pianeta Venere."}
{"id": "1952485", "revid": "131358", "url": "https://it.wikipedia.org/wiki?curid=1952485", "title": "Oakwell Stadium", "text": ""}
{"id": "1952488", "revid": "119982", "url": "https://it.wikipedia.org/wiki?curid=1952488", "title": "Chris Evert-Lloyd", "text": ""}
{"id": "1952490", "revid": "287204", "url": "https://it.wikipedia.org/wiki?curid=1952490", "title": "Joao Paulo Bravo", "text": ""}
{"id": "1952491", "revid": "287204", "url": "https://it.wikipedia.org/wiki?curid=1952491", "title": "Erastus Corning I", "text": "Biografia.\nErastus Corning nacque a Norwich il 14 dicembre 1794. Da l\u00ec part\u00ec verso Troy quando aveva tredici anni per fare l'impiegato in un negozio di ferramenta di uno zio. Sei anni dopo si trasfer\u00ec ad Albany dove si inser\u00ec nel settore mercantile come subordinato di James B. Spencer. Dopo qualche tempo nell'azienda di Spencer, Corning divenne socio ed anche socio principale alla morte di Spencer, avvenuta nel 1824. Corning un\u00ec l'azienda di Spencer con l'azienda ereditata da suo zio per formare la Erastus Corning &amp; Co.\nErastus Corning &amp; Co..\nLa Erastus Corning &amp; Co. non offriva solo ci\u00f2 che si pensa offra un negozio di ferramenta. Essa infatti vendeva non solo attrezzi e chiodi ma anche stufe, apparecchi agricoli e persino binari e pezzi in metallo per ferrovie.\nLa compagnia aveva una banchina e un magazzino sul fiume Hudson e il negozio stesso non serviva solo Albany e le citt\u00e0 limitrofe, ma anche centinaia di grandi acquirenti dall'ovest che visitavano Albany poche volte all'anno per acquistare e vendere prodotti, rifornire le loro scorte e vedere le novit\u00e0. Il negozio di Corning divenne presto una delle pi\u00f9 importanti attivit\u00e0 commerciali di Albany.\nCorning non era contento di gestire solo un negozio di ferramenta, per quanto grande fosse. Mentre consolidava i suoi guadagni nella Erastus Corning &amp; Co. egli investiva anche in banche e compagnie di assicurazione. Acquist\u00f2 la Albany Rolling and Slitting Mill, rinominata Albany Nail Factory, e la utilizz\u00f2 per bloccare il mercato di molti prodotti che vendeva nel suo negozio. La Albany Nail Factory divenne poi la Rensselaer Iron Works che, sotto la guida di Corning, install\u00f2 il primo convertitore Bessemer in tutti gli Stati Uniti.\nQuando raggiunse i quarant'anni Corning aveva contribuito a fondare la Banca di Stato di Albany (di cui rimase presidente fino alla morte), era stato nominato consigliere dell'Universit\u00e0 dello Stato di New York, aveva iniziato a speculare su terreni della parte occidentale di New York ed era stato eletto sindaco di Albany. Corning copr\u00ec un solo mandato da sindaco per il Partito Democratico.\nFerrovie.\nIl contributo pi\u00f9 duraturo alla storia da parte di Erastus Corning potrebbe essere il suo rapporto con le ferrovie. Come commerciante in lavorati di acciaio, vide molto presto il potenziale che le ferrovie offrivano come motore economico, essendo sia acquirenti sia trasportatrici dei suoi prodotti, e se ne interess\u00f2 fin dall'inizio.\nQuando, nel 1833, la Utica &amp; Schenectady Railroad venne aperta a nuovi soci, Corning vi entr\u00f2 e divenne un investitore importante, divenendone presto presidente. Corning guid\u00f2 la Utica &amp; Schenectady per venti anni. La ferrovia alla fine vantava 126\u00a0km di percorso, da Schenectady nell'est (dove la ferrovia si connetteva con la pi\u00f9 piccola Mohawk &amp; Hudson Railroad, di cui Corning era anche un azionista) a Utica nell'ovest. Nel 1851, il nome della ferrovia fu cambiato in Mohawk Valley Railroad.\nCorning non era comunque soddisfatto con la sua attivit\u00e0: ferrovia, banca, assicurazione, speculazione edilizia e produzione d'acciaio. Continu\u00f2 la sua carriera politica, venendo eletto nel 1842 al senato dello Stato di New York per un mandato. La sua incursione nella politica dello stato lo convinse che i sistemi ferroviari che si estendevano da un lato all'altro erano inefficienti e potevano essere resi molto pi\u00f9 proficui unendoli. Egli incominci\u00f2 a pensare a quella che sarebbe divenuta la pi\u00f9 larga corporazione nell'America di allora, la New York Central.\nCome presidente della Utica &amp; Schenectady, Corning organizz\u00f2 nel 1851 una \"convention\" dei proprietari e presidenti delle altre otto ferrovie attive, che unite collegavano le citt\u00e0 di Albany e Buffalo. La \"convention\" approv\u00f2 una struttura per il consolidamento delle otto ferrovie (e anche due ferrovie che erano in fase di progettazione), e Corning port\u00f2 le istanze della \"convention\" al parlamento statale. Corning divenne il principale lobbista per la proposta al parlamento, e nonostante fosse un democratico fece personalmente un appello a Thurlow Weed, leader dei wigh, che allora governava lo Stato.\nCorning ebbe molto peso sulla decisione del governo. Aveva organizzato la \"convention\" e ampiamente dettato i termini della fusione alle altre compagnie. Quando il governo approv\u00f2 l'Atto di Consolidamento il 2 aprile 1853, Corning si trov\u00f2 in possesso della maggioranza delle azioni nella nuova compagnia, e cos\u00ec alla prima riunione degli azionisti della New York Central's, nel 1853, si fece eleggere presidente della compagnia. Ricopr\u00ec questo ruolo per vent'anni, durante i quali la New York Central fece collegamenti e strinse accordi che le diedero accesso ferroviario a Cleveland, Boston, New York e Chicago e la rese una delle pi\u00f9 importanti tratte ferroviarie del Paese.\nCorning accumul\u00f2 una notevole fortuna e la us\u00f2 per investire in terreni in Wisconsin e Iowa.\nCorning acquist\u00f2 molte azioni nelle compagnie ferroviarie di Chicago, Burlington e Quincy e nella Michigan Central Railroad, divenne anche il maggior azionista e il presidente della St. Mary's Falls Ship Canal Company, la quale costru\u00ec il canale e le chiuse sul fiume St. Mary presso Sault Ste. Marie, connettendo il lago Superiore con il lago Huron. Per questa opera la compagnia ricevette 3035 km\u00b2 di terra nell'ovest; Corning trattenne per s\u00e9 400 di quei km\u00b2.\nPolitica durante la Guerra di secessione.\nNel 1856, poco dopo la conclusione del progetto sul fiume St. Mary, Corning venne candidato e ottenne un seggio al Congresso degli Stati Uniti come rappresentante dello Stato di New York. Non si ricandid\u00f2 per la rielezione nel 1858, ma venne eletto per un secondo mandato nel 1860. Sempre nel 1860 partecip\u00f2 all'Assemblea Nazionale dei Democratici come uno dei delegati di New York. Nel 1861, prima di prendere posto nel Congresso, era un delegato alla Conferenza di Pace a Washington D.C. ma, una volta scoppiata la Guerra di secessione, prese posto nel Congresso e, almeno inizialmente, sostenne la Presidenza di Abraham Lincoln. Concluse il suo mandato e fu eletto nuovamente nel 1862, ma rassegn\u00f2 le dimissioni per la sua salute instabile e il disaccordo con l'amministrazione Lincoln nel proseguire la Guerra di secessione.\nRitornato ad Albany, Corning organizz\u00f2 un incontro pubblico sulla guerra, il cui risultato fu l'invio di una lettera ufficiale, scritta direttamente da Corning ad Abraham Lincoln nella quale si offriva sostegno nel mantenere l'integrit\u00e0 dell'Unione, ma si condannava l'amministrazione per alcune tattiche che stava utilizzando nella guerra, soprattutto l'arresto da parte dei militari di civili accusati di renitenza. Questo evento \u00e8 notevole per la reazione che provoc\u00f2 nel presidente Lincoln, una lunga lettera nella quale il presidente esponeva il suo punto di vista su quello che la Costituzione gli consentiva di fare in tempo di guerra.\nNonostante il suo disaccordo con il metodo di affrontare la guerra adoperato da Lincoln, Corning sostenne pienamente gli sforzi per mantenere l'Unione. L'Union Navy stese un contratto con l'acciaieria di Corning per la fornitura di manufatti e materiali per le USS Monitor, la prima nave da guerra corazzata americana.\nUltimi anni.\nGli scritti personali di Corning non danno molte informazioni sulla natura della sua salute precaria ma, dal suo ritiro in poi, inizi\u00f2 lentamente a ridurre i suoi impegni e le sue attivit\u00e0 pubbliche. Verso il 1860 inizi\u00f2 a concentrarsi pi\u00f9 sulle speculazioni terriere e meno sulle sue aziende. Si dimise dalla New York Central nel 1865, due anni prima che la ferrovia venisse comprata da Cornelius Vanderbilt. Nel 1867, Corning divenne delegato alla Convenzione Costituzionale dello Stato di New York. Fu il suo ultimo incarico pubblico.\nDal 1871, Corning pass\u00f2 il controllo dei suoi interessi economici ai suoi figli e soci di fiducia, e lasci\u00f2 perdere l'opportunit\u00e0 di acquistare una quota di un accordo terriero nel Nebraska dicendo che \"Trovo che la mia salute sia tale da non permettermi di occuparmi di nessuna nuova impresa.\" Rimase alla guida della Banca di Stato di Albany e continu\u00f2 anche la sua attivit\u00e0 di vice cancelliere del comitato dei reggenti dell'Universit\u00e0 dello Stato di New York, posizione che aveva cos\u00ec ricoperto per pi\u00f9 di trent'anni. Mor\u00ec nella sua casa ad Albany il 9 aprile 1872.\nI nipoti di Corning, Edwin e Parker ricoprirono entrambi varie cariche politiche nello Stato di New York nei primi anni del '900. Il suo pronipote, Erastus Corning II, fu sindaco di Albany per pi\u00f9 di quarant'anni, dal 1941 al 1983. La Rensselaer Iron Works divenne parte della pi\u00f9 grande manifattura di acciaio e ferro del suo tempo, la Troy Iron &amp; Steel Company, che poi chiuse. La New York Central rimase una delle pi\u00f9 importanti ferrovie americane sino alla fine del XIX secolo; fu unita con la sua rivale, la Pennsylvania Railroad e alla fine divenne parte della Conrail nel 1970. Parte della New York Central, incluse parti della originale Utica &amp; Schenectady, sono tuttora utilizzati dalla CSX. Le chiuse sul fiume St. Mary's rimangono le chiuse pi\u00f9 trafficate al mondo. Gli scritti personali di Erastus Corning, quasi 50000 pagine, sono conservati nella biblioteca della Cornell University."}
{"id": "1952493", "revid": "1543377", "url": "https://it.wikipedia.org/wiki?curid=1952493", "title": "Orizzonte astrologico", "text": "In astrologia l'Orizzonte astrologico indica l'orizzonte del luogo di nascita che \u00e8 simbolicamente situato al centro della linea orizzontale in un tema natale.&lt;br&gt;\nOgni pianeta si muove in moto circolare ma quest'ultimo deve essere rapportato alla rotazione giornaliera della Terra, intesa simbolicamente come luogo di nascita e durante\nquesta rotazione l'Orizzonte viene attraversato dai due punti che indicano la levata del Sole ovvero l'Ascendente ASC ed il tramonto o Discendente DISC.&lt;br&gt;\nIl punto pi\u00f9 elevato sopra l'Orizzonte \u00e8 detto Mezzogiorno ovvero Medium Coeli o MC, quello pi\u00f9 basso \u00e8 la Mezzanotte ovvero Imum Coeli o IC mentre il meridiano che li collega \u00e8 detto Asse MC-IC. Questo meridiano incrociando l'Orizzonte divide il grafico natale in quattro importanti settori.&lt;br&gt;\nI nati all'alba avranno il Sole vicino all'ASC mentre i nati al tramonto lo avranno vicino al DISC.&lt;br&gt; \nL'Orizzonte simboleggia la consapevolezza e la disposizione dei pianeti in una o nell'altra parte dell'oroscopo \u00e8 utile per definire meglio la personalit\u00e0 di un individuo che sar\u00e0 per\u00f2 suscettibile di modifiche dopo l'esame di tutti gli aspetti astrali.&lt;br&gt;\nSe pi\u00f9 pianeti sono posizionati nella parte superiore dell'Orizzonte o diurna, il nativo, cio\u00e8 il soggetto a cui fa riferimento il grafico zodiacale, pu\u00f2 essere estroverso, socievole ed ambizioso.&lt;br&gt;\nSe viceversa la maggior parte dei pianeti \u00e8 situata sotto l'Orizzonte il nativo pu\u00f2 avere doti spirituali e introspettive.&lt;br&gt;\nL'asse dell'orizzonte \u00e8 delimitata ai due estremi dall'Ascendente, cuspide della prima casa e visibile a sinistra, e dal Discendente, cuspide della settima casa, visibile a destra del grafico.&lt;br&gt;\nNell'interpretazione bisogna tener presente che la visione astrologica \u00e8 geocentrica, per cui la sinistra del tema natale \u00e8 in realt\u00e0 il punto Est mentre la destra \u00e8 il punto Ovest. Analogamente sono invertiti i punti cardinali Sud e Nord."}
{"id": "1952497", "revid": "1305772", "url": "https://it.wikipedia.org/wiki?curid=1952497", "title": "Malcolm-Jamal Warner", "text": "Biografia.\nNato nel New Jersey, cresce assieme alla madre, dopo il divorzio dei genitori. \u00c8 stato chiamato cos\u00ec in onore di Malcolm X e del pianista jazz Ahmad Jamal. Compagno di classe di River Phoenix, Christian Slater ed Anastacia (l'attore la invita al ballo di fine anno), si diploma alla Professional Children School di Manhattan.\nConosce presto la popolarit\u00e0 grazie al ruolo di Theo Robinson (Theo Huxtable, nell'originale) nella sit-com \"I Robinson\", interpretando Theo, l'unico figlio maschio del ginecologo Cliff Robinson, interpretato da Bill Cosby. Warner recita nella serie dal 1984 al 1992, vincendo svariati Young Artist Awards. Terminata la serie recita nel film \"Omicidio nel vuoto\" di John Badham con Wesley Snipes. Tra il 1994 e il 1997 partecipa come doppiatore alla serie animata \"Allacciate le cinture! Viaggiando si impara - The Magic School Bus\". Tra il 1996 e il 2000 \u00e8 protagonista assieme a Eddie Griffin di un'altra sit-com \"Malcolm &amp; Eddie\", di cui ha diretto anche parecchi episodi. Ha recitato anche in una puntata del telefilm \"Willy il principe di Bel Air\", interpretando la parte di Erik, il ragazzo di Hilary.\n\u00c8 stato fidanzato con l'attrice Michelle Thomas conosciuta sul set de \"I Robinson\", dove ha interpretato Justine Phillips (la sua fidanzata anche nella sit-com stessa) prima della morte di quest'ultima avvenuta nel 1998 per una rara forma di tumore, a soli trent'anni.\nNegli anni seguenti ha preso parte alle serie TV \"Jeremiah\" e \"Listen Up!\", ed al film del 2008 \"Tutti pazzi per l'oro\". Come musicista ha lavorato nell'album di Tupac Shakur \"The Rose that Grew from Concrete\", nel 2003 pubblica un EP intitolato \"The Miles Long Mixtape\", mentre nel 2007 pubblica l'album \"Love &amp; Other Social Issues\". Fidanzato con Karen Malina White, ha partecipato al videoclip della canzone \"Liberian Girl\" di Michael Jackson.\nDal 2017 \u00e8 uno dei protagonisti della serie televisiva The Resident.\nCuriosit\u00e0.\nQuando si present\u00f2 ai provini de \"I Robinson\" fu notato e scelto subito per la parte di Theo da Bill Cosby stesso, che not\u00f2 una notevole somiglianza con il suo vero figlio, Ennis Cosby.\nDoppiatori italiani.\nNelle versioni in italiano, Malcolm-Jamal Warner \u00e8 doppiato da:\nDa doppiatore \u00e8 sostituito da:"}
{"id": "1952500", "revid": "965226", "url": "https://it.wikipedia.org/wiki?curid=1952500", "title": "Consiglio della provincia autonoma di Trento", "text": "Il Consiglio della Provincia autonoma di Trento \u00e8 il Consiglio provinciale del Trentino. Il Consiglio esercita la funzione legislativa ed ha la funzione di controllo nei confronti del governo provinciale (la Giunta della Provincia autonoma di Trento) nell'esercizio della sua competenza. L'attuale presidente del Consiglio \u00e8 Walter Kaswalder.\nGrazie allo Statuto d'autonomia della Regione Trentino-Alto Adige, il Consiglio esercita numerose competenze su molte materie, in un numero maggiore non solo rispetto a qualsiasi provincia italiana, ma anche rispetto alle regioni. Di fatto il potere nelle varie materie dei Consigli delle province autonome di Trento e di Bolzano \u00e8 pari o superiore a quello di una normale regione a statuto ordinario o provincia di una regione autonoma.\nIl Consiglio \u00e8 composto da 35 consiglieri (34 pi\u00f9 il presidente della provincia), di cui 1 eletto dalla minoranza ladina. I consiglieri sono anche allo stesso tempo membri del Consiglio regionale del Trentino-Alto Adige, che esercita un numero considerevolmente minore di competenze (la gran parte delle competenze vengono infatti esplicate dalle due province autonome che costituiscono la regione).\nLa sede \u00e8 a Palazzo Trentini, in via Manci a Trento, ma le sedute si svolgono nella Sala del Consiglio, all'interno del Palazzo della Regione in Piazza Dante.\nElezione.\nIl Consiglio provinciale viene eletto ogni 5 anni in occasione delle elezioni provinciali. Esse si svolgono sulla base della normativa contenuta nella legge n\u00b02 del 5 marzo 2003, che prevede l'elezione diretta del Presidente della Provincia e la possibilit\u00e0 di preferenza per un singolo partito ad esso collegato e per due candidati consiglieri di genere diverso.\nIl candidato alla presidenza che ottenga il maggior numero di preferenze viene dichiarato eletto ed entra di diritto a far parte del Consiglio. \u00c8 automaticamente membro dell'assise anche il candidato pi\u00f9 votato nel comprensorio dei Comuni ladini.\nPer quanto riguarda la distribuzione dei seggi ai partiti, essa avviene con un sistema elettorale proporzionale con \"premio di maggioranza\". Alla coalizione sostenente il presidente eletto, viene garantita di base la maggioranza assoluta dei seggi, cio\u00e8 18. Se per\u00f2 il presidente eletto ottiene almeno il 40% dei suffragi, ai suoi partiti vengono assegnati almeno i tre quinti dei seggi, cio\u00e8 21. A garanzia delle minoranze, la coalizione vincente non pu\u00f2 comunque coprire pi\u00f9 dei sette decimi dell'assise, cio\u00e8 24 seggi. All'interno delle singole coalizioni, o in ogni caso in cui il risultato elettorale rispetti naturalmente le soglie predette, l'attribuzione dei seggi fra le liste dei singoli partiti avviene in base al metodo D'Hondt, e all'interno delle liste vengono proclamati eletti i candidati pi\u00f9 votati.\nComposizione.\nAttualmente nella XVI Legislatura, in base alle elezioni provinciali del 2018, nel Consiglio della Provincia di Trento sono presenti i seguenti partiti politici:"}
{"id": "1952506", "revid": "83549", "url": "https://it.wikipedia.org/wiki?curid=1952506", "title": "Orthomyxovirus", "text": ""}
{"id": "1952513", "revid": "200568", "url": "https://it.wikipedia.org/wiki?curid=1952513", "title": "Glutammato di sodio", "text": ""}
{"id": "1952515", "revid": "27723", "url": "https://it.wikipedia.org/wiki?curid=1952515", "title": "\u0108EJ", "text": ""}
{"id": "1952520", "revid": "767487", "url": "https://it.wikipedia.org/wiki?curid=1952520", "title": "Campionati mondiali di ginnastica ritmica sportiva 1989", "text": "I XIV Campionati mondiali di ginnastica ritmica sportiva si sono svolti a Sarajevo, in Jugoslavia, dal 27 settembre al 1\u00ba ottobre 1989."}
{"id": "1952521", "revid": "709565", "url": "https://it.wikipedia.org/wiki?curid=1952521", "title": "Sicariidae", "text": "Sicariidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal latino sicarium cio\u00e8 \"sicario, assassino\", probabilmente per la tossicit\u00e0 del veleno che inocula, e il suffisso \"-idae\", che designa l'appartenenza a una famiglia.\nCaratteristiche.\nCome per la maggior parte dei ragni \"Haplogynae\", hanno solo sei occhi distribuiti in tre gruppi di due; il colore \u00e8 marrone, tendente al mimetico ove possibile e dal cefalotorace in genere di colore pi\u00f9 scuro. Hanno diversi caratteri in comune con i ragni della famiglia \"Thomisidae\"; gli appartenenti al genere \"Sicarius\" sono molto longevi per questo tipo di animali: alcuni esemplari hanno superato i 15 anni di vita.\nComportamento.\nPossono vivere per lunghi periodi di tempo senza cibo n\u00e9 acqua e tra i loro habitat quelli preferiti sono i deserti e le zone sub-desertiche. Buona parte delle specie accresce la sua facolt\u00e0 di mimetizzarsi seppellendosi nella sabbia.\nDistribuzione.\nIl genere \"Loxosceles\" \u00e8 diffuso a livello mondiale nelle aree pi\u00f9 calde, mentre il genere \"Sicarius\" occupa principalmente l'America meridionale e l'Africa meridionale.\nTossicit\u00e0 del veleno.\nTutti e due i generi secernono un veleno necrotico, che distrugge i tessuti e ha come principio attivo l'enzima sfingomielinasi D, ritrovato in ambito animale solo in alcuni batteri patogeni. \nIl veleno dei Sicariidae provoca delle lesioni grandi fino a 25 millimetri di diametro (la misura di una moneta di 50 centesimi di euro). Le ferite impiegano un tempo molto lungo per guarire e sovente richiedono innesti di pelle, senza tenere in conto che lesioni aperte di questo genere attirano una lunga serie di agenti patogeni che possono portare a notevoli complicanze. Di tutte queste specie, sembra che il solo veleno del \"Loxosceles laeta\" venga portato dal sangue anche negli organi interni e finisca per provocare danni anche in quelle sedi.\nTassonomia.\nAttualmente, a novembre 2020, si compone di 3 generi e 169 specie:"}
{"id": "1952527", "revid": "18612440", "url": "https://it.wikipedia.org/wiki?curid=1952527", "title": "Corea Nord", "text": ""}
{"id": "1952528", "revid": "18612448", "url": "https://it.wikipedia.org/wiki?curid=1952528", "title": "Corea Sud", "text": ""}
{"id": "1952531", "revid": "18612473", "url": "https://it.wikipedia.org/wiki?curid=1952531", "title": "Irlanda Nord", "text": ""}
{"id": "1952532", "revid": "105024674", "url": "https://it.wikipedia.org/wiki?curid=1952532", "title": "Emilio Musso", "text": "Biografia.\n\u00c8 stato allievo di Edoardo Rubino e suo assistente di laboratorio. Realizz\u00f2 opere d'arte sacra e funeraria, come al cimitero monumentale di Oropa, nonch\u00e9 monumenti commemorativi su temi legati all'identit\u00e0 civica e nazionale. Divenne noto soprattutto in Piemonte.\nAssistente in studio\nGiovanni Cantono (Ronco Biellese, 1916 - Torino, 1990)"}
{"id": "1952534", "revid": "2090909", "url": "https://it.wikipedia.org/wiki?curid=1952534", "title": "Clevedon", "text": "Clevedon \u00e8 una citt\u00e0 di 21.957 abitanti nel North Somerset, in Inghilterra.\nIl nome deriva dal sassone, 'Cleve' tradotto principalmente col senso di fendere e 'don' che significa collina, infatti la citt\u00e0 \u00e8 costituita da un gruppo di piccole colline lungo il Severn . La citt\u00e0 ha una popolazione di 21.957 secondo il censimento del Regno Unito del 2001.\nStoria.\nClevedon \u00e8 citata nel Domesday Book un famoso censimento del regno datato 1086.\nLa chiesa di Sant'Andrea ('St. Andrew's'), costruita su una collina nella zona ovest della citt\u00e0, fu costruita nel XIII secolo, anche se vi sono fondamenta sassoni sotto l'edificio attuale, \u00e8 il luogo di sepoltura di Arthur Hallam, oggetto di alcune liriche del poema \"In Memoriam A.H.H.\" composto dal suo amico Lord Tennyson. Altre figure letterarie associate alla citt\u00e0 sono Samuel Taylor Coleridge (che trascorse alcuni mesi in un cottage della citt\u00e0 dopo il suo matrimonio con Sarah Fricker), William Makepeace Thackeray, e George Gissing.\nClevedon Court si trova sull'altro capo della citt\u00e0, vicino alla strada per Bristol. Si tratta di uno pochi edifici restanti del XIV secolo in Inghilterra, essendo stato costruito da Sir John de Clevedon nel 1320 circa. Dall'inizio del XVIII secolo, La casa \u00e8 di propriet\u00e0 della famiglia Elton, i quali sono responsabili dei gran lavori di costruzione e ristrutturazione apportati alla casa e i molti miglioramenti nella citt\u00e0, e persino la casa stessa che \u00e8 ora di propriet\u00e0 della National Trust per i luoghi di interesse storico, in associazione con le altre tenute di propriet\u00e0 della famiglia Elton. Sir Edmund Elton (1846-1920) nella casa conservava una collezione di Ceramiche con una ricca variet\u00e0 di smalti colorati, tra cui uno smalto dorato di sua invenzione. Anche una torre nel centro della citt\u00e0 \u00e8 decorata con \"Elton ware\"(decorazioni degli Elton).\nDurante l'epoca vittoriana, Clevedon divenne una popolare localit\u00e0 balneare. Ed il Clevedon Pier \u00e8 stato aperto il giorno di Pasqua del 1869, uno dei primi esempi di una molo vittoriano ancora molto in vigore in Inghilterra. Il lungomare si estende per circa un chilometro dal molo di Salthouse Field, e comprende giardini ornamentali, un campo da bocce, dei campi da tennis, dei campi da golf e altri divertimenti. Un'aggiunta a questa lista \u00e8 il Marine Lake, che \u00e8 stata una piscina Vittoriana, ed \u00e8 ora utilizzato per brevi escursioni in barca, cos\u00ec come una piccola festa che si tiene una volta l'anno, dove la gente pu\u00f2 sperimentare nuovi sport. Salthouse Field ha una metropolitana leggera che percorre tutto il perimetro ed \u00e8 ancora usato per corse durante il periodo estivo. La costa di Clevedon \u00e8 una miscela di ghiaia, spiagge e scogliere rocciose basso, con il vecchio porto che funge da bordo occidentale della citt\u00e0 sino alla foce del Land Yeo.\nIl luogo \u00e8 ricordato per il reverendo dottor John Ashley che concep\u00ec l'idea di creare la Missione della gente di mare ed il \"Poet's Walk\" un sentiero nei pressi di Wains Hill e Church Hill, a sud ovest del lungomare, e la parte superiore della citt\u00e0, contiene molti altri sentieri attraverso parchi e aree boschive che sono stati tracciati nel XIX secolo. Il vittoriano entusiasmo per il bagno in mare \u00e8 stato la base della soddisfazione della fine del XIX secolo con la creazione del lido adiacente al molo (poi demolito, anche se le fondamenta sono ancora visibili), e la spiaggia principale.\nClevedon \u00e8 stato servito con un breve tratto alla stazione di Yatton, inaugurata nel 1847, sei anni dopo la linea principale. Questo tratto ha continuato a rimanere in funzione per i passeggeri fino al 1961, e il luogo della stazione \u00e8 ora \"Queen's Square\", un'area commerciale. Un'altra linea ferroviaria era la 'Weston, Clevedon Portishead &amp; Light Railway', che ha aperto nel 1897 e chiuso nel 1940.\nNel XX secolo Clevedon \u00e8 divenuta popolare per il Curzon cinema che fu costruito in citt\u00e0, che \u00e8 il pi\u00f9 antico cinema costruito appositamente per questo scopo del mondo.\nLa citt\u00e0 moderna.\nClevedon \u00e8 ora parte del North Somerset, avendo gi\u00e0 fatto parte del Somerset tra il 1974 ed il 1996 nella contea di Avon.\nClevedon \u00e8 presente l'industria leggera, soprattutto nelle aree industriali di Hither Green Trading Estate vicino all'autostrada M5, ma \u00e8 anche una citt\u00e0 dormitorio per Bristol. Il Clerical Medical con le sue pensioni e gli investimenti del gruppo, una parte del HBOS hanno sede nella citt\u00e0.\nLa Clevedon Community School \u00e8 una grande scuola secondaria che serve l'intera citt\u00e0 e le zone rurali circostanti. Ci sono anche numerose scuole elementari nella citt\u00e0 tra cui la Maria Elton Primary School, la scuola elementare Giovanni Evangelista, Yeo Moor Junior School, la scuola dedicata a 'Tutti i Santi' e la St.Nicholas' Chantry, un'altra scuola elementare.\nClevedon si trova su sette colli chiamati Churchill, Wain's Hill, Dial Hill, Stawberry Hill, Castle Hill, Hangstone Hill e la Court Hill. Nelle giornate limpide la vista spazia per tutto l'estuario del Severn ed il Galles. Quando la visibilit\u00e0 \u00e8 buona in particolare l'isola di Lundy nel Canale di Bristol \u00e8 visibile."}
{"id": "1952535", "revid": "767487", "url": "https://it.wikipedia.org/wiki?curid=1952535", "title": "Dzidra Ritenberg", "text": "Biografia.\nRitenberga \u00e8 soprattutto famosa per il suo ruolo nel film \"Malva\", che le fece guadagnare al suo debutto cinematografico la Coppa Volpi per la miglior interpretazione femminile nel 1956 alla Mostra d'arte cinematografica di Venezia. Partecip\u00f2 successivamente a vari film e nel 1987 si blocc\u00f2 la sua carriera.\nMor\u00ec per insufficienza cardiaca nel 2003."}
{"id": "1952541", "revid": "205250", "url": "https://it.wikipedia.org/wiki?curid=1952541", "title": "Adele Garavaglia", "text": "Biografia.\nNata da Felicita Migliano e Giuseppe Antonio Zoppis, da giovanissima inizia a lavorare in piccole parti teatrali recitando nella Compagnia di Ermete Zacconi e Eleonora Duse nel dramma di Gabriele D'Annunzio \"La Gioconda\".\nNel 1897 sposa l'attore di cinema muto Ferruccio Garavaglia, con il quale ha gi\u00e0 avuto un figlio, Leo Garavaglia, il quale presto seguir\u00e0 le orme dei genitori, prima come attore teatrale, poi cinematografico e doppiatore.\nIl cinema muto.\nLa Garavaglia lavora con il marito per diversi anni sino alla morte di questi nel 1912; la si trova alcuni anni dopo impegnata nel cinema muto, in produzioni della Vera Film e Lutius, con la regia di Del Colle, Gargiulo, Pittei. Successivamente avr\u00e0 un contratto con la Drago Film, alternando l'attivit\u00e0 con le presenze in teatro nelle Compagnie Salvini e Chiantoni.\nIl doppiaggio.\nDall'inizio degli anni trenta lavora nel doppiaggio cinematografico e nella prosa radiofonica, spesso insieme al figlio Leo e alla nipote Miranda Bonansea.\nPartecipa a circa quaranta pellicole sino alla morte avvenuta a Roma nel 1944."}
{"id": "1952543", "revid": "767487", "url": "https://it.wikipedia.org/wiki?curid=1952543", "title": "Vizi privati, pubbliche virt\u00f9", "text": "Vizi privati, pubbliche virt\u00f9 \u00e8 un film del 1976 diretto dal regista ungherese Mikl\u00f3s Jancs\u00f3.\nTrama.\nL'arciduca Rodolfo d'Asburgo, erede al trono imperiale, contesta il potere del padre Francesco Giuseppe: impossibilitato a farlo scendendo sul suo stesso terreno, il Delfino decide di mettere in questione se stesso, ridicolizzando il proprio ruolo di futuro imperatore.\nNel giardino d'una splendida residenza di campagna l'arciduca, che ha una relazione incestuosa con la sorellastra Sofia e il fratellastro, figli naturali di suo padre e della moglie d'un ministro, balla nudo al suono dell'orchestra militare, sfila la biancheria intima alla moglie addormentata mostrando alla servit\u00f9 l'emblema imperiale che v'\u00e8 ricamato, fa urinare la nutrice, con la quale ha un rapporto d'aperta intimit\u00e0, nel cappello di paglia della donna. La moglie, l'ottusa e detestata St\u00e9phanie, impostagli dal padre, viene fatta partire per la capitale.\nL'imperatore invia un generale a riferirgli di presentarsi a corte, ma l'ufficiale viene cacciato e fatto inseguire dai cani. L'arciduca fa versare una polverina afrodisiaca nelle bevande, cos\u00ec le cortigiane, le duchesse e le baronesse s'abbandonano a un'interminabile danza, spogliandosi gradatamente fino a rimanere nude insieme ai ragazzi d'un circo fatto chiamare appositamente. Lo scopo \u00e8 realizzare una fotografia dell'orgia da fare circolare per rendere pubblico lo scandalo. Durante il festino, l'arciduca si proclama imperatore, mentre ritratti del sovrano e maschere con l'effigie sono dileggiati e oltraggiati.\nIl generale - che era il sadico istitutore dell'arciduca nel collegio militare - ritorna e vede quanto sta accadendo, ma gli amici dell'arciduca lo catturano e lo costringono a una punizione: dovr\u00e0 farsi possedere da Mary, amante dell'arciduca, che l'ha proclamata imperatrice, in apparenza una bellissima ragazza, ma in realt\u00e0 un ermafrodito.\nLa risposta del padre a tanta depravazione non si fa attendere: la villa viene presidiata da soldati e giunge un ministro, padre putativo della sorellastra e del fratellastro dell'arciduca, per un ultimo tentativo di ricondurre quest'ultimo alla ragione e salvare almeno la vita di coloro che ha riconosciuto come figli. Rodolfo, allora, comincia a percepire che la fine s'avvicina e, congedata la servit\u00f9 e datosi per matto, inizia un'ultima orgia con i pi\u00f9 intimi amici: il duca, Sofia e Mary. La nutrice l'avvisa del pericolo, ammonendolo che, seppure non veda ancora validi motivi per essere ucciso, tuttavia v'\u00e8 chi \u00e8 pagato per inventarne.\nAll'alba, cinque uomini in uniforme, al comando del generale, entrano nel cortile in cui s'\u00e8 consumata l'ultima notte di piacere e sparano ai quattro ribelli, uccidendoli. Solo il corpo di Rodolfo rimane disteso assieme a quello di Mary e le loro salme vengono composte. I cadaveri dei due fratellastri vengono invece fatti sparire; un prete annuncia il suicidio dell'erede al trono che, secondo la versione ufficiale, s'\u00e8 tolto la vita dopo avere ucciso la donna amata che, per ragioni di Stato, non avrebbe mai potuto sposare. Mentre viene data lettura d'un falso biglietto di commiato, il carro funebre con le salme di Rodolfo e Mary s'allontana.\nProduzione.\n\"Vizi privati, pubbliche virt\u00f9\" fu girato in circa due mesi in un castello del settecento a Vinica (Croazia) (circa cento chilometri a nord di Zagabria). Gli attori e le comparse, di varie nazionalit\u00e0, recitarono ciascuno nella propria lingua e poi furono doppiati. Le canzoni rimasero invece in lingua originale. Si noti che il titolo ungherese del film (\"Mag\u00e1nb\u0171n\u00f6k, k\u00f6zerk\u00f6lcs\u00f6k\") significa letteralmente \"vizi privati, pubblici piaceri\", ed \u00e8 questo (non quello italiano) il titolo tradotto nelle versioni straniere (per esempio quella inglese, \"Private vices, public pleasures\").\nCritica.\nL'amore impossibile narrato nel film \u00e8 l'ennesima versione dei fatti di Mayerling, cio\u00e8 della relazione clandestina tra l'arciduca d'Austria Rodolfo d'Asburgo-Lorena - erede legittimo al trono degli Asburgo - e la sua amante, la baronessa ungherese Maria Vetsera, che si concluse con il doppio suicidio dei protagonisti e che, secondo alcune fonti (mai confermate), potrebbe essere stato invece un duplice omicidio architettato dai funzionari della corte dell'imperatore Francesco Giuseppe, padre di Rodolfo, che temevano, a causa dell'ascendente della baronessa sull'arciduca, le sue simpatie pro-ungheresi.\nIl film \u00e8 volutamente privo di riferimenti storici, per quanto le raffigurazioni indirette dell'imperatore siano palesemente allusive a Francesco Giuseppe I d'Austria, e si svolge in un'atmosfera di fantasia.\nLa pellicola \u00e8 per molti critici smaccatamente commerciale e d'esplicito contenuto sessuale, mentre per altri \u00e8 un apologo sull'immoralit\u00e0 e sulla vita viziosa dei nobili.\n\"\u00abLa solita tesi sul sesso come strumento di ribellione al potere, in un film che \u00e8 parso un adeguarsi dell'autore a esigenze commerciali\u00bb.\" *\u00bd \nControversie.\nFu presentato al Festival di Cannes del 1976 per l'Italia; non ottenne alcun premio, ma fu oggetto di numerose polemiche.\nIn Italia il film fu sequestrato per ben due volte, mentre il regista e Giovanna Gagliardo, sceneggiatrice, furono processati e condannati in primo grado per oscenit\u00e0 e poi assolti nei gradi successivi di giudizio. Fra le ragioni dell'ira censoria, oltre alla ripresa esplicita di una masturbazione e di una - solo allusiva - fellatio entrambe eseguite da Laura Betti (poco meno che cinquantenne al tempo delle riprese), anche il ruolo d'ermafrodita di Th\u00e9r\u00e8se-Ann Savoy e il clima d'orgia sfrenata, con abbondanza di nudit\u00e0 sia femminile che maschile."}
{"id": "1952544", "revid": "124912270", "url": "https://it.wikipedia.org/wiki?curid=1952544", "title": "Franco Bracardi", "text": "Fratello del comico Giorgio Bracardi, \u00e8 noto per essere stato il pianista del \"Maurizio Costanzo Show\".\nBiografia.\nInizi\u00f2 la sua carriera artistica nel campo musicale, quale accompagnatore, compositore e piccolo impresario. Ebbe un discreto successo, negli anni sessanta, con il complesso The Flippers, al fianco di Lucio Dalla. Nel 1970 si un\u00ec alla redazione del programma \"Alto gradimento\", nella quale si occup\u00f2 principalmente di scrivere le gag radiofoniche, unitamente a Renzo Arbore, Gianni Boncompagni, Mario Marenco ed al fratello maggiore, il celebre comico Giorgio Bracardi. Rimase a lavorare come autore in RAI per oltre dieci anni, anche occupandosi del programma \"Discoring\". Fu pure conduttore di programmi televisivi minori, con il nome d'arte di \"Solforio\".\nNel 1972 incise un 45 giri con il quintetto N.U. Orleans Rubbish Band (dove le lettere puntate stanno per \"Nettezza Urbana\"), che era composto, oltre che dallo stesso Bracardi al pianoforte, da Fabrizio Zampa alla batteria, Mauro Chiari al basso, Massimo Catalano al trombone e Renzo Arbore al clarinetto; questo gruppo pubblic\u00f2 un 45 giri, contenente \"She was not an angel\" e \"The stage boy\", inciso per gioco dai cinque. Ha composto il brano \"Strapazzami di coccole\", su testo di Gianni Boncompagni nell'interpretazione di Topo Gigio.\nLa sua grande notoriet\u00e0 fu dovuta alla sua ultraventennale partecipazione nel \"Maurizio Costanzo Show\" ove interpretava il ruolo del pianista al quale veniva affidato il compito di sottolineare o smorzare, improvvisando, i momenti difficili o salienti dello spettacolo. Nel cinema seppe proporre un'interessante figura di caratterista, utilizzata in molti film, soprattutto negli anni ottanta: lo ricordiamo principalmente nel ruolo del cugino di Lino Banfi nella divertente commedia \"Vieni avanti cretino\" (1982), diretta da Luciano Salce.\nCome compositore firm\u00f2 moltissimi successi di Raffaella Carr\u00e0 (\"A far l'amore comincia tu\", \"Ballo ballo\", \"E salutala per me\", \"Pedro\", \"Forte forte forte\", \"Black-cat\"), con la quale duett\u00f2 simpaticamente nel variet\u00e0 televisivo \"Fantastico tre\" del 1982. Scrisse anche per altri interpreti: suo il brano \"Bambina mia\" (composto insieme ad Anna Rita Della Rosa con il testo di Gianni Boncompagni e Daniele Pace) inciso dagli Armonium.\nMorte.\nMuore a Roma il 27 febbraio 2005 in seguito a una malattia. Riposa nel Cimitero Laurentino di Roma."}
{"id": "1952547", "revid": "93556", "url": "https://it.wikipedia.org/wiki?curid=1952547", "title": "Specie di Sicariidae", "text": "Di seguito sono descritte tutte le 130 specie di ragni della famiglia Sicariidae note al giugno 2013\nLoxosceles.\n\"Loxosceles\" \nSicarius.\n\"Sicarius\" "}
{"id": "1952550", "revid": "411670", "url": "https://it.wikipedia.org/wiki?curid=1952550", "title": "Lago dell'Oronaye", "text": "Il lago dell'Oronaye \u00e8 un bacino alpino francese che si trova nel comune di Val d'Oronaye nella valle dell'Ubayette (valle laterale della valle dell'Ubaye) ai piedi del monte Oronaye.\nAccesso.\nIl lago \u00e8 raggiungibile per sentiero. Il sentiero inizia dalla strada che sale al colle della Maddalena e circa 700\u00a0m prima di raggiungere il colle."}
{"id": "1952558", "revid": "1149807", "url": "https://it.wikipedia.org/wiki?curid=1952558", "title": "Lord Kardok", "text": ""}
{"id": "1952561", "revid": "204012", "url": "https://it.wikipedia.org/wiki?curid=1952561", "title": "2650 a.C. - 2601 a.C.", "text": ""}
{"id": "1952568", "revid": "123931090", "url": "https://it.wikipedia.org/wiki?curid=1952568", "title": "Agostino Marangolo", "text": "Biografia.\nNasce a Catania il 25 giugno del 1953, in una famiglia di musicisti (il fratello \u00e8 il sassofonista Antonio Marangolo), ha vissuto ad Acireale.\nForma nel 1969 il suo primo gruppo i Flea on the Honey, successivamente suona con gli Etna, nel 1974 entra a far parte dei Goblin (al posto di Walter Martino, e con Claudio Simonetti e Massimo Morante), gruppo ricordato per le tante colonne sonore di film horror (fra i quali \"Suspiria\", \"Zombi\"). Vi rester\u00e0 fino al 1980. Nello stesso anno collabora con i \"New Perigeo\", con Giovanni Tommaso, Danilo Rea, Maurizio Giammarco e Carlo Pennisi.\nNel 1976 incide alcuni brani con la band napoletana Napoli Centrale, brani che poi entreranno a far parte del loro secondo album Mattanza.\nCollabora con Pino Daniele per le registrazioni degli album Pino Daniele (1979), Nero a met\u00e0 (1980) e Musicante (1984), ed inoltre partecipa a diverse sue tourn\u00e9e (Sci\u00f3 live (1984) - Ricomincio da 30 - 2008).\nAgostino Marangolo \u00e8 \"endorser\" Evans per le pelli della sua batteria.\nHa collaborato anche con Bruno Lauzi, Johnny Dorelli, Donatella Rettore, Angelo Branduardi, Alberto Fortis, Antonello Venditti, Don Backy, Paola Turci, Teresa De Sio, Eduardo De Crescenzo, Gigi D'Alessio, Anna Oxa, Riccardo Cocciante, Enzo Carella, Nino Buonocore, Riccardo Fogli, Edoardo Bennato, Niccol\u00f2 Fabi, Lino Cannavacciuolo, Bungaro.\nDiscografia.\nGOBLIN"}
{"id": "1952569", "revid": "237025", "url": "https://it.wikipedia.org/wiki?curid=1952569", "title": "Christine de Pisan", "text": ""}
{"id": "1952572", "revid": "6923", "url": "https://it.wikipedia.org/wiki?curid=1952572", "title": "Fortezza di Korela", "text": "La fortezza di Korela \u00e8 una fortezza che si trova a Priozersk e risale al XII secolo, quando venne fondata dai Careli nel luogo allora chiamato K\u00e4kisalmi.\nIn epoca moderna, persa la funzione militare, venne utilizzata come prigione, dove vennero rinchiusi prima i familiari di Emel'jan Ivanovi\u010d Puga\u010d\u00ebv e poi alcuni decabristi, tra i quali Aleksander Viktorovi\u010d Poggio."}
{"id": "1952573", "revid": "110157", "url": "https://it.wikipedia.org/wiki?curid=1952573", "title": "Best of Hilary Duff", "text": "Best of Hilary Duff \u00e8 una raccolta di Hilary Duff, pubblicato l'11 novembre 2008 dall'etichetta discografica Hollywood Records.\nSi tratta del secondo disco della cantante realizzato in Europa, dopo il successo di Hilary Duff, precedente album omonimo della cantante; Il cd contiene tutti i singoli degli album della cantante mai pubblicati in Italia (Metamorphosis, Dignity e Most Wanted).\nIl disco.\nLa versione per gli Stati Uniti dell'album, pubblicata nel 2008, contiene tutti i singoli della cantante che sono entrati nella classifica Billboard, due inediti (\"Reach Out\", sample di \"Personal Jesus\" dei Depeche Mode, e \"Holiday\") e i loro rispettivi remix. Inizialmente l'uscita del \"Best Of\" era prevista per il 23 settembre negli Stati Uniti e per il 10 ottobre in Europa, per poi essere rimandate rispettivamente all'11 novembre e al 23 gennaio 2009.\nLa versione per l'Europa dell'album contiene le stesse tracce della versione statunitense e cinque remix mai pubblicati.\nIl primo singolo estratto dalla raccolta \u00e8 stato \"Reach Out\", la cui distribuzione \u00e8 avvenuta prima negli Stati Uniti e dal 15 dicembre in Europa."}
{"id": "1952574", "revid": "599013", "url": "https://it.wikipedia.org/wiki?curid=1952574", "title": "Axel Hervelle", "text": "Caratteristiche tecniche.\nAlto 205\u00a0cm, .\nCarriera.\nDal 2004 al 2010, prima di passare al Bilbao Basket, gioca nel Real Madrid dove \u00e8 per anni uno dei titolari fissi della franchigia.\nCol Real ha vinto due campionati nazionali (2004-05 e 2006-07) e l'ULEB Cup (2006-07).\nNel 2005 viene scelto al secondo giro del Draft dai Denver Nuggets. Decide per\u00f2 di rimanere a giocare in Europa."}
{"id": "1952575", "revid": "599013", "url": "https://it.wikipedia.org/wiki?curid=1952575", "title": "Polis (disambigua)", "text": ""}
{"id": "1952576", "revid": "729019", "url": "https://it.wikipedia.org/wiki?curid=1952576", "title": "Aldo Uberti", "text": "La Fabbrica d'Armi Aldo Uberti S.p.A. \u00e8 una azienda italiana di repliche di armi da fuoco americane del secolo XIX, fondata nel 1959 con sede a Gardone Val Trompia.\nL'intera produzione dell'azienda \u00e8 conosciuta ed apprezzata dai collezionisti di armi per l'alta qualit\u00e0 e fedelt\u00e0 delle riproduzioni.\nStoria.\nIl fondatore Aldo Uberti era quinto di sei fratelli, nato e cresciuto a Inzino, un piccolo paese immerso nelle montagne della Val Trompia. Orfano di padre gi\u00e0 all'et\u00e0 di tre anni, veniva chiamato da parenti ed amici Renato. Frequent\u00f2 la scuola armiera \"Zanardelli\" per tre anni. All'et\u00e0 di 14 anni and\u00f2 a lavorare alla Beretta. Ebbe un'esperienza da partigiano, iniziata dopo l'8 settembre del 1943, che lo fece arrestare e mandare in un campo di concentramento tedesco. Nel 1959 cre\u00f2 la \"Aldo Uberti Srl\" avviando il lavoro in proprio con produzione di parti di armi per conto terzi.\nNei primi anni sessanta negli U.S.A. si commemorava il centenario della guerra di secessione e le varie numerose rievocazioni di battaglie ed altri eventi, creavano una forte domanda di armi dell'epoca ma gli originali erano difficili da reperire e costosissimi, essendo ormai diventati oggetti da collezione.\nUberti, dietro richiesta di due uomini d'affari americani particolarmente interessati in queste rievocazioni, comprese che poteva esistere un mercato per repliche di armi americane dell'Ottocento che potessero essere utilizzate in quelle circostanze.\nRealizz\u00f2 cos\u00ec la sua prima replica: la Colt Navy del 1851 in un totale di 4051 esemplari. Il rapido ed immediato assorbimento da parte del mercato incoraggi\u00f2 la continuazione di questa attivit\u00e0. Nel contempo egli ricevette richieste anche da parte di registi di film western (soprattutto Sergio Leone) per la fornitura di armi da usarsi durante le riprese, ed alla Navy seguirono la Remington mod. 1858, le carabine Henry e Winchester, la Colt Single Action Army del 1873 ed altri modelli, compresa la pistola da borsa Derringer, fino a coprire praticamente tutta la gamma dei principali prodotti armieri americani del secolo XIX.\nOltre a ci\u00f2, tra gli anni settanta e gli anni novanta, la Uberti realizz\u00f2 anche la serie di revolver \"Inspector\", armi moderne per la difesa personale e il tiro sportivo ispirate alla rivoltella americana \"Colt Python\"; i revolver \"Inspector\" furono prodotti con canne da 51mm, 63,5mm, 76,2mm, 101,6mm e 152,4mm, e nei calibri .357 Magnum, .22 Long Rifle, .32-S&amp;W Long, 6mm Flobert ed in versione ad aria compressa calibro 4,5mm. Gli \"Inspector\" furono ampiamente utilizzati nei film di genere \"poliziottesco\" o \"poliziesco all'italiana\".\nAldo Uberti \u00e8 scomparso il 21 marzo del 1998, nel 1999 la A. Uberti Srl \u00e8 stata ceduta alla Beretta Holdings facendo, come nuova divisione, parte del pi\u00f9 grande e storico gruppo Beretta. Le attivit\u00e0 della Uberti e la fabbrica continuano con l'uso di macchinari moderni e la gamma di prodotti che si \u00e8 ulteriormente allargata, grazie alle capacit\u00e0 della Holding in cui \u00e8 entrata l'azienda.\nProduzione.\nLa Uberti produce copie dei modelli ottocenteschi di armi Colt, Remington, Winchester, Henry, Smith &amp; Wesson, oltre a tutti i relativi accessori ed articoli in cuoio come fondine e borse in stile western, ed \u00e8 considerata una delle maggiori produttrici mondiali del settore.\nLa grande maggioranza dei prodotti viene esportata negli U.S.A. dove sono molto in voga le gare di tiro western. Questo mercato oggi \u00e8 molto fiorente in America, infatti, esistono dei veri campionati di: Cowboy action shooting (abbreviato in CAS), che \u00e8 una forma di tiro sportivo dinamico con riferimento storico al periodo che va dal 1830 al 1915 degli Stati Uniti d'America. La disciplina \u00e8 originaria degli Stati Uniti ed \u00e8 codificata dalla Single Action Shooting Society (SASS)\nLe armi per questi campionati sono acquistate presso compagnie locali specializzate, quali la: Dixie Gunworks, la Cimarron Firearms e la Navy Arms Company, Inc. e da queste rivendute con il loro marchio (senza mai tuttavia nascondere il marchio Uberti originale).\nLa qualit\u00e0 dei prodotti \u00e8 considerata molto buona ed in certi casi superiore anche a quella delle armi originali; tanto da essere chiamato negli Stati Uniti \"il Re delle repliche\". Inoltre, l'assoluta fedelt\u00e0 delle pistole prodotte dalla Uberti fa s\u00ec che in molti casi parti dell'arma possono essere intercambiate con le parti equivalenti delle Colt originali.\nAspetti societari.\nNel 2000 la Aldo Uberti S.p.A. \u00e8 stata incorporata nella Beretta Holding, con lo scopo dichiarato di presidiare la economicamente interessante nicchia di mercato delle armi storiche. Nicchia nella quale la Beretta, fino ad allora, non era presente; mentre con la incorporazione in Beretta della Uberti, in modo molto qualificato, la stessa Beretta avrebbe avuto la possibilit\u00e0 di presidiare, con prodotti di assoluta eccellenza manifatturiera questo interessante e profittevole mercato, specie negli USA.\nL'allora AD della \"Beretta Holding\", P. Gussalli Beretta, ebbe a dichiarare:\nGi\u00e0 l'anno successivo l'incorporazione nel 2001, l'Azienda Uberti ha fatturato 15 milioni di $.\nL'attuale AD della Uberti S.p.A. \u00e8 il Dott. Giacomo Merlino.\nModelli in produzione.\nI modelli in produzione riproducono praticamente la gran parte della produzione armiera Statunitense del XIX secolo.\nLogo.\nDa sempre le armi prodotte riportano il logo caratteristico: una U maiuscola inserita in un \"ottagono\" con \"sei scanalature\", sormontato da un \"elemento figurativo\" (mirino). L'ottagono e le scanalature corrispondono alla sezione della canna della Colt 1851 Navy che \u00e8 stata la prima arma prodotta dalla ditta.&lt;ref name=\"url123people risultato per http://www.powderhombre.com/mbpproofmarks.pdf\"&gt;&lt;/ref&gt;\nIl marchio \u00e8 stato registrato in data 8 ottobre 2001, presso UIBM - Ufficio Italiano Brevetti e Marchi con la data di deposito della domanda del 14 maggio 2001, con numero MI2001C005267 e con la seguente descrizione: \"u_+ figurativo - entro un doppio profilo, sormontato da un elemento figurativo con all' interno la lettera u\".\nCuriosit\u00e0.\nIn moltissimi film di ambientazione western, inoltre, sono state utilizzate le pistole ed i fucili replica prodotti dalla stessa. Oggi sono spesso usate negli USA in gare di tiro sportivo ambientate nel periodo 1830 - 1915 (periodo western): Cowboy action shooting (abbreviato in CAS). La ricostruzione storica delle armi usate nei film western ha comportato la creazione di un falso storico, sia per motivi economici, infatti le armi originali oltre che introvabili erano molto costose, che per motivi di opportunit\u00e0 tecnologica.\nIl falso storico consiste nel fatto che le armi usate all'epoca dei fatti erano di solito ad avancarica; mentre in particolare la Colt Navy usata in alcuni film \u00e8 una replica a retrocarica fatta da Uberti. Ci\u00f2 anche perch\u00e9 le pistole ad avancarica erano scomode da usare e soprattutto ricaricare, quindi poco adatte alle esigenze cinematografiche dove l'azione cruenta della \"sparatoria\" rappresentava la scena \"madre\".\nLe armi a retrocarica iniziarono a diffondersi rapidamente dopo l'invenzione e diffusione della cartuccia metallica, che \u00e8 dello stesso periodo storico 1850 - 1860.\nIl falso storico \u00e8 particolarmente evidente nel film di Sergio Leone del 1966 Il buono, il brutto, il cattivo con Clint Eastwood, dove si vedono usare diverse Colt Navy a retrocarica con relative cartucce in ottone nel cinturone, cosa che in realt\u00e0 \u00e8 storicamente falsa."}
{"id": "1952588", "revid": "1005847", "url": "https://it.wikipedia.org/wiki?curid=1952588", "title": "Partito Democratico Liberale (Romania)", "text": "Il Partito Democratico Liberale (in rumeno: \"Partidul Democrat-Liberal\", PDL) \u00e8 stato un partito politico romeno di centro-destra, fondato nel 2007 dalla confluenza di Partito Democratico, di ispirazione centrista e Partito Liberale Democratico, di matrice liberalconservatrice.\nMembro del Partito Popolare Europeo, fu il partito che, vittorioso alle elezioni parlamentari del 2008, guid\u00f2 la maggioranza di governo tra il 2008 e il 2012 con tre diversi gabinetti, due con a capo il leader del partito Emil Boc e uno presieduto dall'indipendente Mihai R\u0103zvan Ungureanu.\nIl partito fu a lungo legato al presidente della repubblica Traian B\u0103sescu, tanto da essere considerato da alcuni analisti un \"partito presidenziale\" e suo personale mezzo d'espressione politica. Il PDL ne sostenne la rielezione a capo di Stato nel 2009 e ne prese le difese nel 2012 in occasione del referendum organizzato da varie forze parlamentari per la sua destituzione.\nL'acuirsi della crisi economica nel paese nei primi anni 2010 contribu\u00ec alla crescita di tensioni istituzionali e politiche, cui le mancate risposte da parte del governo in mano al PDL nel 2012 portarono all'assunzione della presidenza del gruppo da parte di Vasile Blaga e, successivamente, alla sconfitta alle elezioni parlamentari, che relegarono il partito all'opposizione.\nNel 2014 ne fu sancita la fusione con il Partito Nazionale Liberale.\nStoria.\nOrigini.\nIn seguito alle elezioni parlamentari e presidenziali del 2004 il potere fu assunto da una coalizione di centro-destra, Alleanza Giustizia e Verit\u00e0 (DA), composta dal Partito Democratico e dal Partito Nazionale Liberale. Da una parte il leader del PD Traian B\u0103sescu assunse la presidenza della repubblica e, dall'altra, quello del PNL C\u0103lin Popescu T\u0103riceanu fu nominato a capo del governo. Contestualmente fu avviato anche il dibattito per la fusione tra i due gruppi. L'emergere di contrasti tra gli alleati, tuttavia, fece fallire il progetto, mentre i prolungati conflitti tra il capo di Stato e il primo ministro su ogni aspetto della vita politica fecero saltare la stabilit\u00e0 della maggioranza.\nNella primavera del 2007 T\u0103riceanu si assunse la responsabilit\u00e0 di un nuovo governo senza il PD, ma con il sostegno condizionato del Partito Social Democratico (PSD), segnando ufficialmente la fine della coalizione che aveva vinto le elezioni del 2004. Il PD sostenne B\u0103sescu in tutte le sue iniziative di contrasto al primo ministro, traendone giovamento a livello elettorale, a discapito del PNL. I democratici vinsero le elezioni europee del 2007 e il 15 dicembre dello stesso anno decretarono la fusione con una fazione scissionista del PNL nata nel 2006, il Partito Liberale Democratico (PLD) di Theodor Stolojan e Valeriu Stoica. L'unione tra i due partiti, che gi\u00e0 collaboravano a livello istituzionale nell'opposizione al governo T\u0103riceanu II, sanc\u00ec la nascita del Partito Democratico Liberale (PDL).\nNelle rispettive assemblee decisionali, incaricate di approvare la fusione, si registrarono in totale solamente due voti contrari (uno nella convenzione nazionale straordinaria del PD e uno in seno al congresso straordinario del PLD) e sei astensioni (tutte nel PLD). Secondo il presidente del PD Emil Boc era stato creato il pi\u00f9 forte partito di centro-destra della Romania.\nIn attesa di un congresso, che nei progetti iniziali avrebbe dovuto aver luogo dopo le elezioni del 2009, le funzioni dirigenziali del nuovo PDL vennero indicate in maniera provvisoria. Quale presidente fu nominato Emil Boc (proveniente dal PD). I ruoli di primi vicepresidenti vennero assegnati Adriean Videanu (PD) e Theodor Stolojan (PLD), quella di segretario generale a Vasile Blaga (PD) e, infine, Gheorghe Flutur (PLD) divenne segretario generale aggiunto.\nElezioni del 2008.\nIl primo test elettorale per il PDL fu costituito dalle elezioni locali del giugno 2008. La formazione di Boc fu protagonista di un testa a testa (entrambi intorno al 28%) con il principale gruppo di centro-sinistra, il PSD di Mircea Geoan\u0103. Pur ottenendo la maggioranza dei voti il PDL consegu\u00ec meno mandati di sindaco (909), presidente di distretto (14) e consigliere locale (11.129) rispetto agli avversari, mentre fu il primo partito per numero di consiglieri distrettuali (458). Vista la sottile differenza entrambi i partiti si dichiararono vincitori delle elezioni. Dopo otto anni in cui il sindaco di Bucarest era stato un membro del PD, tuttavia, si registr\u00f2 la sconfitta del candidato del PDL Vasile Blaga al ballottaggio contro l'indipendente Sorin Oprescu. Tra le altre citt\u00e0 principali il PDL vinse gi\u00e0 al primo turno a Cluj-Napoca (Emil Boc), Craiova (Antonie Solomon), Arad (Gheorghe Falc\u0103) e Bra\u0219ov (George Scripcaru).\nLe elezioni parlamentari organizzate nell'autunno 2008, le prime a sistema misto maggioritario uninominale e proporzionale, restituirono nuovamente una situazione di parit\u00e0 tra i due principali partiti del paese. Trainato dalla posizione dominante e dalla dialettica del presidente B\u0103sescu, con il 33% il partito arriv\u00f2 secondo dopo il PSD, ma la ripartizione dei seggi premi\u00f2 il PDL, che in pi\u00f9 dei socialdemocratici ottenne un deputato (115 contro 114) e due senatori (51 contro 49).\nCoalizione con il PSD.\nIl 10 dicembre 2008 il presidente della repubblica incaric\u00f2 Theodor Stolojan del ruolo di primo ministro designato. Per riuscire a costituire una maggioranza parlamentare, il PDL prov\u00f2 a negoziare una soluzione con il PNL per la formazione di un esecutivo di centro-destra, ma le trattative naufragarono per via del netto rifiuto dei liberali di legarsi ancora una volta ai democratici in un'alleanza di governo.\nGrazie alla mediazione di B\u0103sescu il partito riusc\u00ec a trovare un accordo con gli avversari del PSD, bench\u00e9 nel corso della campagna elettorale il gruppo di Geoan\u0103 fosse stato il principale bersaglio delle critiche del PDL. Fino alla fine del 2007 lo statuto aveva persino previsto il divieto di collaborazione con i socialdemocratici a qualunque livello.\nIl 14 dicembre 2008 PDL e PSD siglarono il \u00abpartenariato per la Romania\u00bb, un protocollo di collaborazione che si basava su alcuni punti generali, come il mantenimento della flat tax sui redditi personali al 16%, lo sviluppo delle infrastrutture e la stabilizzazione dell'economia nel contesto della crisi mondiale. Il 16 dicembre Stolojan si ritir\u00f2 dall'incarico, mentre B\u0103sescu ripieg\u00f2 su Emil Boc quale nuovo primo ministro. Il 22 dicembre questi riusc\u00ec ad ottenere il voto d'investitura per il suo governo, composto da dieci membri del PDL e dieci del PSD. La presidenza del senato and\u00f2 al PSD, mentre quella della camera dei deputati a Roberta Anastase, rappresentante del PDL.\nL'alleanza di governo si rivel\u00f2 congiunturale e mise in mostra la propria debolezza sin dal principio. Alle critiche e alle divergenze iniziali, dovute ad agende politiche diverse, seguirono mesi di dispute che indebolirono la realizzazione delle misure anticrisi e del piano anticorruzione. Un ministro PDL, Monica Iacob-Ridzi, fu persino sottoposto ad un'inchiesta per appropriazione indebita e costretto alle dimissioni.\nElezioni del 2009.\nPDL e PSD concorsero da avversari anche alle elezioni europee del 7 giugno 2009. Il 31% dei votanti si espresse a favore del PSD (undici seggi), mentre il 30% per il PD-L (dieci seggi).\nL'appuntamento elettorale pi\u00f9 importante dell'anno, per\u00f2, fu quello delle presidenziali di novembre, che fecero crescere la tensione nel governo e portarono alla rottura della maggioranza il 1\u00ba ottobre 2009, cio\u00e8 quando i socialdemocratici decisero di lasciare l'esecutivo in seguito all'insanabile conflitto tra il premier e il vice primo ministro PSD Dan Nica, che aveva avanzato l'ipotesi di possibili frodi elettorali da parte del PDL. I membri del PDL assunsero la guida dei ministeri precedentemente condotti dal PSD, mentre due settimane pi\u00f9 tardi, il 13 ottobre 2009, il governo fu battuto da una mozione di sfiducia presentata da PSD, PNL e UDMR e costretto alle dimissioni. Si tratt\u00f2 del primo governo nella storia della Romania post-comunista ad essere sfiduciato dal parlamento.\nRigettando le proposte dell'opposizione, che desiderava un governo tecnico con a capo Klaus Iohannis, il 15 ottobre B\u0103sescu design\u00f2 quale nuovo premier l'economista Lucian Croitoru, che il 4 novembre si present\u00f2 in parlamento per l'investitura di un governo composto da ministri PDL e indipendenti. Non riusc\u00ec, per\u00f2, ad ottenere il voto di fiducia delle camere, elemento che il 6 novembre spinse il presidente della repubblica a incaricare in sua sostituzione il sindaco del settore 3 di Bucarest, Liviu Negoi\u021b\u0103 (PDL), malgrado le proteste dei partiti d'opposizione. Il suo programma e sua squadra di governo, tuttavia, non furono mai sottoposte all'approvazione del parlamento, mentre la squadra di Emil Boc mantenne le funzioni ad interim fino al mese di dicembre, dopo la celebrazione delle elezioni presidenziali, che sbloccarono la crisi politica.\nAl primo turno del 22 novembre il candidato del PDL B\u0103sescu super\u00f2 quello del PSD Mircea Geoan\u0103 di un solo punto percentuale, mentre al ballottaggio del 6 dicembre il distacco fu persino minore (appena 70.000 voti), differenza talmente sottile da indurre i socialdemocratici a presentare un esposto alla corte costituzionale per la ripetizione del voto a causa di presunte irregolarit\u00e0.\nLa campagna del presidente uscente si bas\u00f2 su un messaggio populista, antiparlamentarista e di accusa della classe politica, considerata corrotta e inefficiente, di cui il leader del PSD era ritenuto uno dei pi\u00f9 evidenti rappresentanti. Su tale argomento B\u0103sescu fu anche promotore di un referendum, svoltosi nella stessa giornata del primo turno, per il passaggio ad un sistema monocamerale e per la riduzione del numero dei parlamentari a trecento. Nonostante la coalizione delle forze d'opposizione per l'elezione di Geoan\u0103 e il supporto fornito dalla maggior parte dei media alla causa del presidente del PSD, B\u0103sescu riusc\u00ec a conseguire un nuovo mandato presidenziale. Il voto della circoscrizione estero, inoltre, risult\u00f2 decisivo per la rielezione del candidato del PDL.\nDopo la convalida del risultato delle elezioni, avvenuta il 14 dicembre, il 17 dicembre il capo di Stato incaric\u00f2 nuovamente Emil Boc di costituire il governo. Grazie al sostegno dei regionalisti filoungheresi dell'UDMR e di una serie di parlamentari indipendenti dimessisi da PSD e PNL (che nel 2010 costituirono il partito chiamato Unione Nazionale per il Progresso della Romania), il 23 dicembre il primo ministro ricevette il voto d'investitura parlamentare per la nascita del governo Boc II. Tra gli obiettivi del nuovo programma vi erano il mantenimento della tassazione ad aliquota fissa al 16% e dell'imposta sul valore aggiunto al 19%, l'applicazione del referendum per la riforma del parlamento e l'allargamento dei diritti per le minoranze etniche. \nIl governo Boc.\nIl governo Boc I, nato da un sottile compromesso politico, prefer\u00ec posticipare azioni maggiori per contrastare l'incipiente crisi economica mondiale ed evitare, quindi, di prendere decisioni impopolari, specialmente alla luce delle vicine delle elezioni presidenziali. Al contrario, nel corso del 2009 il governo contrasse un prestito di 20 miliardi di euro con Fondo Monetario Internazionale, Banca Mondiale e Unione europea per sostenere le spese correnti ed evitare una dura politica fiscale dagli impatti maggiori sulla popolazione .\nIl peggioramento dei parametri economici (contrazione del PIL del 6,6% e rapporto debito/PIL al 7,3% nel 2009), tuttavia, obblig\u00f2 il governo a modifiche strutturali profonde. Il 1\u00ba gennaio 2010 entr\u00f2 in vigore la legge sui salari unitari nella pubblica amministrazione, su cui il governo aveva messo la fiducia e che il 5 ottobre 2009 era stato causa di uno sciopero generale da parte dei dipendenti dello Stato. Le misure pi\u00f9 drastiche, per\u00f2, furono adottate dal governo Boc II e annunciate il 6 maggio 2010 direttamente dal presidente B\u0103sescu, che si sostitu\u00ec informalmente al primo ministro, comunicando le disposizioni del piano di austerity del paese. Questo prevedeva la diminuzione degli stipendi dei dipendenti pubblici del 25%, la riduzione dei sussidi di disoccupazione e per l'assistenza all'infanzia, tassazioni aggiuntive sulle pensioni, tagli alla spesa pubblica e il blocco delle assunzioni nel settore pubblico. Il 26 giugno 2010, alla luce di una sentenza della corte costituzionale che dichiarava parzialmente illegittima la revisione delle pensioni, il governo procedette tramite ordinanza d'urgenza all'aumento dell'imposta sul valore aggiunto dal 19 al 24%.\nLe manovre del governo ebbero un effetto diretto sul calo di popolarit\u00e0 del partito e del presidente della repubblica e furono alla base dei movimenti di protesta che esplosero all'inizio del 2012.\nLa convenzione nazionale del 2011.\nIn pericoloso calo nei sondaggi, il partito avvert\u00ec la necessit\u00e0 di svincolarsi dall'azione di governo, malvista dall'elettorato. A tal proposito nel settembre 2010 fu realizzato un rimpasto che coinvolse sei ministri in area PDL e che segn\u00f2 l'inizio di conflitti interni tra il capo di Stato e una parte del partito costituita da diversi membri anziani, come Vasile Blaga, Adriean Videanu e Radu Berceanu, tutti e tre allontanati dal governo nell'autunno 2010. Per invertire la tendenza negativa, nei primi mesi del 2011 la corrente fedele a B\u0103sescu ipotizz\u00f2 di chiedere le dimissioni da premier a Boc sostituirlo con un tecnico, mentre questi avrebbe conservato la presidenza del partito. Il progetto, tuttavia, fu complicato dall'annuncio di Vasile Blaga di concorrere contro Boc, che era apertamente sostenuto da B\u0103sescu.\nLa convenzione nazionale del 14-15 maggio 2011 vide la vittoria di Emil Boc, che si impose con 868 voti, contro i 499 di Blaga e i 24 del terzo concorrente, l'ex ministro della cultura Theodor Paleologu. Oltre a decretare il successo della fazione vicina a Boc e B\u0103sescu, i delegati del partito elessero l'intera struttura dirigente, tra i quali i quattro primi vicepresidenti Roberta Anastase, Teodor Baconschi, Gheorghe Flutur e Sorin Frunz\u0103verde e il segretario generale Ioan Oltean.\nIn seguito alle dimissioni di Mircea Geoan\u0103, nel novembre 2011 il PDL ottenne la presidenza del senato; inizialmente ad interim con Petru Filip e, poi, con il presidente titolare Vasile Blaga, che si insedi\u00f2 il 28 novembre.\nIl governo Ungureanu.\nAll'inizio del 2012, in procinto di varare una riforma della sanit\u00e0 che avrebbe rafforzato il ruolo del settore privato, il governo fu investito da una serie di proteste che ebbero inizio il 12 gennaio, in conseguenza della destituzione del sottosegretario alla salute Raed Arafat, che era contrario al progetto. Canalizzando il malcontento generale della popolazione, l'evento funse da scintilla per le pi\u00f9 ampie manifestazioni antigovernative dalla rivoluzione del 1989. Il 6 febbraio 2012, al fine di evitare ulteriori escalation che avrebbero messo a rischio l'ordine pubblico, il primo ministro Boc rassegn\u00f2 le proprie dimissioni.\nIl presidente della repubblica design\u00f2 quale nuovo primo ministro una figura indipendente, il direttore del SRI Mihai R\u0103zvan Ungureanu, che il 9 febbraio 2012 riusc\u00ec a costituire un proprio gabinetto sostenuto dalla stessa maggioranza che aveva consentito la formazione del governo Boc II. Il nuovo premier, nominato soprattutto per traghettare il paese a nuove elezioni previste per la fine dell'anno, non riusc\u00ec ad invertire la rotta e meno di tre mesi dopo, il 27 aprile, fu battuto da una mozione di sfiducia, che lo costrinse alle dimissioni. Venuta meno la possibilit\u00e0 di costruire una nuova maggioranza parlamentare guidata dal PDL, dopo una breve delega ad interim a C\u0103t\u0103lin Predoiu, il capo di Stato incaric\u00f2 di formare un nuovo governo Victor Ponta, leader del PSD, nonch\u00e9 dell'ampia coalizione antigovernativa Unione Social-Liberale (USL), che riuniva i principali partiti d'opposizione.\nIn tale periodo numerosi membri del PDL abbandonarono la formazione di Boc, legandosi ad altri partiti. L'esempio pi\u00f9 evidente fu quello del primo vicepresidente Sorin Frunz\u0103verde, che il 27 marzo annunci\u00f2 il suo addio e l'iscrizione al PNL. Tra gli altri, tra i mesi di marzo e aprile lasciarono il PDL anche il senatore Petru Filip e il sindaco di Slatina Darius V\u00e2lcov, che passarono al PSD.\nVasile Blaga alla presidenza.\nIndebolito, il partito partecip\u00f2 alle elezioni amministrative del 2012 presentandosi individualmente o in numerose coalizioni locali con diversi partiti minori. Con la propria sigla non and\u00f2 oltre il 15%, ottenendo la presidenza di un consiglio distrettuale (Alba), 498 posti di sindaco, 212 di consigliere distrettuale e 6.360 di consigliere locale. Le alleanze portarono al PDL circa l'8% in pi\u00f9 e la presidenza del consiglio del distretto di Arad. Tra le citt\u00e0 principali il PDL vinse solo a Cluj-Napoca, dove Emil Boc torn\u00f2 a rivestire la funzione di sindaco, Arad e Bra\u0219ov, con Gheorghe Falc\u0103 e George Scripcaru entrambi al loro terzo mandato consecutivo. A Bucarest il candidato del PDL Silviu Prigoan\u0103 consegu\u00ec solo il 17%, 38 punti percentuali sotto quello dell'USL Sorin Oprescu. Tale proporzione si riflesse anche a livello nazionale, con un voto che premiava ampiamente l'USL.\nVista la sonora sconfitta, nel corso del collegio direttivo del 14 giugno 2021 l'intera dirigenza del partito rassegn\u00f2 le proprie dimissioni, mentre una conferenza nazionale straordinaria fu convocata per il 30 giugno. Unico candidato, Vasile Blaga fu eletto alla presidenza con 1.197 voti favorevoli e 28 contrari. Il nuovo leader si assumeva la responsabilit\u00e0 di riorganizzare il PDL e costruire un autentico partito europeista di destra. Al suo fianco vennero confermati anche i nuovi quattro primi vicepresidenti Cezar Preda, Cristian Preda, Mihai St\u0103ni\u0219oar\u0103 e Dorin Florea e il segretario generale Gheorghe Flutur.\nReferendum ed elezioni parlamentari del 2012.\nA meno di un mese dal tracollo delle elezioni locali il PDL, all'opposizione, si trov\u00f2 a fronteggiare le iniziative della nuova maggioranza, intenzionata a risolvere drasticamente i conflitti con la presidenza della repubblica e con il suo partito. Il 3 luglio l'USL mise in pratica le procedure parlamentari per la destituzione del presidente del senato Vasile Blaga, di quello della camera Roberta Anastase e dell'avvocato del popolo Gheorghe Iancu (sostenuto dal PDL). Tutte e tre le posizioni furono assegnate, quindi, a rappresentanti dell'USL. Il PD-L, lamentando il colpo di mano, per voce dell'ex ministro della giustizia Monica Macovei grid\u00f2 al colpo di stato.\nIl 5 luglio l'USL present\u00f2 formalmente in parlamento un documento per la messa in stato d'accusa del presidente, giudicato colpevole di aver ripetutamente violato le norme costituzionali e di essersi arrogato illegalmente la conduzione delle istituzioni statali in nome della propria ideologia politica. La maggioranza rimprover\u00f2 B\u0103sescu di essere il diretto responsabile della maggior parte delle decisioni che avevano portato alla perdita di credibilit\u00e0 delle istituzioni negli ultimi anni, di aver aggravato la crisi economica e aver bloccato il funzionamento dello stato di diritto e della democrazia in Romania. Il 6 luglio le camere deliberarono la sospensione temporanea del presidente, in attesa di un referendum popolare che avrebbe dovuto ratificare la destituzione o, in alternativa, bocciare la proposta del parlamento. Al fianco dell'USL, votarono a favore anche UNPR e UDMR, che erano stati alleati del PD-L durante il precedente governo.\nIl PDL fece un'ampia campagna per l'astensione al fine di non raggiungere il quorum del 50%+1 degli aventi diritto di voto. Il 29 luglio l'87,5% degli elettori si espresse in favore della destituzione di B\u0103sescu, mentre l'11,1% opt\u00f2 per il suo rientro in funzione. L'affluenza, tuttavia, si ferm\u00f2 al 46% e i risultati non ebbero effetto. Il voto evidenzi\u00f2 il calo di popolarit\u00e0 di B\u0103sescu che, pur mantenendo la posizione di capo di Stato, perse l'appoggio elettorale che aveva ottenuto nell'analogo referendum del 2007. In seno al PDL, inoltre, nacquero nuove correnti che si pronunciavano per la separazione del percorso politico di presidente della repubblica e partito.\nSuperata l'esperienza del referendum il 16 settembre 2012 il PDL firm\u00f2, insieme ai partner minori Forza Civica di Mihai R\u0103zvan Ungureanu e Partito Nazionale Contadino Cristiano Democratico di Aurelian Pavelescu, il protocollo di creazione di un'alleanza elettorale nelle cui liste i tre partiti avrebbero concorso alle elezioni parlamentari del dicembre dello stesso anno. La coalizione, chiamata Alleanza Romania Giusta (ARD), fu sostenuta anche da un'ulteriore piccola forza di centro-destra, il partito Nuova Repubblica di Mihai Neam\u021bu. Il PDL rimaneva in ogni caso il gruppo pi\u00f9 rilevante dell'intera alleanza, poich\u00e9 il 90% dei candidati proveniva dalle proprie file.\nIl programma di governo, impostato soprattutto sulla riduzione delle tasse, per\u00f2, non attrasse l'elettorato, che si orient\u00f2 ancora una volta all'USL. Al voto del 9 dicembre il PDL ottenne il 16%, contro quasi il 60% delle forze di maggioranza, conseguendo 52 deputati e 22 senatori (sul totale di 56 deputati e 24 senatori della coalizione). L'ARD si sciolse subito dopo le elezioni. A causa del risultato negativo il 14 dicembre il primo vicepresidente Cristian Preda abbandon\u00f2 il proprio incarico.\nLa convenzione nazionale del 2013.\nIl 23 marzo 2013, nel corso di una nuova convenzione nazionale straordinaria, si consum\u00f2 lo scontro tra la corrente fedele a B\u0103sescu, rappresentata dal deputato Elena Udrea, e quella che desiderava una minore ingerenza da parte del capo di Stato, di cui il presidente Vasile Blaga costituiva il principale contendente. Una terza fazione, autodefinitasi \"riformista\" e guidata da Monica Macovei, si proponeva di trasformare il partito con l'introduzione di severi canoni etici. Nei mesi precedenti la convenzione B\u0103sescu sostenne apertamente la candidatura della Udrea, considerata una delle sue pi\u00f9 strette collaboratrici, spingendo lo stesso Blaga ad intervenire per sedare le tensioni e chiedere al capo di Stato di non intromettersi su questioni politiche interne.\nLa convenzione elesse la mozione presentata da Blaga \u00abRomania giusta. Politica oltre gli slogan\u00bb (\u00ab\"Rom\u00e2nia Dreapt\u0103. Politic\u0103 dincolo de lozinci\"\u00bb) con 2.344 voti contro il documento della Udrea \u00abIl nuovo Partito Democratico Liberale. Una nuova Romania\u00bb (\u00ab\"Noul Partid Democrat Liberal. O Nou\u0103 Romanie\"\u00bb), che ottenne 2.014 preferenze. Il programma della Macovei ne consegu\u00ec appena 209. La riconferma di Blaga, tuttavia, fu aspramente criticata dagli avversari. Elena Udrea chiese e ottenne il riconteggio dei voti e, alla fine, dichiar\u00f2 di non riconoscerne la validit\u00e0, denunciando l'esistenza di brogli volti a evitare la sua elezione. Nella stessa serata B\u0103sescu rese noto il suo addio, affermando di non essere pi\u00f9 disposto a sostenere il PDL, motivo per il quale si sarebbe occupato della costruzione di un nuovo progetto politico di destra. A tal proposito due giorni dopo il congresso il consigliere presidenziale Cristian Diaconescu fond\u00f2 il Partito del Movimento Popolare (PMP), cui B\u0103sescu si iscrisse ufficialmente nel 2015. La vittoria di Blaga comport\u00f2 la decisione di rimanere all'opposizione dell'USL per tutta la legislatura e, in secondo luogo, la riapertura dei canali di dialogo con il PNL.\nIl 6 aprile 2013 il consiglio nazionale di coordinamento elesse gli altri membri della dirigenza, principalmente uomini vicini a Blaga. I nuovi primi vicepresidenti furono Anca Boagiu (strategie politiche), Liviu Negoi\u021b\u0103 (comunicazione), Dorin Florea (politiche pubbliche) e Andreea Paul (politiche economiche), mentre Gheorghe Flutur venne riconfermato nel ruolo segretario generale. In totale l'ufficio permanente arriv\u00f2 ad essere costituito da 48 membri. Nel luglio 2013 fu assegnato il titolo di primo vicepresidente anche all'ex ministro della giustizia C\u0103t\u0103lin Predoiu, appena iscrittosi al partito.\nElezioni europee del 2014.\nIndebolito dai conflitti interni, il ruolo del PDL all'opposizione del governo Ponta II fu marginale. Pur in piena fase di ricostruzione, il partito non fu in grado di fermare il passaggio di propri parlamentari e membri al PMP. Allo stesso tempo si rifiut\u00f2 di siglare alleanze con altre formazioni minori di centro-destra in vista delle elezioni europee del 2014, per via dello scarso successo di tale soluzione dimostrato nelle precedenti tornate elettorali.\nLa rottura della coalizione di governo con l'uscita dalla maggioranza del PNL all'inizio del 2014, tuttavia, aument\u00f2 le possibilit\u00e0 di trovare un accordo con i liberali. Nel maggio 2014 il PDL si dimostr\u00f2 disponibile per trattative per la definizione di un candidato unico per il centro-destra da contrapporre a Victor Ponta (PSD) alle elezioni presidenziali dell'autunno dello stesso anno. Il voto europeo del 25 maggio, infatti, segn\u00f2 il trionfo dei socialdemocratici (37%), mentre il PNL (15%) e il PDL (12%, equivalente a cinque seggi) delusero le aspettative. Il PMP consegu\u00ec il 6%. Insieme tutte le forze di centro-destra avevano ottenuto una percentuale inferiore al solo PSD.\nIl risultato delle europee acceler\u00f2 l'avvicinamento al PNL, al fine di creare un grande fronte di centro-destra anti-PSD. I negoziati ufficiali iniziarono nel mese di maggio.\nFusione con il PNL.\nLa convenzione nazionale convocata per il 26 luglio 2014 approv\u00f2 da una parte l'assorbimento da parte del PDL del partito Forza Civica di Mihai R\u0103zvan Ungureanu (che divenne nuovo primo vicepresidente insieme ad Andrei Chiliman) e, dall'altra, la ratifica del protocollo di fusione con il PNL. Nel corso della stessa giornata il congresso unificato PDL-PNL diede vita all'Alleanza Cristiano Liberale (\"Alian\u021ba Cre\u0219tin Liberal\u0103\", ACL), coalizione elettorale che avrebbe sostenuto il candidato comune a presidente della repubblica per le elezioni in programma a novembre. Il processo di fusione, non potendosi realizzare sul momento a causa delle imminenti elezioni, sarebbe stato formalizzato a partire dal 2015, anno in cui anche i rispettivi gruppi parlamentari sarebbero stati unificati. L'accordo prevedeva l'adozione del nome storico del PNL, di un nuovo simbolo e dell'inno gi\u00e0 proprio del PDL \u00abVerde di rugiada\u00bb (\"Verde \u00eenrourat\"). Al riguardo dell'alleanza Vasile Blaga dichiar\u00f2 \u00aboggi abbiamo firmato insieme il certificato di nascita del pi\u00f9 grande partito di centro-destra\u00bb, mentre il leader liberale Klaus Iohannis afferm\u00f2 \u00abLa fusione con il Partito Democratico Liberale non deve essere vista come una diluizione dell'identit\u00e0 liberale, bens\u00ec, al contrario, come un rafforzamento\u00bb.\nL'11 agosto 2014 la riunione dei gruppi dirigenti dei due partiti nomin\u00f2 ufficialmente Klaus Iohannis come candidato alla presidenza per l'ACL. Il leader del PNL fu preferito al primo vicepresidente del PD-L C\u0103t\u0103lin Predoiu, che concorreva per la stessa funzione.\nAl ballottaggio presidenziale del 16 novembre 2014 il candidato del centro-destra riusc\u00ec a superare a sorpresa quello del centro-sinistra Ponta con il 54% dei voti. Iohannis, quindi, divenne il successore di B\u0103sescu nella funzione di capo di Stato. Subito dopo le elezioni Blaga annunci\u00f2 lo scioglimento della coalizione ACL, ultimo atto prima dell'unione definitiva di tutte le strutture nel nuovo PNL, che fu ufficialmente iscritto al registro dei partiti politici nel 2015.\nIdeologia.\nIl partito rappresentava l'unione delle tendenze dottrinali proprie del Partito Democratico (PD), di ideologia popolare-conservatrice, nonch\u00e9 membro del Partito Popolare Europeo e dell'Internazionale Democratica Centrista, e quella del Partito Liberale Democratico (PLD), di origine liberale. Il PDL si definiva apertamente di centro-destra, un partito popolare rivolto a tutti i cittadini rumeni che condividevano i valori politici di matrice democratica di centro, liberale e cristiano-democratica. La definizione ideologica del PDL, tuttavia, fu tema di lungo dibattito, tra chi sosteneva la maggiore prevalenza del liberalismo e chi quella del cristianesimo democratico. Tra i suoi obiettivi principali figuravano la lotta alla corruzione, la difesa dello stato di diritto e la completa integrazione della Romania alle strutture dell'Unione europea.\nNonostante la proclamata chiarezza del proprio orientamento, il gruppo dipese fortemente dalla centralit\u00e0 della figura di B\u0103sescu, che dettava in maniera pragmatica le sue linee d'azione politica, arrivando anche a scavalcare le attribuzioni del governo e delle strutture di partito. Il discorso politico di B\u0103sescu fu vicino ad accenti populisti, con un continuo richiamo all'idea di \"popolo\" per delegittimare gli avversari e la classe politica parlamentare, ritenuta a priori corrotta ed antiriformista. Tale atteggiamento, ampiamente caldeggiato da larghe frange del PDL, fu sempre giustificato dalla presunta necessit\u00e0 di difendere gli interessi popolari contro la corruzione, i politici e i particolarismi economici. Si tratt\u00f2, tuttavia, di un populismo scevro da appelli nazionalisti, in quanto la sua retorica era essenzialmente europeista e anticomunista. Il crollo di credibilit\u00e0 del governo PDL e della presidenza della repubblica, come risultato dell'inefficacia delle misure anticrisi, fu uno spartiacque che port\u00f2 il partito a emanciparsi dall'influenza di B\u0103sescu e, in ultima istanza, ad allinearsi alle politiche del PNL per la formazione di un grande polo di centro-destra."}
{"id": "1952590", "revid": "297059", "url": "https://it.wikipedia.org/wiki?curid=1952590", "title": "Controversia dei riti cinesi", "text": "La Controversia dei riti cinesi \u00e8 una celebre diatriba teologica sorta sotto il pontificato di papa Gregorio XV agli inizi del Seicento, che si \u00e8 protratta per circa un secolo e mezzo.\nAffine e contemporanea alla Questione dei riti malabarici, che interess\u00f2 l'India, sorse in occasione dei viaggi che gruppi di missionari occidentali compirono in Estremo oriente con l'obiettivo di evangelizzare i popoli dell'area. Fu il Visitatore gesuita padre Alessandro Valignano a teorizzare per primo il modello di inculturazione per raggiungere lo scopo, il primo ad adottarlo nelle Indie ed in Giappone ed a diffonderlo tra i missionari in Asia, molti dei quali suoi allievi, col suo \"Manuale per i missionari in Giappone\". Il problema di fondo \u00e8 dato dalla difficolt\u00e0 ad adattare i principi cristiani alla civilt\u00e0 delle varie nazioni. \u00c8 significativa questa raccomandazione di Propaganda Fide nel 1659: \nMorto il potentissimo Visitatore Alessandro Valignano nel 1606, la Questione ebbe inizio poco dopo la morte del di questi allievo Matteo Ricci (1610), quando gi\u00e0 il suo successore, Niccol\u00f2 Longobardo, non concordava con lui sul problema del nome di Dio, ritenendo i termini \"Ti\u0101n\" e \"Sh\u00e0ngdi\" passibili di equivoci da parte dei credenti cinesi. La questione scoppi\u00f2 con grande evidenza anche fuori dalla Compagnia, quando arrivarono in Cina i primi missionari domenicani e francescani nel 1630.\nNel corso del tempo si erano venuti a creare due modi diversi di agire tra i missionari, dettati da due modi diversi di intendere il rapporto tra la religione cristiana cattolica e la cultura locale.\nDa una parte c'era chi, come i missionari gesuiti, intendeva conciliare le due culture, permettendo ai neo-convertiti di continuare ad esercitare il culto dei morti secondo le modalit\u00e0 tipiche della religione e cultura cinese, in quanto considerati delle pratiche civili per nulla in contrasto con la dottrina cattolica, e assistere seppur passivamente ai riti stagionali in onore del Cielo, che erano integrati nel sistema religioso confuciano.\nDall'altra c'era chi, come i missionari francescani e domenicani, intendeva, invece, vietare ai cinesi convertiti queste pratiche, considerate espressione di un'altra religiosit\u00e0, diversa e preesistente, e quindi in contrasto con il culto del Dio dei Cristiani.\nLa posizione dei Gesuiti era dettata non solo dall'idea che i missionari dovessero mantenere un atteggiamento tollerante e moderato nei confronti di culture plurimillenarie per favorire la diffusione del Cristianesimo nell'area, ma anche dalla convinzione che la proibizione di queste pratiche potesse compromettere l'adesione di molti letterati cinesi al Cristianesimo, e per questo enfatizzarono l'aspetto \"civile\" di questi riti, e in quanto tali non in contrasto con la dottrina cattolica, spesso ignorando o minimizzando gli aspetti religiosi.\nLa posizione di francescani e domenicani, invece, si basava sulla convinzione che il Cristianesimo andasse definito coerentemente in Cina cos\u00ec come in Europa, e che i cinesi che sceglievano di convertirsi dovessero abbandonare gli antichi riti, considerati espressione di una religiosit\u00e0 alternativa a quella cristiana.\nNon secondaria \u00e8 la considerazione dell'importanza che ebbe, nella formazione di queste diverse opinioni tra missionari, il contesto in cui i vari ordini religiosi scelsero o si trovarono ad operare: i Gesuiti prevalentemente a corte, avendo come interlocutori la classe colta e la alta burocrazia cinese (i cosiddetti \"Letterati\"), quando non mancese (non va dimenticato che l'Imperatore era di etnia, lingua e cultura Manci\u00f9 dall'inizio della Dinastia Qing, nel 1644), pertanto la ristretta fascia di popolazione che seguiva la ritualit\u00e0 confuciana pi\u00f9 per obbligo sociale e politico, che per intima convinzione; mentre i domenicani e francescani agivano esclusivamente nelle province della Cina, quindi a contatto con la gente normale, semplice nella cultura e nelle credenze religiose, e quindi molto pi\u00f9 esposta ai rischi di una religiosit\u00e0 pi\u00f9 concreta e materialistica.\nLe tappe della controversia.\nDopo il Trattato di Niccol\u00f2 Longobardo, che elaborava il problema del nome di Dio con un approccio decisamente differente da quello di Matteo Ricci (testo che peraltro venne pubblicato soltanto nel 1701, a cura del Seminario delle Missioni Straniere di Parigi, e quindi non da parte di una qualche struttura della Compagnia di Ges\u00f9), il primo passo rilevante \"esterno\" rispetto alla Compagnia, si ebbe quando il domenicano Morales sottopose, dapprima al Visitatore della Compagnia, quindi al Sant'Uffizio una serie di critiche verso le pratiche adottate fino a quel momento dai Gesuiti; in seguito a tali osservazioni la Santa Sede emise un primo pronunciamento di condanna sul problema dei \"riti cinesi\", nel 1645.\nCome risposta della Compagnia a tale decreto fu inviato il gesuita Martino Martini a Roma per sostenere le posizioni dei Gesuiti (peraltro senza illustrare il problema della partecipazione dei cristiani ai riti in onore di Confucio, dando egli per scontato che tali riti erano di carattere civile, assumendo cio\u00e8 per postulato ci\u00f2 che avrebbe dovuto dimostrare), e Papa Alessandro VII emise un nuovo decreto pi\u00f9 permissivo nel 1656 che costitu\u00ec per molto tempo l'atto ufficiale cui si appellarono i Gesuiti per sostenere la legittimit\u00e0 della loro prassi. A questo atto segu\u00ec nel 1659, quindi sempre sotto il Pontificato di Alessandro VII, il pronunciamento di Propaganda Fide, sopra citato.\nNel 1668 si tenne una conferenza di missionari a Canton, con una grande maggioranza di Gesuiti, in cui si concordarono alcune linee guida, ma al termine di essa il domenicano manifest\u00f2 pubblicamente in Europa il suo dissenso e la polemica usc\u00ec cos\u00ec dai ristretti ambiti della Chiesa per allargarsi, a livello politico e culturale, a tutta la societ\u00e0 europea.\nDopo che i missionari di Cina ebbero chiesto dei chiarimenti sui due decreti apparentemente contraddittori, nel 1669 papa Clemente IX emise un nuovo decreto, che di fatto era equidistante tra le due posizioni, e che demandava ai missionari l'assunzione delle decisioni sul comportamenti da tenere caso per caso.\nUna svolta decisiva alla vicenda dei Riti venne impressa dal Vicario del Fujian Charles Maigrot (della Societ\u00e0 per le Missioni Estere di Parigi-M.E.P.), che nel 1693 emise un decreto, formalmente valido solo per la sua giurisdizione ma che di fatto influenz\u00f2 tutti i missionari di Cina, che proibiva l'uso dei nomi \"Ti\u0101n\" (Cielo) e \"Sh\u00e0ngdi\" (Signore supremo) - in uso da secoli nel panorama religioso cinese - per indicare il Dio dei Cristiani, proibiva l'iscrizione che significava \"Sede dell'Anima\" nelle tavolette usate in ricordo dei defunti, e proibiva infine ai convertiti di partecipare ai riti equinoziali in onore di Confucio e del \"Cielo\".\nLa situazione si fece molto pi\u00f9 tesa tra la fine del secolo e l'inizio di quello successivo. \nNel novembre 1700 i Gesuiti fecero un'importante contromossa redigendo un documento sulla identit\u00e0 dei riti controversi, in cui si sosteneva che essi fossero soltanto \"civili\" e non religiosi, e sottoponendolo all'Imperatore Kangxi, che lo approv\u00f2 dapprima soltanto verbalmente, poi, su espressa richiesta dei missionari gesuiti, la sua risposta venne messa per iscritto dai mandarini di corte.\nNel frattempo era giunta a conclusione una lunga istruttoria di una apposita commissione del Sant'Uffizio, che nel novembre 1704 produsse la costituzione apostolica \"Cum Deus Optimus\", che sostanzialmente assumeva e ufficializzava i contenuti del decreto di Maigrot.\nNel 1705 il legato pontificio, cardinale Carlo Tommaso Maillard de Tournon, arriv\u00f2 in Cina con l'obiettivo di pubblicare quel decreto e di far s\u00ec che tutti i missionari si conformassero alle decisioni della Santa Sede. Ma il risultato che ottenne fu una reazione molto negativa dell'imperatore Kangxi, che eman\u00f2 - su espressa richiesta dei Gesuiti di corte - un decreto per regolamentare rigidamente la presenza e la attivit\u00e0 dei missionari occidentali in Cina (il Decreto sul \"Piao\", dicembre 1706). In conseguenza di ci\u00f2 il Legato eman\u00f2 a sua volta un decreto (Decreto di Nanchino, febbraio 1707) con cui ribadiva le proibizioni della Santa Sede e dava indicazioni ai missionari sul comportamento da tenere nei confronti dell'Imperatore. Questo provvedimento venne poi approvato dalla Santa Sede nel settembre 1710, prima che giungesse a Roma la notizia della morte di Tournon, avvenuta nel giugno di quell'anno a Macao.\nNel marzo 1715 Papa Clemente XI eman\u00f2 quella che nelle intenzioni doveva essere l'ultima parola sulla questione: la bolla \"Ex Illa Die\", che ribadiva e confermava tutte le proibizioni del decreto del 1704, ed esigeva un giuramento dai missionari. \nMa la vicenda fu tutt'altro che conclusa.\nI Gesuiti di Pechino si rifiutarono di accettare la Bolla e obbedire alle sue direttive, e si autosospesero dall'amministrazione dei sacramenti, sostenendo che non era possibile fare missione in Cina seguendo quelle proibizioni; mentre altri missionari (propagandisti, francescani, domenicani, M.E.P.) continuarono tranquillamente a fare attivit\u00e0 pastorale seguendo le direttive della Santa Sede.\nIn seguito al persistere delle divergenze tra i missionari Clemente XI invi\u00f2 in Cina un nuovo legato, per pubblicare la Bolla con tutta l'autorit\u00e0 della Santa Sede, nella persona di Carlo Ambrogio Mezzabarba, che giunse a Pechino alla fine del 1720. \nQuesta seconda legazione fu condotta con maggiore diplomazia e giunse quasi ad una positiva conclusione con la famosa udienza del 14 gennaio 1721, in cui sembr\u00f2 che l'Imperatore accogliesse tutte le richieste del Papa. Ma anche allora la situazione precipit\u00f2 e il Legato ritorn\u00f2 in Europa senza riportare un significativo successo, neanche concedendo le cosiddette \"Otto Permissioni\", che tentavano, peraltro invano, di venire incontro alle pretese dei Gesuiti.\nLa Questione dei riti cinesi prosegu\u00ec ancora per diversi anni fino a che venne posta la parola fine nel 1742 con la bolla \"Ex quo singulari\" di papa Benedetto XIV, con cui si bandivano definitivamente questi riti, si obbligavano i missionari a un giuramento di fedelt\u00e0, e si proibiva anche ogni ulteriore discussione sull'argomento.\nNel 1935 Propaganda Fide riapr\u00ec la questione e chiese ai Vicari Apostolici in Cina di fornire informazioni sull'identit\u00e0 di quei Riti. I Vicari ottennero dal governo fantoccio del Manchukuo e poi dal Governo cinese, la \"garanzia\" dell'essenza \"civile\" dei riti controversi e sulla base di questa garanzia venne emanata nel dicembre 1939 un'Istruzione di Propaganda Fide, il \"Plane Compertum\", firmata dal Prefetto Fumasoni-Biondi e approvata da Papa Pio XII, che autorizzava i cattolici cinesi a partecipare quei riti e aboliva il giuramento per i missionari, che era rimasto in vigore dal 1742."}
{"id": "1952592", "revid": "729019", "url": "https://it.wikipedia.org/wiki?curid=1952592", "title": "Antonio Riva", "text": "Pluridecorato durante la prima guerra mondiale quando fu un Asso dell'aviazione, iscritto al Partito Nazionale Fascista fin dalla sua fondazione, addestr\u00f2 i piloti della Cina nazionalista tra il 1934 ed il 1949. Saliti al potere i comunisti, inizi\u00f2 a subire intimidazioni fino a quando venne arrestato nel 1950 con l'accusa di aver organizzato un attentato alla vita dei massimi dirigenti comunisti e di aver rivelato i piani dell'invasione del Tibet agli Stati Uniti.\nBiografia.\nAntonio Riva ( \"Li Andong\" nella grafia cinese ) era figlio di commercianti lombardi di Gorgonzola, Achille Riva e Teresa Barbaran Capra che si erano sposati nel 1893. Il padre Achille si era trasferito in Cina, a Shangai, nel 1880 per produrre e gestire al meglio l'importazione in Italia della seta, che a quei tempi costituiva uno dei traffici pi\u00f9 redditizi.\nAntonio nacque l\u20198 aprile 1896 nella citt\u00e0 cinese, dove tutta la famiglia viveva, ma, per una precisa scelta del padre, a quindici anni, nel 1911, fece ritorno a Firenze per attendere agli studi al liceo \u201cAlle Querce\u201d.\nConsegu\u00ec il brevetto di pilota d'aviazione a Pisa. S'arruol\u00f2 nel 1916 e part\u00ec volontario, partecipando col grado prima di Tenente e poi di capitano, alla Prima guerra mondiale nell'aviazione sul fronte di Asiago, dove divenne amico anche dell'asso Francesco Baracca. Milit\u00f2 dal 1917 nelle unit\u00e0 29\u00aa Squadriglia, 71\u00aa Squadriglia Caccia, 73^ e dall'11 ottobre 1917 Comandante della 78\u00aa Squadriglia Caccia e venne ferito due volte, a Oslavia, il 12 novembre 1915 ed il 30 giugno 1916, meritando la medaglia d'argento al valore militare e l'Ordine militare di Savoia. \nLa sua prima vittoria fu il 24 agosto 1917 su un Nieuport 11 della 71\u00aa Squadriglia contro l'Albatros D.III dell'asso Julius Kowalczik abbattuto a Forte Campo Luserna.\nFu uno dei 41 assi italiani dell'aviazione della Grande Guerra, e collezion\u00f2 7 vittorie in duelli aerei.\nIl 10 novembre 1918 passa al comando della 90\u00aa Squadriglia.\nTerminata la guerra, fece ritorno in Cina nell'autunno del 1919, insieme a un gruppo di aviatori italiani per preparare i campi di atterraggio per un raid aviatorio Roma-Pechino, cui avrebbe dovuto partecipare addirittura Gabriele d'Annunzio, qui avviando una redditizia attivit\u00e0 commerciale. Costitu\u00ec una societ\u00e0 a Tianjin, la \"Asiatic Import Export Co.\", che vendeva armamenti e - soprattutto - aeroplani ai vari leader cinesi in guerra uno contro l'altro. Iscritto al Partito Nazionale Fascista, Antonio Riva nel 1926 costitu\u00ec la sezione della Cina del Nord del PNF, e nel 1934 fu nominato segretario della Missione militare aeronautica italiana traendo da entrambe le cariche, prestigio e influenza, oltre a vantaggi per le sue attivit\u00e0 commerciali. Il console d'Italia a Shanghai nel 1930 era Galeazzo Ciano, genero di Benito Mussolini e marito di Edda Mussolini. Fu Ciano ad accreditare Riva presso il governo cinese come addestratore di piloti dell'aviazione della Cina nazionalista.\nSposatosi con la fiorentina Emi Coradi, che in seguito lo lasci\u00f2, si rispos\u00f2, nel 1932 con la statunitense Catherine Lum, americana del Minnesota, da cui ebbe quattro figli. Riva rimase in Cina anche dopo la presa del potere del Partito Comunista Cinese, il 1\u00ba ottobre 1949, ma, per via del suo trascorso politico e dei suoi legami con lo sconfitto partito nazionalista, era inviso al nuovo regime e pi\u00f9 d'una volta gli fu \"consigliato\" di tornare in Italia. La retata scatt\u00f2 il 27 settembre 1950, pochi giorni prima della commemorazione solenne del 1\u00ba anniversario della Repubblica Popolare Cinese.\nAccusato di complottare per assassinare il presidente cinese Mao Zedong durante la parata solenne del 1\u00ba ottobre 1950, primo anniversario della rivoluzione, nonch\u00e9 di dirigere una rete spionistica clandestina al soldo della CIA, tesa a fomentare disordini nel Tibet recentemente annesso (7 ottobre 1950), con l'aiuto di un suo vicino di nazionalit\u00e0 giapponese, dopo un processo-farsa sommario, fu dichiarato colpevole e condannato a morte. I due uomini vennero condotti, in piedi su una jeep, lungo la cosiddetta \"Morrison Avenue\", presso il Tempio del Cielo a Pechino, luogo prescelto per l'esecuzione, tra due ali di folla che li insultava. La condanna venne eseguita mediante fucilazione il tardo pomeriggio, ai piedi del Ponte del Cielo. I presunti complici, un vescovo italiano ed un libraio francese, assieme ad un cinese e ad altri due \"sospetti\", furono incarcerati, ma scamparono al patibolo. Riva venne giustiziato dopo esser stato ingiustamente accusato di spionaggio per sviare l'opinione pubblica cinese dal cattivo andamento della Guerra di Corea.\nDurante il processo, egli aveva denunciato la montatura del caso, pubblicato con gran rilievo sul giornale del PCC \"Renmin Ribao\" (\"Quotidiano del Popolo\"). Questa \"Caccia alle streghe\" cinese contribu\u00ec a giustificare sia l'andamento poco favorevole del conflitto coreano, che l'imposizione di controlli sempre pi\u00f9 stretti sulla societ\u00e0 cinese da parte del Partito Comunista.\nIl processo politico e la condanna a morte.\nRiva e le altre \"sospette spie\" erano stati arrestati \nTutti gli arrestati abitavano nella stessa via di Pechino. Si trattava di Antonio Riva, Henry Vetch (titolare della libreria francese a Pechino), Walter Genthner (tedesco, padre di quattro figli), Monsignor Tarcisio Martina (vescovo della diocesi di Yixian e prefetto apostolico di Pechino), Ryuchi Yamaguchi (giapponese, rappresentante di pompe idrauliche, padre di quattro figli), Quirino Vittorio Gerli (funzionario delle dogane cinesi), e Ma Hsin (un suo impiegato locale, cinese). La retata fu organizzata contemporaneamente per tutti costoro. Fu coinvolto anche il colonnello David Dean Barrett, capo della Missione Dixie, che nel 1944 era stato inviato in Cina dal presidente Franklin Delano Roosevelt per aiutare Mao contro i giapponesi. Barrett venne fatto passare per un agente della CIA.\nA casa di Riva venne rinvenuto un mortaio, residuato bellico che era ormai impossibilitato all'utilizzo, ed a casa di Yamaguchi venne scoperta una piantina di una piazza con disegnate delle traiettorie (si trattava dei getti d'acqua delle pompe, non delle traiettorie balistiche delle bombe di mortaio, come sostenuto dall'accusa). Da quanto per\u00f2 risulta appare assurda la motivazione della condanna, quale sarebbe stata data da Radio Pechino due giorni dopo l'esecuzione dei sospetti (il 19 agosto 1951 venne diramato un comunicato via radio, ma gi\u00e0 il giorno precedente i giornali cinesi davano ampio spazio all'esecuzione delle sospette spie), avere cio\u00e8 i nostri connazionali concorso alla preparazione di un attentato contro i capi del governo comunista cinese. Durante la carcerazione, tutti gli imputati furono ripetutamente torturati, al fine di estorcere loro confessioni. Coloro i quali si salvarono dal patibolo, vennero torturati in carcere anche dopo il processo.\nNell'agosto del 1951, neanche due anni dopo la costituzione della Repubblica Popolare Cinese, venne cos\u00ec tenuto presso il tribunale militare di Pechino un processo contro sei stranieri ed un cinese, accusati di complotto contro la sicurezza dello Stato e di spionaggio a favore degli Stati Uniti. Il processo, conclusosi il primo pomeriggio del 17 agosto con severe condanne, apparve subito voluto per motivi politici.\nDai verbali del processo si legge come l'accusa di spionaggio fosse il principale motivo di reit\u00e0 per gli accusati, colpevoli di \"aver fornito informazioni riservate militari, economiche, politiche all'ufficio per i servizi strategici del governo degli Stati Uniti (OSS) presso il comando delle forze di occupazione a Tokio, nonch\u00e9 all'ufficio dell'addetto militare dell'ex ambasciata a Pechino, Colonnello David Dean Barrett\". A questa prima accusa ne seguiva una ancor pi\u00f9 assurda: \"occultamento di armi e di munizioni per un attacco armato, cospirazione contro la vita dei capi del governo cinese\". Il Dipartimento di Stato statunitense boll\u00f2 il tutto come \"..un'accozzaglia di farneticazioni... una farsa,una montatura\".\nSe il primo capo d'accusa era palesemente non provato, il secondo apparve piuttosto come un pretesto per inasprire viepi\u00f9 le condanne. Gli arrestati infatti vennero accusati di volersi servire di un mortaio del tutto impossibilitato a svolgere il suo \"compito\" per i seguenti motivi:\nIl processo e le condanne ebbero molta rilevanza sulla stampa internazionale e italiana, ma a nulla valsero le proteste elevate al riguardo nonch\u00e9 le smentite dello stesso Barrett, il quale naturalmente era sfuggito all'arresto perch\u00e9 da tempo aveva lasciato la Cina: bench\u00e9 su 7 condannati tre fossero italiani, ben poco pot\u00e9 fare il nostro governo, anche perch\u00e9 non aveva ancora riconosciuto il nuovo governo cinese e non avevamo quindi stabilito relazioni diplomatiche con esso. Un comunicato stampa diramato il 21 agosto 1951 dall'Ufficio Stampa del nostro Ministero degli Affari Esteri, riassunse cos\u00ec la nostra posizione: \"La notizia dell'esecuzione capitale a Pechino del connazionale Antonio Riva e della condanna rispettivamente all'ergastolo e a sei anni di reclusione dei connazionali Mons. Martina e Sig. Geni non hanno mancato di destare una dolorosa impressione in Italia\". Ma il governo, presieduto da Alcide De Gasperi non prese alcun provvedimento in merito. D'altronde, le relazioni diplomatiche tra Italia e Cina furono avviate solo un ventennio pi\u00f9 tardi.\nLa sentenza, immediatamente eseguibile, fu del tutto sproporzionata. Due degli arrestati furono condannati a morte e subito giustiziati: il giapponese Ryuichi Yamaguchi (1904 - 1951) e l'italiano Antonio Riva (1896 - 1951). Monsignor Tarcisio Martina (1887 - 1961, ex membro degli Arditi, arrestato nel maggio 1951) dei padri stimmatini, fu condannato all'ergastolo. Agli altri quattro vennero comminate pene detentive minori: al francese Henry Vetch 10 anni; al cinese Ma Hsin 9; al tedesco Walter Genthner e ad un terzo italiano, Quirino Gerli, 5 anni ciascuno. Martina non scont\u00f2 l'ergastolo e fu espulso dalla Cina dopo qualche anno di carcere, come tutti gli altri sopravvissuti.\nMontano Riva Barbaran, uno dei figli di Antonio Riva, ha taciuto per 57 anni, ma quest'anno ha raccontato come si svolsero i fatti. Secondo quanto appreso, l'esecuzione del padre si svolse in tutta calma e nel massimo ordine, alle ore 17.00 del 17 agosto 1951, mediante fucilazione (in realt\u00e0, un colpo alla nuca). Il sinologo francese Jean Pierre Remy descrisse la fine in tutt'altro modo: \u00abUna donna emerse di colpo davanti a lui dalla folla: gli balz\u00f2 al viso e gli strapp\u00f2 un occhio dall'orbita, brandendolo ebbra di gioia sopra la testa, morto eppure ancora vivo e palpitante\u00bb. I genitori sollevavano sulle spalle i bambini festanti affinch\u00e9 potessero vedere meglio. Un colpo di pistola alla nuca e l'osceno spettacolo era finito\".\nSuo fratello, Marco Riva, ha raccolto a Pechino nuove prove sull'innocenza del padre, che si aggiungono a quella, inoppugnabile, apparsa in un libro uscito da poco (\"L'uomo che voleva uccidere Mao\") a cura di Barbara Alighiero, per anni corrispondente dell'ANSA da Pechino. Costei ha raccolto sulla piazza Tiananmen, dalla viva voce di Zhao Ming, ex viceministro della Pubblica sicurezza, questa affermazione: \u00ab\u00c8 passato mezzo secolo, non abbiamo mai detto a nessuno, straniero o cinese, cosa \u00e8 successo davvero. Il caso di quel Riva ce lo siamo per lo pi\u00f9 inventato noi. Io lo so bene, ero vicedirettore della Prima sezione investigativa. Se non ci fosse stato Riva, ne avremmo trovato un altro e avremmo avuto la nostra bella congiura americana. Era quello che ci serviva allora\u00bb.\nPurtroppo anche il cadavere di Riva non ebbe il rispetto dovuto, come racconta il figlio, in quanto la moglie si affrett\u00f2 a recuperare la salma e la fece portare al Tenggong Zhalan, lo stesso cimitero dove riposa il gesuita Matteo Ricci (tuttora pi\u00f9 noto ai cinesi di Marco Polo). Nel fango, sotto un violento temporale, mentre si procedeva all'inumazione, arrivarono i poliziotti che minacciarono di arresto alcuni missionari per aver aiutato la moglie del \u201ctraditore\u201d nel pietoso compito e irrorarono il feretro di DDT, con la scusa della campagna contro le mosche. Lo scalpellino, terrorizzato, incise sulla lapide solo le iniziali del nome del morto. Il cimitero, devastato durante la rivoluzione culturale (1966 - 1976), presenta molte tombe prive di lapidi. Difficilmente si potr\u00e0 ritrovare la tomba, in quanto pare che le lapidi siano state trasformate in tavolini per picnic. Anche la casa di Riva a Pechino non esiste pi\u00f9, essendo rimasto solo il muro di cinta e il cancello. La vicina chiesa di San Giuseppe le Guardie Rosse l'avevano adibita a officina e sull'ingresso c'era ancora la croce.\nLa vedova di Riva, privata di tutti i suoi averi, venne espulsa coi figli dalla Cina l'8 settembre 1951 e raggiunse l'Italia in terza classe di un transatlantico. In Italia non ebbe aiuto alcuno da parte delle autorit\u00e0. Visse lavorando presso il consolato americano di Genova dove s'era stabilita e mor\u00ec nel 1983.\nNei cultura di massa.\nLetteratura.\nSulla storia di Antonio Riva nel 2008 \u00e8 stato pubblicato il libro \"L'uomo che doveva uccidere Mao\" di Barbara Alighiero\nIl figlio di Antonio Riva, Marco, ha pubblicato in Roma nel 2011, per i tipi de La Sapienza Editrice, un libro dal titolo \"Assassinio di Stato. Antonio Riva - Pechino, 17 agosto 1951\", ISBN 978-88-97492-06-1."}
{"id": "1952600", "revid": "198277", "url": "https://it.wikipedia.org/wiki?curid=1952600", "title": "Oscar del calcio AIC 1997", "text": "L\u2019Oscar del calcio AIC 1997 fu la prima edizione dell'Oscar del calcio AIC, la manifestazione in cui vengono premiati i protagonisti del calcio italiano dall'Associazione Italiana Calciatori.\nVincitori.\nDi seguito sono riportate tutte le nomination dei vari oscar assegnati:"}
{"id": "1952602", "revid": "287204", "url": "https://it.wikipedia.org/wiki?curid=1952602", "title": "Sebastien Buemi", "text": ""}
{"id": "1952604", "revid": "125532526", "url": "https://it.wikipedia.org/wiki?curid=1952604", "title": "Sergio De Caprio", "text": "\u00c8 noto principalmente per aver eseguito, quando era a capo dell'unit\u00e0 Crimor dei ROS dei Carabinieri, l'arresto del capo di Cosa nostra Tot\u00f2 Riina il 15 gennaio 1993. Con il grado di colonnello \u00e8 stato vice comandante del Comando Carabinieri per la Tutela dell'Ambiente a Roma.\nHa fondato la casa famiglia \"Volontari Capitano Ultimo\" di Roma, dove porta avanti progetti di solidariet\u00e0 nei confronti dei meno fortunati.\nIl 15 gennaio 2022, in occasione del 29\u00b0 anniversario dell'arresto di Tot\u00f2 Riina, lancia \"Ultimo TV\", progetto televisivo realizzato con il regista Ambrogio Crespi.\nBiografia.\nOrigini e formazione.\nAllievo della Scuola militare Nunziatella di Napoli, vince il concorso per l'Accademia militare di Modena dove compie gli studi e la formazione, diventando tenente dei Carabinieri e prestando servizio alla Compagnia di Bagheria, dove nel 1985 arresta il latitante Antonino Gargano ed il mafioso Vincenzo Puccio, assassino del capitano dei Carabinieri Emanuele Basile.\nL'inchiesta Duomo connection.\nTrasferito a Milano, col grado di capitano, tra il 1989 e il 1990 sviluppa le indagini dell'inchiesta \"Duomo connection\" coordinata dal Pubblico ministero Ilda Boccassini e relativa alla penetrazione mafiosa a Milano. Le indagini portano all'arresto di un folto gruppo di pregiudicati siciliani e del loro presunto boss, il geometra Antonino Carollo detto \"Toni\", figlio incensurato di Gaetano Carollo, esponente della famiglia mafiosa di Resuttana ucciso nel 1987 a Liscate.\nInsieme con numerosi episodi di traffico di stupefacenti, le indagini accertano una intensa attivit\u00e0 edilizia del gruppo siciliano, realizzata - secondo l'accusa - con la collaborazione degli imprenditori Sergio Coraglia e Gaetano Nobile. Per agevolare le concessioni edilizie da parte del Comune di Milano, i clan siciliani avevano allacciato contatti con importanti esponenti dell'amministrazione. Vennero indagati per corruzione l'assessore all'urbanistica Attilio Schemmari, il sindaco Paolo Pillitteri e tre alti funzionari, poi assolti.\nTra il 1991 e il 1992 alla guida del nucleo \"CRIMOR\" dei Carabinieri di Milano sgomina una raffineria di droga del clan Fidanzati in nord Italia.\nEntrato in quel periodo nel neonato Raggruppamento operativo speciale, \u00e8 capo della I Sezione del I Reparto del ROS, crea una squadra, denominata CRIMOR - Unit\u00e0 Militare Combattente che dal settembre 1992 opera a Palermo, scegliendo, per formarla, un gruppo di Carabinieri al momento poco considerati nell'Arma e relegati a incarichi di non elevato profilo.\nL'arresto di Riina.\nDe Caprio \u00e8 ricordato soprattutto in quanto, quando era a capo del CRIMOR, fu l'ufficiale che mise materialmente le manette il 15 gennaio 1993 a Salvatore Riina. Il racconto dell'arresto del boss mafioso \u00e8 stato varie volte messo in discussione, sia durante il processo celebrato a Palermo nel 2006 in relazione ai fatti che portarono alla ritardata perquisizione del \"covo\" di Riina, sia pi\u00f9 recentemente dalle dichiarazioni di Massimo Ciancimino, figlio dell'ex sindaco di Palermo Vito Ciancimino (condannato per mafia), secondo il quale in realt\u00e0 Riina sarebbe stato consegnato ai Carabinieri da Bernardo Provenzano.\nMassimo Ciancimino, a oggi, \u00e8 un \"dichiarante\" giudicato attendibile solo a fasi alterne nel corso di altri procedimenti. Peraltro, a ben vedere, l'unica ricostruzione ufficiale oggi disponibile delle vicende che hanno portato all'arresto di Salvatore Riina, \u00e8 quella prodotta dalla sentenza n. 514/2006 con cui il tribunale di Palermo ha assolto il capitano De Caprio e il colonnello Mori dalle accuse loro rivolte a seguito della ritardata perquisizione dell'abitazione di Riina. Con la sentenza del 20 febbraio i giudici del tribunale di Palermo, oltre ad assolvere gli imputati \u00abperch\u00e9 il fatto non costituisce reato\u00bb, hanno voluto sottolineare e ribadire che \u00abil latitante (Riina, ndr) non fu consegnato dai suoi sodali, ma localizzato in base a una serie di elementi tra loro coerenti e concatenati che vennero sviluppati, in primo luogo, grazie all'intuito investigativo del cap. De Caprio\u00bb.\nA confutare l'ipotesi che l'arresto del boss fosse stato frutto di un accordo con Provenzano, \u00e8 emerso che le indagini che portarono alla cattura di Riina furono avviate sin dal 1990 dal capitano Angelo Jannone allorquando comandava la Compagnia Carabinieri di Corleone, il quale mediante una serie di intercettazioni ambientali nelle abitazioni dei familiari di Riina arriv\u00f2 a individuare la famiglia Ganci - Spina come quella che ne favoriva la latitanza e pass\u00f2 quelle informazioni a De Caprio nell'agosto del 1992, dopo le stragi.\nDopo la cattura di Riina, dal 1993 al 1997, De Caprio si \u00e8 dedicato alla ricerca di altri pericolosi latitanti, fino allo scioglimento del CRIMOR. Rimase nel ROS fino al 2000.\nIl trasferimento al NOE e al ROS.\nDa comandante della sezione del ROS di Palermo col grado di maggiore, nel maggio del 2000 chiese il trasferimento ad altro incarico, in disaccordo con il vertice del ROS - al tempo comandato dal generale Sabato Palazzo - relativamente all'impiego di personale provvisorio in attivit\u00e0 d'indagine. A seguito della richiesta avanzata, venne assegnato al Nucleo Operativo Ecologico dei Carabinieri (NOE), poi CCTA (Comando Carabinieri per la Tutela dell'Ambiente), come vice comandante. A Roma, grazie all'aiuto e all'appoggio dell'attore Raoul Bova (suo interprete nella miniserie \"Ultimo\") e della Nazionale Cantanti, ha aperto una casa-famiglia per il recupero e il reinserimento di minori disagiati o figli di famiglie segnate dal crimine. Ha destato scalpore la decisione di togliere al \"Capitano Ultimo\", nell'ottobre 2009, la scorta, riassegnatagli solo nel gennaio 2010.\nIl 4 ottobre 2012, su ordine del procuratore della Repubblica di Roma Giuseppe Pignatone, i Carabinieri del NOE coordinati da De Caprio e dal capitano Pietro Rajola Pescarini, hanno perquisito l'abitazione di Massimo Ciancimino a Palermo e di altri imprenditori e prestanome alla ricerca di carte, file e documenti sulla Ecorec utili alle indagini avviate dai pm Delia Cardia e Antonietta Picardi in riguardo al riciclaggio di denaro nella pi\u00f9 grande discarica di rifiuti in Europa a Glina (Romania) del valore di circa 115 milioni di euro. Secondo gli investigatori, il denaro \u00e8 riconducibile proprio a Ciancimino e farebbe parte del tesoro accumulato dal padre Vito quando era sindaco di Palermo. In merito, Massimo Ciancimino ha dichiarato: \"\"Sono perplesso sul fatto che a coordinare l'indagine sia il colonnello 'Ultimo' che pi\u00f9 volte si \u00e8 espresso sulla mia persona definendomi delinquente e mafioso\".\"\nSuccessivamente \u00e8 stato a capo delle indagini che hanno portato all'arresto del presidente di Finmeccanica Giuseppe Orsi, avvenuto il 12 febbraio 2013. Secondo le ipotesi di reato formulate dalla Procura di Busto Arsizio, Orsi si sarebbe reso responsabile di corruzione internazionale, concussione e peculato per le presunte tangenti che sarebbero state pagate per la vendita di 12 elicotteri al governo indiano.. Candidato di bandiera del partito Fratelli d'Italia - Centrodestra Nazionale, durante il secondo, il terzo e il sesto scrutinio per l'elezione del Presidente della Repubblica Italiana del 2013, De Caprio ha riportato 9, 7 e 8 voti rispettivamente.\nSempre su indagini relative alle discariche, a gennaio 2014 il suo reparto produce 7 arresti, tra cui il proprietario della discarica romana di Malagrotta Manlio Cerroni e l'ex presidente della Regione Lazio Bruno Landi. Il 4 agosto 2015, con notizia resa nota il 21 agosto, il generale Tullio Del Sette, comandante generale dell'Arma dei Carabinieri, lo esime dagli incarichi operativi e di polizia giudiziaria, pur lasciandogli l'incarico di vicecomandante del NOE. L'ultimo caso seguito \u00e8 stato quello della Cpl-Concordia.\nL'attivit\u00e0 nell'AISE.\nNel 2016 passa all'Aise, il servizio segreto per l'estero, a dirigere l'ufficio affari interni.\nIl 20 luglio 2017 viene restituito dai servizi all'Arma perch\u00e9, dopo le fughe di notizie sulle indagini su appalti Consip, \"\u00e8 venuto meno il rapporto di fiducia\".\nPoche settimane dopo il CSM invia alla procura di Roma le dichiarazioni rese dal procuratore della Repubblica di Modena, Lucia Musti, sull'uso spregiudicato delle intercettazioni nella precedente indagine Cpl-Concordia da parte di De Caprio e del suo sottoposto, il capitano Gianpaolo Scafarto, indagato poi insieme con il PM Woodcock per falso nelle indagini su appalti Consip.\nL'incarico al CUTFAA e l'aspettativa.\nDe Caprio dichiara per\u00f2 di aver deciso il rientro nell'Arma in maniera autonoma, per evitare strumentalizzazioni.\nNel dicembre 2017 rifiuta l'onorificenza di Cavaliere dell'ordine al merito della Repubblica, di cui l'aveva insignito il Quirinale .\nDal maggio 2018 gli viene affidato l'incarico di direttore attivit\u00e0 convenzionali del Comando per la tutela della biodiversit\u00e0 e dei parchi dei Carabinieri Forestale (CUTFAA).\nDal 3 settembre 2018 De Caprio non ha avuto pi\u00f9 la scorta, su decisione dell'Ufficio centrale interforze per la sicurezza personale, tuttavia il 19 dicembre il Tar del Lazio gliela restituisce.\nIl 6 marzo 2020 comunica di voler lasciare l'Arma dei Carabinieri collocandosi in aspettativa ad un anno dalla messa in quiescenza.\nLa carriera politica.\nIl 18 febbraio 2020, la neo presidente della Regione Calabria, Jole Santelli, annuncia in una conferenza stampa presso la Camera dei Deputati, di aver nominato De Caprio assessore regionale alla Tutela dell'Ambiente. Confermato dal presidente facente funzioni Antonino Spirl\u00ec dopo la morte della Santelli, resta in carica fino alle successive elezioni regionali, nell'ottobre 2021, \nI tentativi di omicidio.\nA causa delle sue indagini antimafia \u00e8 stato nel mirino di \u201cCosa nostra\u201d. Alcuni collaboratori di giustizia raccontano di progetti finalizzati ad ucciderlo: Gioacchino La Barbera rifer\u00ec in udienza pubblica che il boss Leoluca Bagarella aveva proposto un milione di lire in regalo ad un Carabiniere che forniva notizie a Cosa nostra per avere informazioni su dove alloggiava il capitano.\nIl pentito Salvatore Cangemi riferiva di avere partecipato nel giugno 1993 a una riunione con Bernardo Provenzano, Ganci Raffaele e Leoluca Bagarella nel corso della quale Provenzano gli comunicava l\u2019esistenza di un progetto per catturare il capitano Ultimo con l'obiettivo di tenerlo ostaggio e successivamente ucciderlo. \nNel 2014 al colonnello De Caprio \u00e8 stata revocata la scorta, poi restituita dopo la denuncia del settimanale Panorama.\nLe vicende giudiziarie.\nLe accuse di favoreggiamento a Cosa nostra.\nRinviato a giudizio su richiesta del sostituto procuratore della Repubblica di Palermo Antonio Ingroia, De Caprio fu poi prosciolto dall'accusa di favoreggiamento nei confronti di Cosa Nostra. L'indagine era stata avviata dalla procura per accertare gli eventi che avevano portato alla ritardata perquisizione del covo di Salvatore Riina. Infatti, dopo l'arresto del boss, i Carabinieri della territoriale di Palermo erano pronti a perquisire l'edificio, ma Ultimo e il ROS, ritenendo di poter proseguire l'indagine in corso e individuare le attivit\u00e0 criminali dei fiancheggiatori del boss arrestato per disarticolare completamente l'organizzazione, chiesero la sospensione della procedura per \"esigenze investigative\", che fu concessa dalla procura - stando a quanto afferma l'allora procuratore Caselli - \u00abin tanto in quanto fosse garantito il controllo e l'osservazione dell'obiettivo\u00bb. L'osservazione del covo garantita al procuratore Caselli, venne sospesa il giorno stesso dell'arresto di Riina. Successivamente il covo verr\u00e0 perquisito con un ritardo di ben 18 giorni, quando lo stesso era stato ormai ripulito dai mafiosi oltre che ritinteggiato per non lasciare impronte di alcun tipo..\nPeraltro, come riportato nelle motivazioni della sentenza del processo, era ben chiaro dall'inizio sia ai Carabinieri sia alla procura che, decidendo di non procedere alla perquisizione, si assumeva un rischio, un rischio investigativo motivato dal raggiungimento di un obiettivo superiore. Lo stesso Tribunale di Palermo sentenzia:\nI Carabinieri definirono la sospensione dell'osservazione una \u00abiniziativa autonoma della quale la Procura non era stata informata\u00bb. \nSecondo la testimonianza di alcuni collaboratori di giustizia, un gruppo di affiliati alla mafia entr\u00f2 indisturbato portando in salvo i parenti del boss, svuotando la cassaforte e verniciando le pareti per cancellare le impronte. Tuttavia, tali dichiarazioni, giudicate \u00abfrutto di una ricostruzione certamente autorevole, ma insufficiente per trarne definitive conclusioni\u00bb dallo stesso Ingroia \u2013 il PM che ha sostenuto l'accusa nel relativo procedimento -, non sono mai state riscontrate nel corso di un vero e proprio dibattimento. Inoltre, nessuno di detti collaboratori ha mai dimostrato di aver personalmente verificato il contenuto della cassaforte o, quantomeno, di conoscere esattamente quanto conservato all'interno della stessa.\nIl processo si concluse con l'assoluzione \u00abperch\u00e9 il fatto non costituisce reato\u00bb.\nLa sentenza, non appellata dalla Procura della Repubblica di Palermo - che peraltro aveva anch'essa richiesto l'assoluzione - \u00e8 divenuta definitiva l'11 luglio 2006.\nIl ruolo nell'errore giudiziario del caso Barill\u00e0.\nIl capitano Ultimo partecip\u00f2 al pedinamento e all'arresto nel 1992 di Daniele Barill\u00e0, l'imprenditore di Nova Milanese che ottenne, in seguito alla revisione del processo, un risarcimento di quattro milioni di euro per l'ingiusta detenzione durata oltre 7 anni.\nVittima di uno dei pi\u00f9 clamorosi casi di errore giudiziario emersi in Italia, Barill\u00e0 fu erroneamente considerato dai Carabinieri un trafficante di droga, ma l'equivoco era stato generato da uno sbaglio durante un pedinamento sulla tangenziale e strade limitrofe di Milano. La Fiat Tipo amaranto alla guida della quale si trovava Barill\u00e0 era infatti uguale per modello, colore e simile per numero di targa a quella di un vero narcotrafficante. La vicenda \u00e8 stata ricostruita dalla fiction di Rai Uno, \"L'uomo sbagliato\".\nNell'intera vicenda del caso Barill\u00e0, non sono emerse responsabilit\u00e0 disciplinari o penali a carico del Capitano Ultimo."}
{"id": "1952610", "revid": "1305772", "url": "https://it.wikipedia.org/wiki?curid=1952610", "title": "Bivacco Enrico e Mario", "text": "Il bivacco Enrico e Mario (indicato anche in alcune relazioni bivacco del Feuillas o casermetta del Feuillas) \u00e8 un bivacco situato nel comune di Acceglio (\"CN\"), in valle Maira, nelle Alpi Cozie, a \"2.650\"\u00a0m s.l.m.\nStoria.\nIl bivacco \u00e8 stato attivato riadattando una vecchia casermetta militare.\nCaratteristiche e informazioni.\nIl bivacco si trova nel vallone Unerzio (vallone che si dirama da Acceglio) e poco sotto il colle Feuillas (colle che porta in Francia). \u00c8 sempre aperto e ha 12 posti letto.\nAccessi.\nL'accesso avviene dal comune di Acceglio salendo alla frazione Viviere. Di qui il bivacco \u00e8 raggiungibile in circa due ore, seguendo prima il sentiero S9, poi il sentiero S30.\nTraversate.\nIl bivacco si trova sul percorso del sentiero Roberto Cavallero, del quale costituisce il punto d'appoggio per il pernottamento tra la terza e la quarta tappa. Mediante questo sentiero, \u00e8 possibile la traversata al bivacco Bonelli ed al posto tappa GTA di Chialvetta."}
{"id": "1952611", "revid": "209263", "url": "https://it.wikipedia.org/wiki?curid=1952611", "title": "Oscar del calcio 1997", "text": ""}
{"id": "1952623", "revid": "287204", "url": "https://it.wikipedia.org/wiki?curid=1952623", "title": "Alfa Romeo Nuvola", "text": "LAlfa Romeo Nuvola \u00e8 una concept car prodotta dalla casa automobilistica italiana Alfa Romeo ed esposta al salone dell'automobile di Parigi nel 1996.\nIl contesto.\nLa vettura possiede una carrozzeria berlinetta a 2 posti che \u00e8 basata su un telaio meccanizzato autoportante, architettura che permette di ottenere diverse soluzioni volumetriche. La Nuvola, oltre a essere un esercizio di stile, \u00e8 quindi anche la base per un innovativo concetto di versatilit\u00e0 del veicolo, che abbatte i costi di produzione permettendo, nel contempo, di ricavare veicoli con carrozzeria totalmente diversa, pur mantenendo un unico telaio di partenza.\nQuesta filosofia venne accolta con molto stupore dal pubblico: era infatti molto difficile credere che da quel coup\u00e9 sportivo a due posti secchi poteva essere ricavata una familiare partendo dallo stesso telaio. Questa soluzione progettuale al giorno d'oggi \u00e8 sempre pi\u00f9 usata da quelle case automobilistiche che puntano su diversi mercati e che hanno quindi l'esigenza di avere pianali versatili.\nIl design.\nIl disegno del corpo vettura \u00e8 stato realizzato dal Centro Stile Alfa Romeo, a suo tempo supervisionato da Walter de Silva, cui parteciparono attivamente anche Wolfgang Egger, Carlo Giavazzi, Filippo Perini (per gli esterni), Arcangelo Jeker, Daniele Masera (per gli interni) e altri membri del centro stile. La vettura venne presentata di color azzurro perch\u00e9 Paolo Cantarella, a quel tempo amministratore delegato del gruppo Fiat, decise di non voler esporre questa vettura con il classico rosso Alfa: di conseguenza si scelse \"l'azzurro nuvola\", anch'esso molto presente nella tradizione cromatica dell'azienda milanese.\nIl nome \"Nuvola\" fu dato alla vettura per ricordare il pilota automobilistico Tazio Nuvolari e per dare l'idea di leggerezza, e quindi di velocit\u00e0, nonch\u00e9 per la capacit\u00e0 delle nubi di cambiare forma rapidamente (che richiama la soluzione adottata per il telaio).\nLa Nuvola presenta molti richiami stilistici alle Alfa Romeo storiche, come la 8C 2900, la 6C 2500 \u201cVilla d'Este\u201d, la Giulietta Sprint Speciale e la 1900 Sprint, pur adattati a una linea contemporanea.\nLa vettura \u00e8 caratterizzata da un gruppo ottico formato da 4 fari tondi inglobati in altrettante gocce incavate direttamente nel corpo vettura, dalla forma molto allungata quasi a trasmettere la velocit\u00e0 delle gocce d'acqua durante una pioggia. Gli indicatori di direzione riprendono anch'essi la forma dei gruppi ottici, ma sono ricoperti da elementi arancioni in plastica trasparente. I fendinebbia invece sono inseriti in due grandi \"baffi\" scavati nel paraurti anteriore (cos\u00ec facendo il paraurti sembra non esserci, mantenendo pulita la linea della vettura), e molto vicini allo scudetto Alfa Romeo. Questa soluzione \u00e8 stata ripresa nel 2003 dalla stessa Alfa Romeo con il concept Kamal.\nL'auto \u00e8 caratterizzata da un cofano anteriore molto lungo, bilanciato da un posteriore dalla coda molto sporgente, quasi a formare un terzo volume. Il posteriore \u00e8 affusolato e contiene due gruppi ottici dalla forma quasi ellittica che utilizzano una tecnologia a diodi luminosi. Nel posteriore i due profili che racchiudono i terminali di scarico sono in rilievo riprendendo i \"baffi\" del paraurti anteriore.\nParticolare curiosit\u00e0 riguarda il battistrada degli pneumatici, caratterizzato da un disegno realizzato dalla Michelin esclusivamente per l'Alfa Romeo; i cerchi sono da 18 pollici con pneumatico Michelin 235/40 ZR.\nCaratteristiche tecniche.\nLe dimensioni dell'Alfa Romeo Nuvola sono 4.286\u00a0mm di lunghezza, 1.859\u00a0mm di larghezza e 2.600\u00a0mm di passo. Le carreggiate sono 1.577\u00a0mm (l'anteriore) e 1.602\u00a0mm (la posteriore).\nIl motore \u00e8 il 6 cilindri a V di 60 gradi \"Busso\" da 2,5\u00a0L (2.492\u00a0cm\u00b3) di cilindrata, con due turbocompressori (uno per bancata), in posizione anteriore in grado di erogare 300 CV a 6.000 giri e 386 Nm a 3.000 giri. La trazione \u00e8 a 4 ruote motrici, mentre il cambio \u00e8 manuale a 6 rapporti. Il propulsore \u00e8 capace di far arrivare il modello a 100\u00a0km/h da fermo in poco pi\u00f9 di 5 secondi.\nLa velocit\u00e0 massima dichiarata dalla casa \u00e8 di 280\u00a0km/h."}
{"id": "1952629", "revid": "28592", "url": "https://it.wikipedia.org/wiki?curid=1952629", "title": "Scandinavo", "text": ""}
{"id": "1952635", "revid": "648716", "url": "https://it.wikipedia.org/wiki?curid=1952635", "title": "Roberto Micconi", "text": "\u00c8 stato organista titolare della Basilica di San Marco a Venezia e direttore della Cappella Marciana.\nVita e studi.\nAllievo dell'allora organista di San Marco, Carmelo Pavan, si \u00e8 diplomato presso il Conservatorio Benedetto Marcello di Venezia in organo e composizione organistica, clavicembalo, direzione corale e orchestrale. Si perfeziona con il maestro Luigi Ferdinando Tagliavini per l'organo, Franco Ferrara e Carlo Zecchi per la direzione d'orchestra e Wolfango Dalla Vecchia per la composizione.\nNel 1973 musica tre liriche del noto poeta veneziano Mario Stefani, mentre nel 1975 diviene organista titolare in San Marco. Tra il 1981 e il 2000 \u00e8 anche direttore della Cappella Marciana. Dal 1990 dirige l'Orchestra da camera giovanile veneziana.\nNel 2000 \u00e8 stato insignito da papa Giovanni Paolo II dell'Ordine di San Silvestro Papa e sostituito nel ruolo di direttore della Cappella Marciana dal Maestro Marco Gemmani.\nNel 2005 \u00e8 stato chiamato ad inaugurare il nuovo organo della Cattedrale Cattolica di Mosca.\nHa insegnato organo e composizione organistica presso il Conservatorio di Castelfranco, per poi trasferirsi presso quello di Venezia, nel quale \u00e8 stato Vicedirettore per tre anni e, per breve tempo, Direttore \"ad interim\".\nDal 1\u00ba gennaio 2016 non \u00e8 pi\u00f9 primo organista della Basilica, sostituito da Pierpaolo Turetta.\nAttivit\u00e0.\nConcertista internazionale, interprete di numerose registrazioni radio e tv, \u00e8 spesso invitato, in qualit\u00e0 di musicologo e di organologo, a tenere conferenze sulla musica veneziana, specie negli Stati Uniti, e a far parte di giurie in concorsi internazionali d'organo.\nHa al suo attivo diversi CD, incisi su organi storici veneziani, e numerose composizioni organistiche, corali e orchestrali."}
{"id": "1952639", "revid": "439868", "url": "https://it.wikipedia.org/wiki?curid=1952639", "title": "Contrada di Borgo San Giacomo", "text": "La Contrada di Borgo San Giacomo \u00e8 una delle 8 contrade facenti parte del Palio di Ferrara che ogni anno si svolge nel mese di maggio a Ferrara.\nGonfalone.\nLo stemma \u00e8 l'aquila bianca, simbolo dell'antica casata estense che governava Ferrara, i colori sono il Giallo e il Blu.\nTerritorio.\nCome tutti i borghi, i territori della contrada si estendono prevalentemente al di fuori delle mura cittadine in direzione nord-ovest. All'interno delle mura comprende il Rione Giardino, moderno rione sorto sul distrutto borgo Alto o Superiore che ospitava il Castel Tedaldo dei Marchesi di Canossa ed una parte dell'attuale viale Cavour espandendosi al di fuori della cerchia muraria inglobando la via San Giacomo, via Darsena, corso Isonzo, viale IV Novembre, via Arginone, via Canapa e i quartieri di Porotto, Cassana e Mizzana sino ai confini del comune.\nLa Contrada partecipa agli eventi del Palio di Ferrara, in particolare il secondo week-end di maggio gli Antichi giochi delle Bandiere Estensi che oltre ad assegnare il premio cittadino, garantiscono una partecipazione ai campionati italiani della Federazione Italiana Sbandieratori sotto l'egida dell'Ente Palio Citt\u00e0 di Ferrara, e l'ultima domenica al Palio di San Giorgio.\nOgni anno nel mese di marzo la contrada organizza un torneo, il \"Torneo dell'Aquila Bianca\" al quale vengono invitati i gruppi che hanno dimostrato un alto livello agonistico nell'arte della bandiera, a sfidarsi per conquistare il trofeo nella specialit\u00e0 Singolo Tradizionale e in quella della Coppia Tradizionale. L'invito non viene comunque esteso alla Contrada di Borgo San Luca, nemica storica.\nEvento tradizionale, realizzato con gli Enti rievocativi di Este e Grottazzolina con i quali compone il Consorzio Terre e Castelli Estensi, \u00e8 la Giostra del Monaco, rievocazione della battaglia di Cassano d'Adda ed alla vittoria su Ezzelino da Romano, figlio del Monaco, di Azzo VII grazie alla quale gli Estensi ottennero il titolo di Podest\u00e0 perpetui su Ferrara. La rievocazione si svolge il primo fine settimana di settembre sul baluardo di Santa Maria alla Fortezza e si compone di mercati medievali, artigiani, campi di armati, spettacoli teatrali, musica ed esibizioni di danza e bandiere, e della Giostra del Monaco, gara di abilit\u00e0 equestre con mazza ferrata tra le citt\u00e0 di Ferrara, Este e Grottazzolina.\nLa sede della contrada \u00e8 nello scantinato di Via Ortigara, 14 a Ferrara.\nSbandieratori e musici.\nLa contrada iscritta alla Federazione italiana sbandieratori (F.I.SB.) partecipa il secondo week-end di maggio agli Antichi giochi delle Bandiere Estensi che oltre ad assegnare il premio cittadino, garantiscono una partecipazione ai campionati italiani di bandiere come Ente Palio Citt\u00e0 di Ferrara. Negli ultimi 3 anni, gli sbandieratori e i musici del Borgo di San Giacomo hanno rappresentato la citt\u00e0 ai Campionati Italiani F.I.Sb. di categoria A1, assieme ai concittadini della Contrada San Giorgio e della Contrada San Paolo (Ferrara)."}
{"id": "1952643", "revid": "156341", "url": "https://it.wikipedia.org/wiki?curid=1952643", "title": "Agiografici", "text": ""}
{"id": "1952654", "revid": "178779", "url": "https://it.wikipedia.org/wiki?curid=1952654", "title": "Swiss Olympic Association", "text": ""}
{"id": "1952655", "revid": "198277", "url": "https://it.wikipedia.org/wiki?curid=1952655", "title": "Oscar del calcio AIC 1998", "text": "L\u2019Oscar del calcio AIC 1998 fu la seconda edizione dell'Oscar del calcio AIC, la manifestazione in cui vengono premiati i protagonisti del calcio italiano dall'Associazione Italiana Calciatori.\nVincitori.\nDi seguito sono riportate tutte le nomination dei vari oscar assegnati:"}
{"id": "1952657", "revid": "1005847", "url": "https://it.wikipedia.org/wiki?curid=1952657", "title": "Partito Conservatore (Romania)", "text": "Il Partito Conservatore (\"Partidul Conservator\", PC) \u00e8 stato un partito politico romeno.\nStoria.\nIl PC \u00e8 stato fondato nel 1991 da Dan Voiculescu, dopo la caduta del regime comunista. Il PC \u00e8 andato spostandosi nel tempo da posizioni centriste a posizioni conservatrici. Inizialmente, infatti, il PC aveva il nome di Partito Umanista Romeno (\"Partidul Umanist Rom\u00e2n\" - PUR). Ha assunto l'attuale denominazione nel 2005.\nNel 2000 il PC, allora PUR, si coalizz\u00f2 con il Partito Socialdemocratico (centro-sinistra) e form\u00f2 con questo il nuovo governo. Il PC/PUR ottenne la formazione di un nuovo Ministero, quello delle Piccole e Medie Imprese, l'elettorato di riferimento dei \"conservatori\". La soppressione del Ministero nel 2003 provoc\u00f2 la rottura tra PSD e PC/PUR. Nonostante la rottura con il PSD, il PC/PSD si ripresent\u00f2 in coalizione con i socialdemocratici alle elezioni del 2004. Visto l'insuccesso elettorale e l'esigua maggioranza del governo a guida liberale (formata dal Partito Democratico Liberale e dal Partito Nazionale Liberale), il PC entr\u00f2 a far parte della nuova maggioranza, salvo uscirne nel 2006.\nIl PC si propone di promuovere la famiglia, la solidariet\u00e0 sociale, l'integrazione europea, oltre che difendere l'identit\u00e0 nazionale. Si ispira direttamente allo storico Partito Conservatore Romeno, uno dei due maggiori partiti rumeni del periodo antecedente alla Prima guerra mondiale. \u00c8 da notare, per\u00f2, che tra i due partiti non vi \u00e8 una diretta continuit\u00e0 storica.\nNel 2005, il PC organizz\u00f2 la \"Marcia per i valori familiari\" quale reazione allo svolgimento a Bucarest del Gay pride. Il PC, infatti, si oppone al riconoscimento dei matrimoni-gay. Il PC, inoltre, sostiene l'introduzione dell'obbligatoriet\u00e0 dell'educazione religiosa nelle scuole.\nAlle politiche del 2008, il PC \u00e8 ritornato ad allearsi con il PSD. L'alleanza ha ottenuto il 33,1% dei voti (- 3,7%), con una perdita di 18 seggi. Ad avvantaggiarsene sono stati gli avversari del PNL e del PDL che, presentatisi separatamente, hanno ottenuto complessivamente il 51% dei voti, con un incremento del 19%. I liberali nazionali ed i liberal-democratici hanno, infatti, sottratto voti oltre che all'alleanza PC-PSD, anche al Partito Grande Romania, che \u00e8 passato dal 13 al 3% dei voti.\nIl 19 giugno 2015 il Partito Conservatore confluisce insieme al Partito Liberale Riformatore nel nuovo partito Alleanza dei Liberali e dei Democratici.\nIdeologia.\nIl PC non era iscritto ad alcun partito europeo; all'interno del Parlamento europeo, prima ha aderito al Gruppo dell'Alleanza dei Democratici e dei Liberali per l'Europa (ALDE), poi all'Alleanza Progressista dei Socialisti e dei Democratici (APSD). Segnatamente, all'ALDE aderirono i due rappresentanti conservatori all'interno della delegazione della Romania al Parlamento europeo del 2007 (Silvia Ciornei e Eduard-Raul Hellvig); all'APSD gli esponenti del partito eletti alle europee del 2009 (Sabin Cuta\u015f) e del 2014 (Maria Grapini).\nIl PC si pose pertanto come un partito \"social conservatore\": conservatore sui temi etici, ma sostenitore di un forte ruolo dello stato in economia. Da qui l'ambivalenza delle sue alleanze."}
{"id": "1952658", "revid": "232551", "url": "https://it.wikipedia.org/wiki?curid=1952658", "title": "Genebaldo di Laon", "text": "Biografia.\nNon si sa molto della vita di Genebaldo. Secondo Jacopo da Varagine Genebaldo, appartenente a una nobile famiglia, avrebbe sposato una nipote di san Remigio, primo vescovo di Reims. In seguito i due coniugi avrebbero deciso di darsi alla vita religiosa. Dopo la consacrazione di Genebaldo a vescovo di Laon, diocesi suffraganea di Reims (496 o 497), i due coniugi avrebbero ripreso ad avere rapporti sessuali coronati con la nascita di un maschio, a cui sar\u00e0 attribuito il nome di \"Latro\" e che diverr\u00e0 anch'egli vescovo di Laon alla morte del padre, e di una femmina, a cui sar\u00e0 dato nome \"Volpina\". Nel 510, pentito, Genebaldo avrebbe confessato la colpa a Remigio, suo metropolita, e costui lo avrebbe condannato alla reclusione in una cella nel convento di \"San Giuliano\" in Laon. Dopo sette anni, nel 517, un angelo sarebbe apparso a Remigio per invitarlo a perdonare il nipote. Genebaldo avrebbe vissuto in santit\u00e0 il resto della sua vita.\nLa ricorrenza di Genebaldo \u00e8 fissata al 5 settembre."}
{"id": "1952661", "revid": "1926649", "url": "https://it.wikipedia.org/wiki?curid=1952661", "title": "Associazione Calcio Siena 2008-2009", "text": "Questa voce raccoglie le informazioni riguardanti l'Associazione Calcio Siena nelle competizioni ufficiali della stagione 2008-2009.\nStagione.\nLa stagione 2008-2009 \u00e8 stata la 6\u00aa stagione in Serie A del Siena, l'allenatore \u00e8 Marco Giampaolo, il quale ha sostituito Mario Beretta.\nIn campionato la \"Robur\" inizia con una sconfitta per 1-0 a Bergamo, alla quale seguono una vittorie (contro il ) e due pareggi (contro e ). Dopo una sconfitta per 2-1 contro l', il Siena si risolleva battendo la , alla quale per\u00f2 segue un'altra sconfitta, questa volta contro il . Dopo il pareggio contro il e la sconfitta contro il , i bianconeri tornano a vincere battendo per 1-0 la ; vengono in seguito battuti a Roma dalla per 3-0, a cui seguono un pareggio (contro il ) e due vittorie (contro e ). Dopo quattro sconfitte consecutive (contro , , e ) la \"Robur\" torna alla vittoria battendo per 1-0 la , terminando cos\u00ec il girone di andata. In quello di ritorno, dopo la vittoria contro l', il Siena subisce due sconfitte consecutive (contro Cagliari e Lecce) a cui seguono due pareggi (contro Sampdoria e Udinese). Dopo la sconfitta contro la Roma, i bianconeri ottengono un pareggio (contro il Genoa) e una vittoria (contro il Catania); a queste seguono due sconfitte (5-1 contro il Milan e 1-0 contro la Fiorentina), alle quali la squadra risponder\u00e0 con due vittorie (contro Lazio e Bologna). A ci\u00f2 seguono due ulteriori sconfitte, contro Chievo e Torino, e quindi le due vittorie contro Napoli e Palermo. Dopo le sconfitte (entrambe per 3-0) contro Inter e Juventus, il Siena termina il campionato pareggiando per 1-1 a Reggio Calabria.\nIn Coppa Italia il Siena inizia dal quarto turno, scontrandosi contro l' e vincendo per 4-0. La \"Robur\" viene tuttavia eliminata dalla competizione nel terzo turno, nel quale viene sconfitta per 3-0 dall'.\nMaglie e sponsor.\nNella stagione 2008-2009 lo sponsor tecnico \u00e8 Umbro, mentre lo sponsor ufficiale \u00e8 Monte dei Paschi di Siena. La divisa casalinga presenta la classica maglia a righe bianco-nere, pantaloncini bianchi e calzettoni neri. Quella da trasferta \u00e8 interamente rossa mentre la terza blu.\nOrganigramma societario.\nArea direttiva\nArea tecnica\nArea sanitaria"}
{"id": "1952669", "revid": "2091899", "url": "https://it.wikipedia.org/wiki?curid=1952669", "title": "Libri su Star Trek", "text": "Dal 1970 ad oggi sono stati prodotti numerosi romanzi ambientati in varie epoche e in vari luoghi dell'universo Star Trek. Di seguito si riportano solo i titoli apparsi in Italia, divisi per case editrici.\nGarden Editoriale.\nTutti i romanzi sono ambientati nella serie classica.\nGarden Serie Argento\nArmenia Editore.\nSerie classica\nArnoldo Mondadori Editore.\nCollana Urania.\nTutti i romanzi sono ambientati nella serie classica.\nLa pista delle stelle.\nLa rivista di Mondadori \"Star Trek - La pista delle stelle\" pubblic\u00f2 dal 1978 al 1979 le traduzioni delle versioni romanzate da James Blish (edite per la prima volta nel 1967 da Bantam Books) delle sceneggiature dei telefilm della serie originale in una serie di volumetti, nello stesso ordine cronologico delle trasmissioni. Ogni volumetto pubblicava a cadenza mensile 4-5 episodi della serie. La rivista italiana chiuse tuttavia prima di pubblicare gli ultimi episodi.\nTascabili Economici Fanucci.\nNumeri fuori collana\nUltimo avamposto.\nEditore di Bologna che distribuisce i libri di Star Trek in allegato alla \"Rivista italiana di Star Trek\"."}
{"id": "1952671", "revid": "35804", "url": "https://it.wikipedia.org/wiki?curid=1952671", "title": "Portogallo alla XXIII Olimpiade", "text": ""}
{"id": "1952683", "revid": "289427", "url": "https://it.wikipedia.org/wiki?curid=1952683", "title": "Giacomo Rossi-Stuart", "text": ""}
{"id": "1952684", "revid": "212348", "url": "https://it.wikipedia.org/wiki?curid=1952684", "title": "Ione di Chio", "text": "Biografia.\nIone fu figlio di Ortomene, soprannominato \"figlio di Xuto\": probabilmente in riferimento a Suto padre di Ione. Da giovane giunse ad Atene dove conobbe Cimone e col quale svolse alcuni lavori, come scrive Plutarco. Sempre secondo il biografo, Ione critic\u00f2 severamente Pericle, che sarebbe stato suo rivale in amore. Ione era familiarmente legato ad Eschilo, se si d\u00e0 fede a un aneddoto raccontato da Plutarco, eppure Ione inizi\u00f2 la propria carriera di tragediografo solo dopo la morte dell'amico. Da Ione stesso si conosce un incontro avvenuto con Sofocle, a Chio, quando questo era stato eletto comandante nella spedizione contro Samo del 440 a.C.\n&lt;br&gt;Nel 452 a.C. Ione pubblic\u00f2 la sua prima tragedia che gli valse il terzo posto agli agoni drammatici del 429/8 a.C., dopo Euripide e Iofonte. Poco si conosce della sua vita dopo il 452 a.C.: egli dovette morire prima del 421 a.C., come si intuisce dalla \"Pace\" di Aristofane, che fu pubblicata in quell'anno. Prima della morte Ione vinse un premio per i propri ditirambi e uno per le tragedie allo stesso tempo, perci\u00f2 offr\u00ec ad ogni Ateniese una brocca di vino di Chio.\nOpere.\nIl numero delle tragedie scritte varia tra 12, 30 e 40. Si sono conservati frammenti e titoli di undici tragedie: \"Agamennone\", \"Alkmene\", \"Argeioi\", \"Eurytidai\", \"Laerte\", \"Mega Drama\", \"Omphale\" (dramma satiresco), \"Fenice o Caineo\", \"Fenice Secondo\", \"Phrouroi\", \"Teukros\".&lt;br&gt;\nLo Pseudo-Longino descrive lo stile di Ione caratterizzato da poca raffinatezza e mancanza di audacia. Ciononostante, Ione fu molto ammirato, principalmente, per le sue eleganti arguzie retoriche. Alcuni scrittori scrissero dei commenti riguardo alle sue tragedie, tra i quali: Arcesilao, Batone di Sinope, Didimo Calcentero, Epigene di Sicione e persino da Aristarco di Samotracia. Oltre alle tragedie, per cui \u00e8 principalmente ricordato, Ione scrisse anche altre opere: poemi lirici, commedie, epigrammi, peani, inni, scholia ed elegie. Alcune elegie si trovano nell\"'Antologia Palatina\".\n&lt;br&gt;Si hanno dei titoli di alcuni suoi lavori in prosa: un \"Presbeutikon\" (\u03a0\u03c1\u03b5\u03c3\u03b2\u03b5\u03c5\u03c4\u03b9\u03ba\u03cc\u03bd) (forse spurio); una \"Ktisis\" (\u039a\u03c4\u03af\u03c3\u03b9\u03c2), abbreviazione di \"Chiou Ktisis\" (\u03a7\u03af\u03bf\u03c5 \u039a\u03c4\u03af\u03c3\u03b9\u03c2) (opera storica, sullo stile di Erodoto, in dialetto ionico; l'opera \u00e8 forse la stessa citata da Pausania come \"Syngraphe\", \u03a3\u03c5\u03b3\u03b3\u03c1\u03b1\u03c6\u03ae); un \"Kosmologikos\" (\u039a\u03bf\u03c3\u03bc\u03bf\u03bb\u03bf\u03b3\u03b9\u03ba\u03cc\u03c2) (opera filosofica, la stessa citata come \"Triagmos\", \u03a4\u03c1\u03b9\u03b1\u03b3\u03bc\u03cc\u03c2, o \"Triagmoi\", \u03a4\u03c1\u03b9\u03b1\u03b3\u03bc\u03bf\u03af); degli \"Hypomnemata\" (\u1f59\u03c0\u03bf\u03bc\u03bd\u03ae\u03bc\u03b1\u03c4\u03b1) (probabilmente chiamati anche \"Epidemiai\", \u1f18\u03c0\u03b9\u03b4\u03b7\u03bc\u03af\u03b1\u03b9, o \"Ekdemetikos\", \u1f18\u03ba\u03b4\u03b7\u03bc\u03b7\u03c4\u03b9\u03ba\u03cc\u03c2; contengono un resoconto dei suoi viaggi)\nIn particolare ci\u00f2 che spicca della sua produzione \u00e8 l'incredibile variet\u00e0 e poliedricit\u00e0, cosa rara nel V secolo a.C. dove di norma ci si specializzava in uno o pochi generi letterari. Tale aspetto della poetica di Ione viene ricordato da Callimaco nel giambo XIII, in cui il poeta lo cita come precedente al momento di difendersi proprio dall'accusa di dedicarsi a diversi generi letterari "}
{"id": "1952687", "revid": "438678", "url": "https://it.wikipedia.org/wiki?curid=1952687", "title": "Paesaggista", "text": "Quella di paesaggista \u00e8 una specializzazione professionale che ha avuto diversi significati nel tempo, ed \u00e8 legata al soggetto del paesaggio, nell'arte o nell'architettura.\nI professionisti operanti nel settore sono l'architetto paesaggista o l'agronomo.\nPittura.\nIn pittura, dal XVIII secolo, il paesaggista \u00e8 un artista che utilizza come soggetto prediletto i paesaggi. Si pu\u00f2 trattare di vedute paesaggi naturali o urbani (esempio le vedute del Canaletto); esistono anche paesaggisti specializzati in \"marine\".\nFotografia.\nLa fotografia paesaggistica \u00e8 un genere fotografico che ritrae il paesaggio, naturale o urbano. Forse il genere pi\u00f9 frequentato sia dai fotografi amatoriali che professionisti.\nArchitettura.\nIn architettura, secondo un'accezione pi\u00f9 recente del termine, il \"paesaggista\" \u00e8 un architetto o agronomo che progetta spazi aperti, quali parchi, giardini, aree verdi. La disciplina che si occupa di questa materia \u00e8 l'architettura del paesaggio.\nSecondo la definizione dell'EFLA (Fondazione europea per l'architettura del paesaggio), il paesaggista \u00e8 colui che pianifica e progetta paesaggi urbani e rurali nello spazio e nel tempo, sulla base delle caratteristiche naturali e dei valori storici e culturali del territorio. A questo fine fa riferimento a metodi e principi estetici, funzionali, scientifici e gestionali, con un appropriato uso di tecniche e materiali sia naturali che prodotti dall'uomo.\nLetteratura.\nNella letteratura \u00e8 talvolta descritto come \"paesaggista\" un autore che utilizza come soggetto prediletto i paesaggi. Si pu\u00f2 trattare di descrizioni paesaggistiche e ambientali ed in termini allargati anche delle descrizioni poetiche sulla precariet\u00e0 dell'uomo. Un esempio sono le poesie di Ungaretti o delle descrizioni poetiche del Petrarca capaci di coniugare paesaggi reali in cui il poeta visse ed ai quali si ispir\u00f2, da Pisa ad Avignone, dalla Valchiusa a Montepellier, a Parma, fino ad Arqu\u00e0, con luoghi inventati dalla sua immaginazione poetica."}
{"id": "1952689", "revid": "767487", "url": "https://it.wikipedia.org/wiki?curid=1952689", "title": "Molly Hatchet", "text": "I Molly Hatchet sono un gruppo rock formato nel 1971 a Jacksonville, Florida, USA.\nBiografia.\nLa band Molly Hatchet si forma nel 1971 per iniziativa di due chitarristi, Dave Hlubek e Steve Holland, a cui si aggiungono successivamente Duane Roland alla chitarra, Banner Thomas al basso e nel 1975 Bruce Crump alla batteria e Danny Joe Brown alla voce.\nNel 1977 firmano il loro primo contratto discografico con la Epic e l'anno successivo pubblicano il primo album: \"Molly Hatchet\". Il produttore \u00e8 Tom Werman che in precedenza aveva gi\u00e0 lavorato con artisti del calibro dei Cheap Trick e Ted Nugent.\nIn breve tempo i Molly Hatchet raggiungono una discreta fama. \"Flirtin' with Disaster\" del 1979 vende un milione e mezzo di copie. I Successivi \"Beatin' the Odds\" del 1980 e \"Take No Prisoners\" del 1981 (entrambi con il nuovo cantante Jimmy Farrar) ottengono buone posizioni nella classifica USA.\nDurante gli anni ottanta vengono prodotti gli album \"No Guts...No Glory\" (con il ritorno di Danny Joe Brown alla voce e l'innesto di Riff West al basso e John Galvin alle tastiere), \"The Deed Is Done\", \"Double Trouble Live\" e \"Lightning Strikes Twice\" che vede la sostituzione di Dave Hlubek con Bobby Ingram (gi\u00e0 nella Danny Joe Brown Band).\nDopo sette anni di silenzio, nel 1996 Bobby Ingram d\u00e0 vita ad una nuova versione della band, pubblicando l'ottimo \"Devil's Canyon\". Durante le registrazioni dell'album il cantante Danny Joe Brown \u00e8 costretto a lasciare per problemi di salute.\nIl suo posto viene preso da Phil McCormack che diventa elemento stabile in tutti i successivi lavori della band fino alla sua morte avvenuta il 26 aprile 2019.\nDa aprile 2019 la band si avvale del cantante Jimmy Elkins."}
{"id": "1952696", "revid": "38120", "url": "https://it.wikipedia.org/wiki?curid=1952696", "title": "Abin Sur", "text": "Abin Sur \u00e8 un personaggio dei fumetti DC Comics, creato da John Broome e Gil Kane, apparso per la prima volta sulle pagine di \"Showcase\" n. 22 (\"S.O.S. Green Lantern\", settembre-ottobre 1959). Era un membro del Corpo delle Lanterne Verdi e reclutatore di Hal Jordan come Lanterna Verde.\nBiografia del personaggio.\nIn origine Abin Sur era un professore di storia del pianeta Ungara, che venne nominato Lanterna Verde del settore 2814 nella met\u00e0 degli anni '60 dell'Ottocento. Da bambino, fu il migliore amico di Ruch Ehr e successivamente, per associazione, di Munni Jah. I due erano una coppia e Abin Sur amava segretamente Munni, ma non ne parl\u00f2 mai.\nReclutato dalla Lanterna Verde conosciuta come Starkaor, \u00e8 conosciuto per essere venuto sulla Terra in varie occasioni. Nel vecchio West statunitense, si alle\u00f2 con un antenato di Hal Jordan per combattere contro un alieno di nome Traitor (dall'inglese \"Traditore\"), responsabile della morte di Starkaor. Durante la seconda guerra mondiale, incontr\u00f2 Starman e Bulletman alleandosi con loro per sconfiggere un alieno sotto il controllo mentale di Mr. Mind. In una visita successiva, il potere del suo anello fu neutralizzato da un nemico che stava inseguendo. Conobbe Jay Garrick e Alan Scott, e prese in prestito l'anello mistico di Alan. Lo utilizz\u00f2 contro il suo avversario, ottenendo vantaggio sull'efficacia di questo anello sul colore giallo. Visit\u00f2 la Terra anche nel punto d'incontro tra la Golden Age e la Silver Age, dove incontr\u00f2 Martian Manhunter.\nMentre era in servizio, fu attaccato e seguito dall'alieno conosciuto come Legion mentre tornava su Oa. Ferito gravemente e con la nave spaziale in pessime condizioni, effettu\u00f2 un atterraggio di fortuna sul pianeta abitabile a lui pi\u00f9 vicino, la Terra. A causa delle sue ferite, Sur sapeva che la sua morte era inevitabile, quindi utilizz\u00f2 il suo anello per trovare un successore. La prima possibilit\u00e0 fu Clark Kent. Siccome non era nativo della Terra fu scartato. I due candidati successivi furono Hal Jordan e Guy Gardner. Dato che Jordan era il pi\u00f9 vicino, l'anello scelse lui come successore di Abin Sur.\nPer un istante, durante l'Ora zero, Abin Sur fu portato nel presente, dove aiut\u00f2 i Darkstars nella loro battaglia contro Entropy. Fu poi riportato al suo tempo.\nNell'aldil\u00e0, Sur pot\u00e9 aiutare Jordan quando questi entr\u00f2 nel reame del signore della morte, Nekron. Jordan tent\u00f2 di impedire a Nekron di entrare nel mondo dei vivi e distruggerlo. Riusc\u00ec a convincere i membri deceduti del Corpo delle Lanterne Verdi a tenere occupato il dio abbastanza a lungo da permettere ai Guardiani dell'universo, con l'aiuto di Krona, di sigillare il portale. Prima che il sigillo fosse completo, Sur aiut\u00f2 il suo successore ad uscire dal reame mentre gli diceva di essere orgoglioso di lui. Successivamente Abin Sur sacrific\u00f2 la sua anima per aiutare Swamp Thing nel riprendersi la figlia neonata Tef\u00e8 Holland dal demone Nergal, nell'Inferno.\nSi scopr\u00ec pi\u00f9 tardi che una parte della sua anima era ancora torturata all'Inferno mentre il suo spirito agiva come compagno di Hal Jordan durante la sua breve esperienza come lo Spettro.\nInfine, liber\u00f2 la sua anima dall'Inferno e aiut\u00f2 Jordan in molte avventure spirituali e dilemmi metafisici. Abin Sur fu impegnato nella discendenza di Karamm-Jeev, una forma ungariana di reincarnazione, e rinacque come Lagzia, figlia dei suoi vecchi amici Ruch Ehr e Munni Jah.\nAd un certo punto della sua vita, Abin Sur ebbe un figlio, Amon Sur, che crebbe e divenne il leader del Sindacato del Crimine Black Circle. Amon serba rancore verso suo padre, per averlo abbandonato per arruolarsi nel Corpo, e decise, quindi, di riversare il suo odio verso tutte le Lanterne Verdi. Amon venne fermato dal successore di Hal Jordan, Kyle Rayner e da una Guardiana di seconda generazione chiamata Lianna. Amon ebbe un confronto con lo stesso Jordan, che ritorn\u00f2 al suo ruolo di Lanterna Verde dopo essere resuscitato e scampato dall'influenza di Parallax. Hal sconfisse Amon, ma questi ricevette un duplicato dell'anello di Sinestro dai Qwardiani e svan\u00ec. Dopo che Hal riport\u00f2 a casa il corpo di Amon e lo seppell\u00ec, una luce gialla comparve dopo che Jordan se ne and\u00f2.\nDurante la guerra con i Sinestro Corps, fu rivelato che Abin Sur scopr\u00ec la profezia riguardante il Multiverso, Il Potere dello Spettro emozionale, e la \"Notte pi\u00f9 Profonda\" prima della sua morte. \"Green Lantern: Secret Origins\" rivel\u00f2 dettagli sulla voglia di Abin Sur di apprendere di pi\u00f9 a proposito della Notte pi\u00f9 Profonda: sul pianeta Ysmault, egli interrog\u00f2 le Cinque Inversioni, autori della profezia, per scoprire in che modo avrebbe potuto prevenirla. Apprese cos\u00ec che la Terra era il pianeta di origine del Nero, l'antitesi dello spettro emozionale che la profezia predisse che avrebbe un giorno \"consumato tutta la luce e tutta la vita\". Scopr\u00ec anche che la profezia menzionava la sua morte, quando l'anello lo avrebbe abbandonato in un momento di estremo bisogno. Nonostante il presagio di morte, si rec\u00f2 sulla Terra per ottenere ulteriori informazioni sulla \"Notte pi\u00f9 Profonda\", portando cos\u00ec Atrocitus, leader delle Inversioni ed avvisando del suo viaggio solo Sinestro. Tuttavia, nonostante le apparenze, i vaticini di morte che lo riguardavano avevano lasciato il segno: durante il tragitto Abin Sur cominci\u00f2 a perdere fede nella sua volont\u00e0 e nel suo anello, ed a provare paura. Ci\u00f2 si ripercosse nella forza dei costrutti del suo anello, permettendo al suo prigioniero, Atrocitus, di liberarsi e attaccarlo, ferendolo gravemente e causando lo schianto della sua navicella spaziale sulla Terra. Abin Sur fu drasticamente danneggiato nell'incidente, portandolo ad ordinare al suo anello di trovare un successore. Scopr\u00ec dai Five Inversions che la profezia era menzionata nel Libro di Oa. Tuttavia, era considerata una bugia dai suoi nemici e da uno dei Guardiani, che si sarebbe pi\u00f9 tardi chiamato Scar, e che bruci\u00f2 le pagine che portavano la profeia riguardanti Abin Sur, anni dopo. Solo due Guardiani, Ganthet e Sayd, cos\u00ec come il gruppo delle Zamarons, presero seriamente la sua scoperta.\nIn \"La notte pi\u00f9 profonda\", Abin Sur compare inizialmente in un flashback che mostra dei ricordi di Sinestro, in cui apprendiamo l'esistenza di sua sorella, Arin Sur, deceduta in seguito a circostanze ancora non narrate, che in seguito diverr\u00e0 moglie del korugariano e madre di sua figlia Soranik Natu. Quando gli anelli neri invaderanno l'universo, sia Abin che Arin verranno riportati in vita. Abin affronter\u00e0 su Korugar il suo allievo ed amico Sinestro ed il suo successore Hal Jordan, venendo sconfitto definitivamente dal potere combinato dei due e di Indigo-1 e Carol Ferris.\nNave spaziale.\nNei fumetti della Silver Age, dato che le abilit\u00e0 dell'anello del potere di Hal Jordan mostravano la capacit\u00e0 di un lungo viaggio spaziale, questo sollev\u00f2 la questione sul perch\u00e9 Abin Sur necessitava di una navicella spaziale.\nSpiegazione pre-Crisi.\nNella storia \"La Prima Lanterna Verde della Terra\", Jordan rivel\u00f2 che se lo chiedeva tra s\u00e9 e s\u00e9 e chiese una spiegazione al suo anello.\nL'anello raccont\u00f2 la storia di come Abin Sur scopr\u00ec un'energia parassitica che si nutriva degli esseri senzienti l'\"I-factor\", una sostanza che eludeva l'inventiva, attaccando le civilt\u00e0 e fermando il loro sviluppo. Sur lo cattur\u00f2 e ferm\u00f2 la distruzione di un pianeta da loro attaccato, ma uno dei catturati si liber\u00f2 e giur\u00f2 di liberare i suoi fratelli. Per farlo, individu\u00f2 il pianeta di Abin Sur e cre\u00f2 un disastro che lo costrinse a comparire per fermarlo. Dato che Sur non si mascherava, l'essere lo riconobbe subito e lo segu\u00ec fino a casa. Siccome Sur non ricaric\u00f2 il suo anello prima di addormentarsi, non riusc\u00ec a fermare la creatura dal prendere il controllo su di lui.\nMentre l'essere che lo controllava lo costrinse ad andare a liberare i suoi fratelli, Sur riusc\u00ec ad ingannarlo pensando che l'anello sarebbe stato depotenziato dopo il viaggio per arrivare l\u00ec, mentre in realt\u00e0 l'anello del potere aveva una carica basata sul tempo. L'essere decise di far prendere a Sur un'astronave per la destinazione, ma prima di partire, Sur decise di portarsi dietro la sua batteria del potere resa invisibile. Sulla nave, Sur pilot\u00f2 e aspett\u00f2 finch\u00e9 non giunsero in una cintura radioattiva planetaria colorata di verde che gli permise di caricare il suo anello senza essere notato. Cos\u00ec armato, Sur si batt\u00e9 e cattur\u00f2 l'essere. Tuttavia, durante il combattimento, la nave vag\u00f2 per la cintura radioattiva terrestre. Con il suo anello inutilizzabile, Sur perse il controllo della nave danneggiata e si schiant\u00f2. Ferito mortalmente, chiese la sua sostituzione e port\u00f2 Jordan da s\u00e9.\nSecondo Jordan, questo racconto lo spinse a mantenere segreta la sua identit\u00e0 come precauzione, e per navigare con cautela intorno alla cintura radioattiva della Terra.\nSpiegazione post-Crisi.\nIn \"Tales of The Green Lantern Corps Annual\" n. 2 (1986), lo scrittore Alan Moore rispose alla domanda con una storia di come l'eroe una volta visit\u00f2 Ysmault, un pianeta prigione per un'antica razza di demoni (l'Impero delle Lacrime) distrutto millenni fa dagli Oani.\nMentre si trovava l\u00ec, Abin Sur incontr\u00f2 un demone chiamato Qull dei Five Inversions, un umanoide con una bocca spalancata sul petto e una testa a forma di lingua, crocifisso con tre chiodi incandescenti recanti il simbolo del Corpo delle Lanterne Verdi. Questo messia profano pred\u00ec che l'eroe sarebbe morto quando il suo anello del potere sarebbe rimasto senza energia in un momento critico, durante un combattimento con un avversario o mentre si sarebbe trovato non protetto nel vuoto. Abin Sur, preoccupato per la sua profezia, cominci\u00f2 ad utilizzare una nave spaziale per i suoi spostamenti, anche come mezzo di protezione aggiuntiva.\nUn decennio dopo, liberando un suo nemico, la sua navicella entr\u00f2 in collisione con una cintura di radiazioni gialle intorno alla Terra rendeva il suo anello e la sua nave spaziale inutilizzabili in quell'istante. Avendo solo il suo anello su cui contare, cap\u00ec che avrebbe potuto utilizzare il campo magnetico terrestre prima di entrare nell'atmosfera in modo violento. Cos\u00ec, anche se Legion lo aveva ferito mortalmente, si potrebbe sostenere che era Qull responsabile della morte di Abin Sur, avendo piantato il seme del dubbio nella mente della Lanterna Verde.\nSpiegazione post-Crisi infinita.\nNella storia \"Secret Origins\" (\"Green Lantern\", quarta serie), il destino finale di Abin Sur si prepar\u00f2 ancora una volta per incorporare elementi nell'impurit\u00e0 di Parallax. Ancora costretto ad utilizzare la nave spaziale a causa della sua paura della sua morte inevitabile, Abin Sur mor\u00ec mentre scortava Atrocitus, un altro prigioniero dell'Impero delle Lacrime, sulla Terra in cerca della predizione delle \"Energie Nere\" da portare nella \"La notte pi\u00f9 profonda\". Atrocitus riusc\u00ec a liberarsi con successo e Abin Sur dovette scegliere tra lo schiantarsi su Coast City, o rischiare un atterraggio di fortuna nel deserto vicino. Abin Sur scelse il sacrificio, e atterr\u00f2 nel deserto. Mor\u00ec a causa delle ferite dopo aver avvisato Sinestro, all'epoca ancora una Lanterna Verde, e dopo aver designato Hal Jordan come suo successore."}
{"id": "1952705", "revid": "751106", "url": "https://it.wikipedia.org/wiki?curid=1952705", "title": "Nokia N76", "text": "Il Nokia N76 \u00e8 uno smartphone multimediale di terza generazione prodotto dalla Nokia. \u00c8 stato presentato a gennaio 2007 al Consumer Electronics Show a Las Vegas.\n\u00c8 il cellulare dal design pi\u00f9 slanciato della Nseries e segue molte tendenze, come lo schermo esterno specchiato e la tastiera in metallo analoga a quella del Motorola RAZR. \u00c8 disponibile in due colori: nero e rosso/porpora. Sotto al display esterno ci sono tre tasti multimediali pensati per poter cambiare o mettere in pausa le canzoni senza dover aprire il cellulare. Presenta pochissimi difetti; gli unici sono infatti l'usura eccessiva della custodia metallizzata ed una durata abbastanza ridotta della batteria. Numerosi sono invece i vantaggi offerti dal telefono mobile, come la presenza di un rilevatore dati GPS, un browser veloce per la connessione ad Internet ed un lettore di file.pdf, ideale per chi svolge lavori d'ufficio. Inoltre la qualit\u00e0 dell'audio riprodotto \u00e8 molto elevata, essendo il cellulare disposto di due casse altoparlanti e di numerosi preset per l'equalizzatore. molto utile \u00e8 inoltre la presenza di prese molto comuni, sia quella per il cavo USB che quella per le cuffie auricolari (dispone di un attacco mini Jack). Eccellente \u00e8 inoltre la qualit\u00e0 delle foto, sia scattate di giorno che di notte, essendo dotato di un flash abbastanza potente e di numerose soluzioni adattabili alle diverse situazioni di luce."}
{"id": "1952706", "revid": "767487", "url": "https://it.wikipedia.org/wiki?curid=1952706", "title": "L'Uovo di Colombo", "text": "L'Uovo di Colombo \u00e8 stato un gruppo musicale italiano di rock progressivo.\nStoria del gruppo.\nIl gruppo si form\u00f2 a Roma agli inizi degli anni '70, in seguito all'incontro tra Enzo Volpini e Ruggero Stefani (anche batterista in un 45 giri con l'Equipe 84), musicisti dei Fholks (futuri Reale Accademia di Musica), il fratello di Enzo Elio Volpini, membro dei Flea on the Honey, ed il cantante Toni Gionta.\nSi misero in luce come uno dei gruppi pi\u00f9 promettenti di quegli anni con alcune esibizioni dal vivo in festival e concerti, tra i quali quello forse pi\u00f9 memorabile ebbe luogo il 10 marzo del 1973 al Palasport di Roma, dove fecero da anteprima al concerto dei Deep Purple. Nel stesso anno partecipano al Festival Pop di Viterbo insieme ad altri artisti come Alan Sorrenti, Mauro Pelosi e molti altri.\nOttenuto un contratto discografico con la EMI Italiana, il gruppo pubblic\u00f2 il suo unico album, e pochi mesi dopo l'uscita si sciolse.\nIl disco, considerato uno dei migliori del rock progressivo italiano, venne ristampato pi\u00f9 volte nei decenni successivi, sia in vinile che in CDx, ed \u00e8 anche stato pubblicato in Giappone.\nSempre nel 1973 i due fratelli Volpini suonarono nell'album \"Un uomo in crisi. Canzoni di morte. Canzoni di vita\" di Claudio Lolli.\nDopo lo scioglimento del gruppo, il batterista Ruggero Stefani continu\u00f2 la sua strada musicale con i Samadhi, con i Mediterraneo e con gli Alunni del sole, mentre Elio Volpini ritorn\u00f2 nei Flea on the Honey, ed il cantante Gionta, con il suo vero nome \"Toni Tartarini\" entr\u00f2 a far parte dei Goblin registrando l'intero LP (Cherry Five)."}
{"id": "1952707", "revid": "1543377", "url": "https://it.wikipedia.org/wiki?curid=1952707", "title": "Differenza ontologica", "text": "La differenza ontologica \u00e8 una locuzione con cui, in filosofia, si designa la differenza che distingue l'Essere dall'ente.\nDescrizione.\nQuesta espressione rimanda a problematiche ontologiche risalenti al periodo dell'influenza di Avicenna sulla Scolastica ed \u00e8 utilizzata nella filosofia contemporanea e in particolare da Martin Heidegger per sottolineare l'irriducibilit\u00e0 dell'Essere a qualsivoglia ente, sia pure perfettissimo e supremo. L'Essere, sottolinea Heidegger, non \u00e8 l'ente: in questa formulazione, apparentemente elementare, svolge un ruolo decisivo la copula \"\u00e8\", la quale, mentre distingue l'Essere dall'ente, tuttavia ne esprime la fondamentale relazione. \nLa differenza ontologica, infatti, non \u00e8 una condizione di separazione; Essere e ente sono invece inscindibilmente legati e l'Essere \u00e8 solo in quanto si manifesta nell'ente.\nD'altra parte, secondo Heidegger, da tempo, soprattutto a causa dello sviluppo della metafisica, il pensiero ha perso la capacit\u00e0 di porre attenzione a tale differenza; l'uomo tende quindi a dimenticare l'Essere ed a considerarlo, quindi, come un puro e semplice niente (posizione che si identifica col nichilismo). Usando la terminologia di Essere e tempo, ne consegue la riduzione dell'ente stesso a semplice-presenza (\"vorhanden\") cio\u00e8 a oggetto della contemplazione oggettivante, oppure come un \"utilizzabile\" (\"zuhanden\") soggetto alla manipolazione arbitraria dell'uomo che, per cos\u00ec dire, perde di vista l'essenziale, conducendo la propria esistenza nell'inautenticit\u00e0. Eppure \u00abperfino il nichilismo come decadenza, il nichilismo per cos\u00ec dire \"inautentico\", si spiega soltanto in base al nichilismo \"autentico\", ossia alla funzione del nulla che condiziona la finitezza degli enti e la loro differenza dall'essere e che nella storia della metafisica \u00e8 stato in parte celato e occultato.\u00bb Su questo punto, celebre la polemica contro Sartre a cui, nella \"Lettera sull'umanismo\" (in tedesco: \"\u00dcber den Humanismus\", 1947), Heidegger replica prendendo posizione contro qualsiasi forma di soggettivismo umanistico, tipico della modernit\u00e0.\nIn realt\u00e0, anche l'uomo stesso \u00e8 un ente, per meglio dire un Esserci, cio\u00e8 l'ente in cui l'essere \"ci \u00e8\" e si \"dis-vela\": la capacit\u00e0 di pensare la differenza ontologica riveste dunque un'importanza imprescindibile anche per l'uomo stesso dal punto di vista della sua condizione esistenziale."}
{"id": "1952712", "revid": "767487", "url": "https://it.wikipedia.org/wiki?curid=1952712", "title": "Hybrid (gruppo musicale britannico)", "text": "Hybrid \u00e8 un gruppo di musica elettronica presenti sul palcoscenico internazionale del genere breakbeat. Il duo, formato da Mike Truman e Chris Healings, fu fondato presso Swansea, una cittadina del Galles meridionale."}
{"id": "1952718", "revid": "767487", "url": "https://it.wikipedia.org/wiki?curid=1952718", "title": "Campionati mondiali di ginnastica ritmica sportiva 1987", "text": "I XIII Campionati mondiali di ginnastica ritmica sportiva si sono svolti a Varna, in Bulgaria, dal 17 al 20 settembre 1987."}
{"id": "1952721", "revid": "287204", "url": "https://it.wikipedia.org/wiki?curid=1952721", "title": "Les amants reguliers", "text": ""}
{"id": "1952723", "revid": "466539", "url": "https://it.wikipedia.org/wiki?curid=1952723", "title": "Fran\u00e7ois Joseph Paul de Grasse", "text": "Biografia.\nNato a Le Bar-sur-Loup, nel dipartimento francese delle Alpi Marittime, nel 1722, all'et\u00e0 di 11 anni entr\u00f2 a far parte del Sovrano Militare Ordine di Malta come servo del Gran Maestro. Nel 1734 divenne guardiamarina su una galea dei Cavalieri Ospitalieri per poi nel 1740 entrare nella marina militare francese, combattendo come ufficiale in alcune azioni della guerra di successione austriaca. Nella prima battaglia di Capo Finisterre (1747) venne catturato dalla marina inglese e imprigionato. Approfitt\u00f2 del periodo di prigionia per studiare le tattiche navali che usava la marina britannica.Nel 1754 divenne luogotenente e nell'anno successivo comand\u00f2 spedizioni nei Caraibi e nel Mediterraneo, finch\u00e9 nel 1756 fu a capo di una squadra navale che consegu\u00ec diversi successi in occasione di alcuni scontri nella guerra dei sette anni. Infine nel 1762 ebbe il comando della sua prima nave, la \"Proth\u00e8e\".\nNel 1776, allo scoppio della guerra d'indipendenza americana, la marina francese venne incaricata di difendere la causa degli insorti contro gli inglesi. Come comandante di divisione de Grasse combatt\u00e9 sotto Louis Guillouet d'Orvilliers durante la prima battaglia di Ouessant, svoltasi tra il 23 e il 27 luglio del 1778. Nel 1779 entr\u00f2 a far parte della flotta al comando del conte d'Estaing nei Caraibi dove si distinse nel corso delle battaglie di Dominica e Saint Lucia (1780) e in quella di Tobago (1781). Contribu\u00ec anche alla cattura di Grenada partecipando allo scontro combattuto dal conte de Guichen contro l'ammiraglio Rodney durante la battaglia della Martinica.\nNel settembre del 1781 trasport\u00f2 via nave tremila soldati francesi dalla Repubblica Dominicana fino in Virginia, dove Washington e Rochambeau stavano affrontando l'esercito inglese; subito dopo, nella battaglia della baia di Chesapeake, sconfisse decisivamente la flotta britannica, comandata dal contrammiraglio Sir Thomas Graves. Condusse alla vittoria i francesi nella battaglia di Yorktown, considerata il suo capolavoro, in cui mise a frutto ci\u00f2 che aveva imparato sulle tecniche inglesi durante il periodo di prigionia in seguito alla battaglia di Finisterre del 1747. Oltre ad essere il suo capolavoro tattico, questa battaglia mise fine alla guerra d'indipendenza americana in quanto, con l'allontanamento della loro flotta, le truppe inglesi furono intrappolate e sconfitte nella citt\u00e0.\nSuccessivamente venne sconfitto dall'ammiraglio Samuel Hood nella battaglia di Saint Kitts; poco tempo dopo, nel mese di aprile del 1782, venne nuovamente sconfitto e preso prigioniero, insieme alla sua nave, dall'ammiraglio Rodney nella battaglia delle Saintes. La disfatta di De Grasse fu causata dalla tattica adottata dal suo avversario, che non seguiva i classici schemi inglesi. Alcuni mesi pi\u00f9 tardi, tornato in Francia, pubblic\u00f2 un \"M\u00e9moire justificatif\" e, nel 1784, venne assolto da un tribunale militare.\nMor\u00ec l'11 gennaio 1788 nel suo castello di Tilly e fu sepolto il 16 gennaio nella chiesa di Saint-Roch a Parigi. Il suo cuore fu trasferito a Tilly e successivamente nella tomba della moglie.\nAlla memoria.\nMonumenti.\nC'\u00e8 un monumento in onore dell'ammiraglio e dei suoi uomini, che aiutarono gli Stati Uniti ad ottenere l'indipendenza, al Cape Henry Memorial, situato nella caserma di Fort Story a Virginia Beach. Questo monumento \u00e8 gestito dal Colonial National Historical Park del National Park Service.\nNavi che portano il suo nome.\nLa Marina militare francese ha intitolato diverse navi all'Ammiraglio De Grasse:\nLa United States Navy ha avuto tre navi denominate in suo onore:"}
{"id": "1952728", "revid": "1776051", "url": "https://it.wikipedia.org/wiki?curid=1952728", "title": "Variante alla morte", "text": "Variante alla morte \u00e8 il quarto album della band grindcore italiana Cripple Bastards.\nI testi sono tutti in lingua italiana, come in \"Misantropo a senso unico\", e sono stati scritti dal cantante Giulio the Bastard. Il disco \u00e8 stato registrato allo studio Fredman di Fredrik Nordstr\u00f6m a G\u00f6teborg, in Svezia; lo stesso usato, negli anni, da artisti quali Dark Tranquillity, At the Gates, Dimmu Borgir, In Flames e molti altri. In questo album il gruppo decide di dedicarsi pi\u00f9 alle loro influenze metal che a quelle hardcore punk anche se queste sono comunque ben presenti, solo che in forma minore rispetto al passato. Il lavoro presenta anche un miglioramento tecnico, infatti i brani seppur molto brevi presentono una struttura pi\u00f9 articolata, anche se non mancano le tracce minimali consistenti anche in pochi secondi di brutalit\u00e0. Vi \u00e8 anche un accenno alla sperimentazione rintracciabile in alcuni accordi pi\u00f9 atmosferici messi in punti specifici pi\u00f9 lenti."}
{"id": "1952734", "revid": "339392", "url": "https://it.wikipedia.org/wiki?curid=1952734", "title": "Elaphe longissima romana", "text": ""}
{"id": "1952737", "revid": "212348", "url": "https://it.wikipedia.org/wiki?curid=1952737", "title": "Tarbush", "text": ""}
{"id": "1952739", "revid": "339392", "url": "https://it.wikipedia.org/wiki?curid=1952739", "title": "Coluber romanus", "text": ""}
{"id": "1952745", "revid": "238230", "url": "https://it.wikipedia.org/wiki?curid=1952745", "title": "Dipartimento dell'Agogna", "text": "Il dipartimento dell'Agogna, che prendeva il nome dall'omonimo corso d'acqua, fu uno dei dipartimenti della Repubblica Italiana e del Regno d'Italia napoleonico. \nStoria.\nIl suo territorio venne annesso alla Repubblica Cisalpina il 7 settembre 1800, a far data dall\u2019equinozio d\u2019autunno, in seguito alla trionfale battaglia di Marengo. L'undici brumaio venne sancita la divisione del dipartimento in 17 distretti o circondari comunali:\nIl dipartimento comprendeva il territorio delle attuali province di Novara, Verbano-Cusio-Ossola e in parte quello delle province di Pavia e Vercelli con la Valsesia a sinistra del fiume. Il decreto del 25 Fiorile 1801 ridusse i 17 precedenti in 5 distretti: Novara, Vigevano, Domodossola, Varallo e Arona, a loro volta divisi in cantoni.\nIl dipartimento fu soppresso a seguito della caduta di Napoleone, con il ripristino dei precedenti regimi (aprile 1814) ed in seguito al Congresso di Vienna del 1815 il suo territorio entr\u00f2 a far parte del Regno di Sardegna."}
{"id": "1952748", "revid": "1543377", "url": "https://it.wikipedia.org/wiki?curid=1952748", "title": "Campionati mondiali di ginnastica ritmica sportiva 1985", "text": "I XII Campionati mondiali di ginnastica ritmica sportiva si sono svolti a Valladolid, in Spagna, dal 10 al 13 ottobre 1985."}
{"id": "1952761", "revid": "339392", "url": "https://it.wikipedia.org/wiki?curid=1952761", "title": "Saettone occhirossi", "text": ""}
{"id": "1952763", "revid": "62004", "url": "https://it.wikipedia.org/wiki?curid=1952763", "title": "Klaas Jan Huntelaar", "text": ""}
{"id": "1952765", "revid": "339392", "url": "https://it.wikipedia.org/wiki?curid=1952765", "title": "Saettone italiano", "text": ""}
{"id": "1952768", "revid": "2004716", "url": "https://it.wikipedia.org/wiki?curid=1952768", "title": "Scattering di neutroni", "text": "Lo scattering di neutroni \u00e8 un particolare processo di scattering in cui un fascio di neutroni interagisce con la materia. L'analisi dei neutroni dopo l'interazione permette di ricavare informazioni sul materiale in questione. Insieme allo scattering tramite raggi X, \u00e8 fondamentale per accedere allo spazio momento-energia nella regione fra 0.1 e 100 nm-1 e fra 0.1 meV e 100 meV permettendo molte applicazioni in tutte le tecnologie legate alla materia soffice (i vetri, i polimeri, i sistemi colloidali, i liquidi ed anche la materia biologica).\nIn particolare, lo scattering elastico di neutroni \u00e8 utilizzato in cristallografia per la determinazione della struttura cristallina; inoltre, nella fisica dello stato solido, questa tecnica \u00e8 utilizzata per l'analisi delle propriet\u00e0 dei fononi e delle propriet\u00e0 magnetiche. \nI neutroni interagiscono con i nuclei attraverso le forze nucleari; questa interazione viene descritta con lo pseudo-potenziale di Fermi:\ndove formula_2 \u00e8 la posizione del neutrone, formula_3 la posizione del nucleo, formula_4 la massa del neutrone, e formula_5 \u00e8 un parametro empirico detto lunghezza di scattering.\nInoltre, poich\u00e9 i neutroni sono dotati di momento di dipolo magnetico interagiscono anche tramite la forza elettromagnetica."}
{"id": "1952774", "revid": "729019", "url": "https://it.wikipedia.org/wiki?curid=1952774", "title": "Allomnesia", "text": "L'allomnesia \u00e8 un disturbo della memoria, che comporta il ricordo falsato di un evento o di una situazione passata. \u00c8 in generale un fenomeno quasi fisiologico, che si riscontra occasionalmente nella maggior parte dei soggetti.\nCome patologia, pu\u00f2 invece riscontrarsi in modo frequente nelle persone soggette a disturbi dell'umore, come la depressione o la mania, ovvero in chi \u00e8 afflitto da schizofrenia, paranoia, o altre forme di delirio."}
{"id": "1952791", "revid": "121762935", "url": "https://it.wikipedia.org/wiki?curid=1952791", "title": "Dathan Ritzenhein", "text": "Il 28 agosto 2009 diventa il quarto atleta bianco a correre i 5000 m in meno di 13 minuti. Piazzandosi terzo al meeting di Zurigo con 12'56\"27, stabilisce il nuovo record americano sulla distanza, superando il vecchio limite stabilito da Bob Kennedy nel 1996 sulla stessa pista."}
{"id": "1952793", "revid": "2117104", "url": "https://it.wikipedia.org/wiki?curid=1952793", "title": "Chitosano", "text": "Il chitosano \u00e8 un polisaccaride lineare composto da D-glucosamina e N-acetil-D-glucosamina, legate tramite legami \u03b2(1-4).\nIl chitosano viene usato come componente di shampoo, e viene ottenuto tramite deacetilazione della chitina, generalmente estratta dall'esoscheletro di crostacei (granchi, gamberi, ecc.) con soluzione acquosa basica, utilizzando idrossido di sodio in eccesso di reagente. Il grado di deacetilazione viene determinato mediante l'uso della spettroscopia NMR e varia tra il 60% e il 100% mentre il range relativo al peso molecolare varia tra 3800 e 20.000 Dalton. Il chitosano viene anche commercializzato per le diete ipocaloriche per la riduzione del peso corporeo per la sua presunta capacit\u00e0 di legare a s\u00e9 i grassi impedendone l'accumulo. Diversi studi hanno tuttavia dimostrato che l'uso di chitosano ha un impatto nullo o trascurabile sulla perdita di peso, sebbene i produttori di integratori, comprensibilmente, preferiscano ignorare i risultati degli studi.\nI gruppi amminici nel chitosano risultano per buona parte protonati in soluzione acquosa neutra, conferendo al polimero una carica positiva e quindi incrementando il suo livello di bioadesivit\u00e0. Tale propriet\u00e0 rende il polimero un buon candidato nella costruzione di vettori, in fase di studio, per il drug delivery dato che la carica positiva interagisce bene con la carica negativa caratteristica delle membrane biologiche.\nSia i gruppi amminici che quelli ossidrilici (C2 e C6) possono essere sostituiti chimicamente con altri gruppi funzionali apportando o modificando le propriet\u00e0 chimico-fisiche del polimero, come la sua solubilit\u00e0 e la bioadesivit\u00e0.\nRicerca.\nDa svariati anni il chitosano viene studiato come possibile eccipiente da utilizzare in varie formulazioni farmaceutiche, specialmente per la somministrazione del farmaco per via inalatoria. Infatti il chitosano risulta essere un polimero molto promettente per la creazione di nanoparticelle e microparticelle da utilizzare come vettori di principi attivi diretti ai polmoni. I polmoni possiedono infatti un'ampia area superficiale e una sottile parete a contatto con una fitta rete capillare, consentendo un efficace assorbimento del farmaco. Viene usato anche in medicina per le sue propriet\u00e0 emostatiche"}
{"id": "1952802", "revid": "767487", "url": "https://it.wikipedia.org/wiki?curid=1952802", "title": "Campionati mondiali di ginnastica ritmica sportiva 1983", "text": "Gli XI Campionati mondiali di ginnastica ritmica sportiva si sono svolti a Strasburgo, in Francia, dal 10 all'11 novembre 1983."}
{"id": "1952803", "revid": "1869172", "url": "https://it.wikipedia.org/wiki?curid=1952803", "title": "Jamie Cook", "text": "Biografia.\nJamie Cook era il vicino di casa di Alex Turner a Sheffield, e come Turner ricevette la sua prima chitarra in regalo nel natale del 2001.\n\"Cookie\" \u00e8 considerato il membro pi\u00f9 schietto e carismatico del gruppo.\nVita privata.\nCome Matt Helders Cook ha mantenuto la residenza a Sheffield.\n\u00c8 sposato con Katie Downes, una modella inglese."}
{"id": "1952806", "revid": "339392", "url": "https://it.wikipedia.org/wiki?curid=1952806", "title": "Berenike", "text": ""}
{"id": "1952808", "revid": "1318658", "url": "https://it.wikipedia.org/wiki?curid=1952808", "title": "Esoscheletro (tecnologia)", "text": "L'esoscheletro \u00e8 un apparecchio cibernetico esterno in grado di potenziare le capacit\u00e0 fisiche (forza, agilit\u00e0, velocit\u00e0, potenza, ecc.) dell'utilizzatore che ne viene rivestito e che costituisce una sorta di \"muscolatura artificiale\".\nDescrizione.\nTale tecnologia, precedentemente apparsa solo nei film, fumetti e videogiochi di fantascienza (come \"Iron Man\" e altri) \u00e8 ora stata realizzata da diverse industrie e centri di ricerca giapponesi e statunitensi (Cyberdyne, Sarcos).\nI modelli realizzati prevedono dei rilevatori di impulsi elettrici che registrano gli impulsi neurali o neuromuscolari dell'operatore e che li trasmettono a dispositivi automatici in grado di muovere la parte meccanica dell'esoscheletro.\nImpieghi.\nPotr\u00e0 essere impiegato nel campo dell'ingegneria biomedica per aiutare disabili che hanno perso il controllo di alcune parti del corpo, o nell'industria militare come armatura potenziante per i soldati.\nL'esoscheletro funziona mediante determinati oggetti che permettono a chi lo indossa di potenziare la sua forza e resistenza a effetti esterni. Un modo particolarmente adatto ma ingombrante sarebbe quello di posizionare in ogni parte del corpo in movimento un pistone idraulico che permette, grazie a compressione, di alzare, spostare ecc., oggetti di svariato peso, anche superiori a 10 T.\nNella cultura di massa.\nEsempi di questa tecnologia sono presenti nel mondo fantascientifico e in particolare in quello videoludico, come per gli Spartan della serie \"Halo\", la Tuta Energia della serie \"Metroid\", le armature atomiche (\"Power armor\") della serie \"Fallout\", la NanoSuit della serie \"Crysis\", o le tute EXO utilizzate in \"\". Anche nella serie di \"Mass Effect\" vi \u00e8 un largo uso di corazze ed esoscheletri protettivi da battaglia che possono essere scelti e/o modificati dal giocatore.\nNel film del 1986 \"Aliens - Scontro finale\", Sigourney Weaver indossa un \"power loader Caterpillar P-5000\" (un esoscheletro-montacarichi), per lottare contro la regina degli alieni.\nIn \"Matrix Reloaded\" e in \"Matrix Revolutions\" i protagonisti fanno uso di grandiosi esoscheletri.\nAnche nel film del 2014, \"Edge of Tomorrow - Senza domani\", i militari sono dotati di avanzati esoscheletri da combattimento.\nNell'anime \"Teknoman\" vengono usate tecnotute."}
{"id": "1952820", "revid": "6923", "url": "https://it.wikipedia.org/wiki?curid=1952820", "title": "V8 Interceptor", "text": "La V8 Interceptor \u00e8 l'automobile utilizzata dal personaggio immaginario Max Rockatansky nella saga cinematografica \"Mad Max\".\nLa vettura \u00e8 basata su di una Ford Falcon XB GT Coup\u00e9 del 1973, modificata dai produttori e accreditata nel film come un modello dalle capacit\u00e0 incredibili grazie ad un compressore volumetrico installato sul motore, bench\u00e9 nella realt\u00e0 questo non fosse realmente funzionante. \u00c8 presente in tutti i capitoli della serie tranne che in \"Oltre la sfera del tuono\".\nStoria.\nLa versione che compare nel film faceva parte di una serie limitata della Ford Falcon, una vettura prodotta dalla Ford in Australia e basata sostanzialmente sul design della Ford Torino Cobra e il corpo vettura della Ford Mustang Mach I, due auto statunitensi dei primi anni settanta.\nLa versione scelta era la XB GT Coup\u00e9, che venne prodotta in un numero esiguo di esemplari e che tutt'oggi, \u00e8 difficilissima da reperire. La pre-produzione del film, iniziata dal regista George Miller e dal produttore Byron Kennedy nel 1976, cominci\u00f2 con l'ingaggio di Murray Smith, Peter Arcadipane e Ray Beckerley per la realizzazione del veicolo. Smith acquist\u00f2 il veicolo, una Falcon del 1973, mentre Arcadipane e Beckerley si adoperarono per realizzare le modifiche stesse insieme ad altri. Le modifiche fondamentali riguardavano il muso, al quale venne aggiunto un allungamento con due finti fari (quelli veri rimanevano visibili sotto) denominato \"Arcadipane Monza Nose Cone\" o anche \"Arcadipane Concorde Front\", facente parte del \"Concorde kit\" per la modifica della Ford Falcon XC Van. Sotto di questo, una minigonna molto grossa che in totale prolungava il muso di circa 20\u00a0cm rispetto alla versione di serie.\nVenne modificato il sistema di scarico, che vide l'utilizzo di 8 terminali (4 per lato) che affiancavano le portiere giust'accanto ai passaruota posteriori. Furono applicati diversi spoiler, uno sul tetto in prossimit\u00e0 del lunotto, e un secondo sull'estremit\u00e0 della coda, presi in prestito dalla versione Cobra. I cerchioni furono disegnati appositamente e realizzati in versione unica per il film (molti costruttori di repliche usano in alternativa i cerchi Sunraysia oppure i Cragar Nomad, opportunamente verniciati di nero), e gli pneumatici montati erano dei 245/50 R 14 sull'asse anteriore e 265/50 R 15 sull'asse posteriore, modello BF Goodrich Radial T/A.\nIl motore venne modificato solo a livello estetico, con il montaggio di un compressore volumetrico Weiand non funzionante sulla testata, ma che veniva attivato elettricamente solo per fingerne il funzionamento. Il motore era uno standard 351 V8 Cleveland da circa 300 cavalli di potenza, che non venne ritoccato. Nel film veniva accreditata una potenza di 600 cavalli per merito del compressore volumetrico, nella realt\u00e0 il veicolo aveva la potenza originale, anche perch\u00e9 per raggiungere una potenza simile sarebbe stata necessaria una radicale rivisitazione del propulsore. Gira comunque voce che il motore fosse in realt\u00e0 un Pontiac 455 costruito dalla Phase Four Head, e che tale propulsore fosse davvero in grado di produrre una potenza incredibile come ripreso nel film. Il motore avrebbe avuto un compressore volumetrico davvero funzionante, e dotato di una cosiddetta Electro-Magnetic Clutch (Frizione Elettro Magnetica), doppio sistema ad iniezione elettronica e doppia conduttura ad aria (che permetteva al motore di funzionare quando il compressore volumetrico era spento). Questo motore pare che sia stato utilizzato nel film, e poi successivamente rivenduto negli Stati Uniti, ma pare che le tracce siano andate perse e che questo propulsore non sia pi\u00f9 rintracciabile. Altre voci, dicono che in realt\u00e0 sia stato ordinato per costruire il modello del film, ma che alla fine non sia stato usato causa il non funzionamento della Frizione Elettro Magnetica. Al giorno d'oggi, questa \u00e8 una delle voci pi\u00f9 accreditate riguardo all'utilizzo di un motore diverso dallo standard 351 V8 Cleveland.\nNei film della serie.\n\"Interceptor\" (\"Mad Max\").\nNel primo episodio, la V8 Interceptor viene presentata per la prima volta nel garage sotterraneo della Main Force Patrol da un meccanico di nome Barry. Nella scena, il motore viene messo in moto e produce un suono molto potente simile a quello di un aeroplano. \u00c8 da notare che la versione originale australiana presentava un suono diverso del motore, con una specie di fischio dovuto all'incredibile potenza prodotta, mentre nella versione doppiata americana (che poi ha fatto da base per i doppiaggi nel resto del mondo) il suono \u00e8 pi\u00f9 simile a quello di un comune V8.\nSi vede in azione per la prima volta nella sequenza \"Max decides for vengeance\", dove la macchina viene prelevata senza permesso da Max che la utilizza per compiere la sua vendetta nei confronti della Gang di Toecutter. Il compressore volumetrico viene innestato per la prima volta mentre insegue Cundilini, Johnny The Boy, Mudguts e alcuni altri, e termina con l'eliminazione dei biker. Nel secondo pezzo, \"Toecutter chase\", dopo che Max \u00e8 stato ferito da Bubba Zanetti, effettua una sgommata in ripartenza e si vede in lontananza l'auto arrivare. Si ode il suono del compressore volumetrico come quello di un aereo, e la V8 raggiunge Toecutter in una frazione di secondi. \u00c8 da notare che nell'audio e nel video originale, compare solo il suono del compressore volumetrico e si vede la macchina che insegue il motociclista, ma ultimamente circola una versione dove \u00e8 presente di sottofondo anche una sirena della polizia e sul cruscotto dell'auto si vede un lampeggiante acceso. Si presuppone che nelle versioni precedenti, questi particolari siano stati omessi per una qualche ragione, visto anche che la Interceptor \u00e8 effettivamente attrezzata con questi elementi, come si vede in alcune scene precedenti (come quando accende la sirena per farsi strada). In tutto, l'auto fa un'apparizione di neanche 15 minuti, lasciando comunque un segno indelebile nella storia delle auto da film.\n\"Interceptor - Il guerriero della strada\".\nAl termine del primo film la macchina originale era stata venduta dai produttori, tuttavia per essere conforme alle norme sulla circolazione dovette essere modificata dall'acquirente in alcuni elementi. Inoltre, l'auto fece un Tour promozionale in Australia, esposta in \"show room\" e in \"motor-shows\". Rilevante la presenza al Melbourne Hot Rod Show Exhibition Building nel gennaio 1979 dove la macchina venne esposta, bench\u00e9 nessuno sapesse che cosa fosse, dato che il film non era ancora uscito. Qualcuno scatt\u00f2 delle foto per puro caso e, diversi anni dopo, riconoscendo il veicolo nel film, condivise le foto sul web. In queste foto, si possono vedere alcune delle modifiche apportate dopo la vendita dell'auto.\nNel 1981, Miller, Brian Hannant e Byron Kennedy, spinti dal successo inaspettato del primo film, decisero di realizzare un sequel. Riacquistarono la V8 ma, con sorpresa, scoprirono che alcuni elementi costruiti appositamente (come i cerchi e il compressore volumetrico) erano andati perduti, e la macchina avrebbe dovuto essere ricostruita quasi completamente. Nel film, sarebbe stata usata solo per le inquadrature all'interno dell'abitacolo e gli esterni pi\u00f9 vicini, mentre una seconda fu costruita appositamente per le scene d'azione. Nella sequenza iniziale del film, le immagini mettono subito in evidenza quelle che erano le novit\u00e0 apportate al modello.\nLa grossa minigonna anteriore era scomparsa, i sedili interni erano stati smontati ed era stata aggiunta una gabbia rollbar per il passeggero ed una cuccia sulla portiera per Cane (il cane di Max). Due grossi serbatoi di benzina erano stati posizionati nella sede del portabagagli e del lunotto (anche questo eliminato) e il portellone del bagagliaio con relativo spoiler era stato tolto. Inoltre, la macchina ha un \"look\" molto trasandato e presenta parecchia ruggine sulla carrozzeria e sui cerchioni per darle l'aspetto di un'automobile da era post-atomica.\nDopo pochi minuti dall'inizio del film, Max urta violentemente uno degli \"Humungus\", spaccando la mascherina anteriore e lasciando in vista il radiatore e i fari. La macchina non viene pi\u00f9 utilizzata per buona parte del film, fino a quando Max, dopo aver caricato benzina nei due serbatoi, decide che \u00e8 giunta l'ora di partire. Uscito dal forte della Trib\u00f9 del Nord, fugge attraverso il campo degli Humungus, svegliando questi ultimi e finendo con l'essere inseguito. Innestato il compressore volumetrico e convinto di essere in netto vantaggio, viene raggiunto da Wez, Toadie e un altro che gli spaccano il parabrezza e lo fanno capottare dritto gi\u00f9 da una scarpata. L'auto \u00e8 gi\u00e0 in pezzi, quando Toadie cerca di rubare la benzina, facendo scattare l'allarme ed esplodere la macchina.\nPer questa sequenza fu usata la seconda V8, costruita appositamente per non perdere l'originale V8. Il rottame rimase esposto in un deposito di rottami (junk yard) per quasi 20 anni, fino a che, al furto di una delle due cisterne, la zona venne recintata e i preziosi resti della V8 nascosti all'occhio dei visitatori. Di questo rottame ci sono ancora le tracce tuttavia, essendo stato esposto nel 2002 al \"Back to the Max\", un festival che celebra il mito di Mad Max e le sue auto.\nAl termine del secondo film la prima e originale Interceptor venne destinata alla demolizione e lasciata ad uno sfasciacarrozze e. Questi per\u00f2 non la demol\u00ec affatto ma la custod\u00ec gelosamente nascondendola in un garage dove fu rintracciata diversi anni dopo da Bob Forsenko, che la ottenne dopo una trattativa con il \"proprietario\". La V8 venne restaurata e Forsenko, per far rientare le spese (circa 25.000 AU $) la propose da esposizione in vari musei a pagamento, dove ottenne un ottimo successo. Successivamente, fu esposta permanentemente nel National Motor Museum of Australia di Birwood, South Australia. Attualmente, l'originale V8 risiede al \"Cars of the Stars Motor Museum\", in Inghilterra.\nAlla 53\u00aa Biennale di Venezia, l'artista australiano Shaun Gladwell ha esposto una replica della V8 Interceptor nell'ambito del suo progetto artistico \"MADDESTMAXIMVS\", apertamente ispirato alla saga di Mad Max.\n\"Mad Max: Fury Road\".\nBench\u00e9 nella pellicola non ne venga chiarita la provenienza, nel si svela che la nuova V8 Interceptor \u00e8 stata costruita dopo gli eventi del terzo film dagli scarti di altre macchine. Max avrebbe vinto il motore V8 dopo aver combattuto fino alla morte contro il leader dei \"Porcospini\" nell'arena Thunderdome di Gas Town. Dopo la vittoria, per\u00f2, Max fu attaccato dai Porcospini e per poco non fu ucciso. Una donna misteriosa salv\u00f2 la vita a Max e gli chiese in cambio di aiutarla a salvare sua figlia Glory dai Porcospini. Nello scontro finale contro i predoni sia Glory che sua madre morirono, quindi Max seppell\u00ec i loro corpi e prosegu\u00ec nel deserto sulla nuova Interceptor.\nNel film la V8 appare nell'inseguimento iniziale dove Max viene catturato dai Figli di Guerra e portato alla Cittadella con l'automobile. La V8 venne pesantemente modificata e cromata di argento per essere usata dalle forze di Immortan Joe, l'antagonista principale. Max vide brevemente la V8 mentre viene modificata dai meccanici di Joe durante la sua tentata fuga all'inizio del film. La V8 modificata fa la sua comparsa durante l'inseguimento finale, pilotata dai Figli di Guerra guidati da Slit. Infuriato da ci\u00f2 che hanno fatto alla sua macchina, Max tent\u00f2 di uccidere Slit, ma lui schiv\u00f2 i colpi e prese il volante per continuare l'inseguimento quando i suoi compagni persero la vita. Slit riusc\u00ec a raggiungere la blindocisterna e tent\u00f2 di uccidere Max con la sua stessa macchina, ma mor\u00ec quando la V8 venne stritolata tra la blindocisterna e il mezzo del \"Mangiauomini\" di Gas Town ed esplose."}
{"id": "1952828", "revid": "1543377", "url": "https://it.wikipedia.org/wiki?curid=1952828", "title": "Campionati mondiali di ginnastica ritmica sportiva 1981", "text": "I X Campionati mondiali di ginnastica ritmica sportiva si sono svolti a Monaco di Baviera, in Germania Ovest, dal 17 al 20 ottobre 1981."}
{"id": "1952831", "revid": "123164202", "url": "https://it.wikipedia.org/wiki?curid=1952831", "title": "Campionato africano di pallavolo femminile 2007", "text": "Il XIII campionato africano di pallavolo femminile si \u00e8 svolto dal 5 all'11 settembre 2007 a Nairobi, in Kenya. Al torneo hanno partecipato 10 squadre nazionali africane e la vittoria finale \u00e8 andata per la sesta volta, la seconda consecutiva, al Kenya.\nPodio.\nCampione.\nKenya(Sesto titolo)\nSecondo posto.\nAlgeria\nTerzo posto.\nTunisia"}
{"id": "1952834", "revid": "767487", "url": "https://it.wikipedia.org/wiki?curid=1952834", "title": "The Man Who", "text": "The Man Who \u00e8 il secondo studio album della indie rock band scozzese Travis ed \u00e8 anche l'album che ha dato notoriet\u00e0 internazionale al gruppo.\n\u00c8 uscito il 24 maggio 1999 nel Regno Unito e qui si \u00e8 rivelato essere quello di cui si sono vendute il maggior numero di copie, in quell'anno.\nIl titolo dell'album deriva dal libro di Oliver Sacks \"The Man Who Mistook His Wife for a Hat\" (L'uomo che scambi\u00f2 sua moglie per un cappello).\nTracce.\nLa decima traccia, \"Slide Show\", termina a 3:35 e contiene una traccia nascosta (che comincia ai 6:35), \"Blue Flashing Light\".\nAltre versioni dell'album contengono ulteriori canzoni (oltre alla traccia nascosta \"Blue Flashing Light\") quali: \"20\", \"Only Molly Knows\", \"Coming Around\".\nRiferimenti.\nhttp://www.travisonline.com/discography"}
{"id": "1952836", "revid": "135224", "url": "https://it.wikipedia.org/wiki?curid=1952836", "title": "Febbri emorragiche", "text": ""}
{"id": "1952845", "revid": "1718925", "url": "https://it.wikipedia.org/wiki?curid=1952845", "title": "Alla ricerca del tempo perduto", "text": "Alla ricerca del tempo perduto (\"\u00c0 la recherche du temps perdu\") \u00e8 l'opera pi\u00f9 importante di Marcel Proust, scritta tra il 1909 e il 1922, pubblicata in sette volumi tra il 1913 e il 1927.\nIn quest'opera \u00e8 racchiusa tutta l'evoluzione del pensiero dell'artista: tra i moltissimi temi trattati, spicca il ritrovamento del tempo perduto, del ricordo, della rievocazione malinconica del passato perduto. L'opera per la sua struttura compositiva \u00e8 stata definita \"\u0153uvre cath\u00e9drale\".\n\u00c8 considerato dal Guinness dei Primati il romanzo pi\u00f9 lungo del mondo, con circa 9.609.000 caratteri, scritti in 3724 pagine.\nStoria editoriale.\nIl primo volume della \"Ricerca\" apparve il 14 novembre 1913.\nLa pubblicazione dei volumi seguenti venne interrotta dallo scoppio della prima guerra mondiale.\nIl lavoro febbrile di Proust sulla propria opera \u00e8 ininterrotto e continuo: ad ogni bozza di stampa inviata da parte dell'editore, l'autore aggiunge nuove parti sui margini e su foglietti che incolla alle pagine (i famosi \"paperoles\").\nNel periodo della guerra e del primo dopoguerra, quello che doveva essere l'ultimo volume dell'opera si espanse fino ad arrivare a comprenderne tre, che vennero pubblicati solo postumi.\nL'opera \u00e8 suddivisa, per motivi editoriali, in sette volumi:\nIn \"Dalla parte di Swann\" Proust ha inserito un vero e proprio \"romanzo nel romanzo\" col titolo \"Un amore di Swann\", spesso pubblicato separatamente.\nLa storia editoriale de \"Alla ricerca del tempo perduto\" \u00e8 lunga e complessa.\nNell'estate del 1912 Proust prepar\u00f2 una copia dattiloscritta di quello che sarebbe dovuto diventare il primo volume del suo romanzo.\nAd ottobre, su suggerimento di Gaston Calmette, all'epoca direttore di \"Le Figaro\", mand\u00f2 il dattiloscritto a Fasquelle, editore tra gli altri di \u00c9mile Zola e di Edmond Rostand. L'incaricato alla lettura dette parere negativo di fronte ad un'opera cos\u00ec sconcertante per l'epoca. In questo rapporto si legge: \nProust pensava che l'editore Fasquelle avrebbe dato al suo lavoro \"risonanza pi\u00f9 vasta\" ma, per una \"presentazione pi\u00f9 artistica\", Proust pensava alla \"Nouvelle Revue Fran\u00e7aise\", fondata da un gruppo di intellettuali tra cui Andr\u00e9 Gide e l'amministratore Gaston Gallimard. Gide, incaricato della lettura, lo scorse appena e lo bocci\u00f2, contrariato anche dalla nomea di mondano e snob che accompagnava Proust.\nAnche se in pochi giorni aveva ricevuto due bocciature, Proust non si dette per vinto e mand\u00f2 il dattiloscritto alla casa editrice Ollendorf. Il lettore incaricato dette parere negativo con una frase rimasta famosa:\nDopo queste bocciature, nel febbraio del 1913, Proust si rivolse al giovane editore Bernard Grasset offrendogli di pagare le spese di pubblicazione e di pubblicit\u00e0, mentre all'editore sarebbe spettata una percentuale sui guadagni. Grasset accett\u00f2 senza aver nemmeno letto le bozze del romanzo. Cos\u00ec la ricerca dell'editore aveva fine e la \"Recherche\" poteva iniziare il suo viaggio nella letteratura. Nel \"Tempo ritrovato\", Proust ricorda questo periodo scrivendo:\nSolo al termine della prima guerra mondiale, dopo l'uscita del primo volume, Gide cap\u00ec di aver commesso un grosso errore e convinse Gallimard a pubblicare tutte le parti successive, di cui le ultime tre postume, curate dal fratello di Proust, Robert, e da Jacques Rivi\u00e8re, critico letterario, e in parte prive di una completa revisione delle bozze, come era di sua abitudine, eccetto per il volume \"La prigioniera\", dove Proust port\u00f2 a termine la rielaborazione e riscrittura il 25 ottobre del 1922, poche settimane prima della sua morte.\nStruttura narrativa.\nLa struttura della \"Recherche\" \u00e8 circolare. Le tremila pagine del romanzo (sarebbero state molte di pi\u00f9 se Proust non fosse morto prima di correggere gli ultimi volumi) sono state sintetizzate in tre parole: \u00abMarcel diventa scrittore\u00bb.\nPer tremila pagine Marcel, io narrante, combatte contro la sua mancanza di volont\u00e0, la sua bassa autostima, la sua fragilit\u00e0 fisica e psichica, il tempo che scorre troppo veloce, per arrivare finalmente a prendere la grande decisione: scriver\u00e0 un romanzo sugli uomini e sul tempo.\nMa il romanzo che scriver\u00e0 non \u00e8 un'altra \"Alla ricerca del tempo perduto\", bens\u00ec proprio quelle tremila pagine di cui si \u00e8 arrivati alla fine. Quindi la \"Recherche\" si trova ad essere sia il libro che si \u00e8 appena letto, sia, in seconda lettura, il romanzo che Marcel ha trovato finalmente la forza di scrivere.\nA simbolo di questa circolarit\u00e0, Proust comincia il suo romanzo con le parole: \u00ab\"Longtemps, je me suis couch\u00e9\"\u00bb, e lo termina con le parole \u00ab\"dans le Temps\"\u00bb. Proust ha sempre affermato che l'inizio e la fine dell'opera erano stati scritti simultaneamente. Essi infatti risultano legati proprio come in un percorso che torna su s\u00e9 stesso.\nTemi.\nLa \"Recherche\" ha luogo in un tempo che va dall'affaire Dreyfus alla prima guerra mondiale, ma il tempo personale del suo narratore \u00e8 irregolare e ripetutamente sfalsato rispetto agli altri.\nIl titolo dell'opera indica gi\u00e0 al lettore qual \u00e8 il nocciolo duro dell'opera proustiana: la ricerca di un tempo perduto. Che sia un tempo interiore o un tempo esteriore, \u00e8 un tempo che si \u00e8 perduto; esso \u00e8, quindi, legato al passato, ma al contempo \u00e8 un tempo verso il quale tende il presente.\nNelle prime pagine Marcel riferisce l'episodio in cui fece in modo di avere dalla madre il bacio della buona notte e ottenne che ella rimanesse tutta la notte. Quella notte capisce che la sua solitudine e sofferenza recenti erano parte della vita: era l'inizio dell'erosione della felicit\u00e0 infantile, che \u00e8 il contenuto del tempo perduto. Questo ritrovamento necessario passa attraverso due elementi entrambi necessari: la memoria e l'arte.\nLa memoria ci d\u00e0 la possibilit\u00e0 di rivivere momenti passati che associamo a determinate sensazioni: il sapore della \"madeleine\", riassaporato dopo anni, ricorda al protagonista le giornate d'infanzia passate a casa della zia malata a Combray.\nPer Proust, per\u00f2, il recupero del passato non \u00e8 sempre possibile. Distingue due tecniche o gradi di recupero: \"memoria volontaria\" e \"memoria spontanea\". La \"memoria volontaria\" richiama alla nostra intelligenza tutti i dati del passato ma in termini logici, senza restituirci l'insieme di sensazioni e sentimenti che contrassegnano quel momento come irripetibile; la \"memoria spontanea\" o \"involontaria\" (\"epifania\" secondo la tradizione decadente) \u00e8 quella sollecitata da una casuale sensazione e che ci rituffa nel passato con un procedimento alogico, che permette di \"sentire\" con contemporaneit\u00e0 quel passato, di rivederlo nel suo clima: \u00e8 l'analisi delle \"l'intermittenze del cuore\" (\"Les Intermittences du c\u0153ur\") la tecnica da seguire per il recupero memoriale basato sull'analogia-identit\u00e0 tra la casuale sollecitazione del presente e ci\u00f2 che \u00e8 sepolto nel tempo perduto. Introdotta alla fine del primo capitolo di \"Sodoma e Gomorra II\", tale tecnica viene contrapposta, in qualche modo, a quella dell'armonia prestabilita del filosofo Leibniz, nella quale il corpo e l'anima, entrambi composti da \"monadi\", agiscono come fossero due orologi sincronizzati.\nLa \"memoria involontaria\" cattura con un'impressione o una sensazione l'essenza preziosa della vita, che \u00e8 l\"'io\" e serve a spiegare il valore assoluto di un ricordo abbandonato dall'infanzia, risvegliato attraverso il sapore di un dolce o un sorso di t\u00e8. Questo procedimento porta alla vittoria sul tempo e sulla morte, cio\u00e8 ad affermare noi stessi come esseri capaci di recuperare il tempo e la coscienza come unico elemento che vince la materia e porta alla Verit\u00e0 e alla felicit\u00e0. Ricordare \u00e8 creare. Ri-cordare \u00e8 ri-creare:\nMa questa evoluzione del pensiero non ha voluto analizzarla astrattamente, bens\u00ec ricrearla, farla vivere un lacerto di tempo che \u00e8 un nuovo Tempo, una nuova Realt\u00e0, una nuova Verit\u00e0. Ossia in una parola, una vecchia e nuova Eternit\u00e0. Partendo da una dimensione di un tempo contingenza, occasione, finisce con lo stratificarsi e con l'illuminarsi come eterno frammento di Tempo Puro, che non \u00e8 mai stato un vero passato. Il Tempo Perduto non \u00e8 un tempo passato perch\u00e9 \u00e8 un tempo da ricercare e da ritrovare. In quanto ritrovata, quell'infanzia \u00e8 eterna, universale. L'essenza pura della vita giace nel suo essere Ritrovata, nel suo essere Ripetuta o Ripresa, l'essenza che si d\u00e0 nella cosiddetta apparenza, nel fenomeno, nell'esperienza sensibile.\nProust vede l'esperienza epifanica come esperienza gi\u00e0 'ideale'. L'idea o l'essenza dell'esperienza si d\u00e0 nell'esperienza stessa. Non c'\u00e8 una madeleine pura dietro la madeleine immersa nel t\u00e8 caldo di Marcel. Quell'esperienza \u00e8 gi\u00e0 ideale, \u00e8 gi\u00e0 una briciola di tempo puro, una scheggia di eternit\u00e0 che salva la vita dalla sua transitoriet\u00e0. Perch\u00e9 dietro la ricerca del Tempo perduto e gli infiniti errori, deformazioni, fraintendimenti di questa peripezia, si manifesta il volto di quella Verit\u00e0 che invano si cercherebbe avanti, prima di tutto, all'origine o a priori.\nL'arte, rappresentata nel romanzo dalla stessa attivit\u00e0 scritturale del narratore che narra la propria esperienza, fissa in eterno quel risveglio di sensazioni che permette alla nostra memoria di riandare al passato. Il tempo che viene cos\u00ec ritrovato dalla memoria e fissato dall'arte \u00e8 dunque un tempo interiore, e non esteriore, un tempo assolutamente soggettivo. Per questa ragione Proust d\u00e0 un'importanza notevole agli spazi chiusi, come pu\u00f2 esserlo una camera, e al rinchiudersi in s\u00e9 stessi per poter \"ascoltare\" meglio le voci interne del nostro io. L'importanza del tema della chiusura in una camera si fa pi\u00f9 chiaro se si tiene presente che lo stesso autore, affetto dalla malattia, passa la sua breve giovinezza rinchiuso, come No\u00e8 nell'arca: \nLa grandezza dell'arte vera, consiste nel ritrovare, nel riafferrare, nel farci conoscere quella realt\u00e0 da cui viviamo lontani, da cui ci scostiamo sempre pi\u00f9 via via che acquista maggior spessore e impermeabilit\u00e0 la conoscenza convenzionale che le sostituiamo: quella realt\u00e0 che noi rischieremmo di far morire senza aver conosciuta, e che \u00e8 semplicemente la nostra vita. La vita vera, la vita finalmente scoperta e tratta alla luce, la sola vita quindi realmente vissuta, \u00e8 la letteratura; vita che, in un certo senso, dimora in ogni momento in tutti gli uomini altrettanto che nell'artista. Grazie all'arte, anzich\u00e9 vedere un solo mondo, il nostro, noi lo vediamo moltiplicarsi; l'opera d'arte, come il tempio che \u00e8 segno e partecipazione tra gli uomini della terra e la divinit\u00e0 ultraterrena, \u00e8 il mezzo pi\u00f9 adatto ad oggettivare e manifestare agli altri l'intensa soggettivit\u00e0 di chi \u00e8 stato ispirato ed evitarle il rischio di farla apparire soltanto una teoria.\nArtista \u00e8 stato reso dalle proprie meditazioni quell'uomo che da giovane aveva scoperto occasionalmente che il tempo passato non era per lui perduto. Per il suo animo, il reale era divenuto figurazione di valori ideali, eterni, segno di verit\u00e0 che si trovavano a grande distanza e che da esso potevano differire. Unicamente allo spirito era concesso raggiungerle e partecipare della loro eternit\u00e0. Ci\u00f2 che, fuori dell'azione dello spirito, rimaneva limitato alla materia, non poteva, per Proust, rispondere a verit\u00e0, poich\u00e9 non era parte dell'eternit\u00e0. La verit\u00e0, come la vita, dura eternamente e sta in una dimensione diversa dalle altre generalmente note, non essendo, come queste, contaminata dal tempo, dalle convenzioni, dalle apparenze, n\u00e9 accessibile a tutti. Esiste lontano dalla compiutezza della materia nell'incompiutezza ed eternit\u00e0 dello spirito. Solo all'artista, diverso com'\u00e8 dalla norma, sar\u00e0 possibile conoscerne il segreto e solo all'arte esprimerlo.\nSi tratta della storia di una coscienza in cerca della sua identit\u00e0; ne \"Il tempo ritrovato\" il narratore scopre infine la verit\u00e0, cio\u00e8 la vita scopre il suo significato grazie all'Arte, che fissa il passato che altrimenti sarebbe condannato alla distruzione. Per Proust la resurrezione del passato si compie attraverso la letteratura che fissa la realt\u00e0 transitoria, rende possesso stabile dell'epifania momentanea.\nIl retroterra culturale di Proust \u00e8 costituito certamente anche dalle conquiste della poesia francese di fine Ottocento (Baudelaire, Rimbaud, Verlaine, Mallarm\u00e9) che aveva valorizzato le \"corrispondenze\", i reconditi rapporti tra stato d'animo e natura, la tecnica analogico-evocativa. Inoltre, la concezione del tempo di Proust, un tempo \"soggettivo\", \"vissuto\", contrapposto a quello fisico, \"spazializzato\", richiama evidentemente il concetto di tempo come \"durata interiore\" teorizzato dal filosofo Henri Bergson, suo cugino acquisito, e delle cui conferenze fu uditore a Parigi.\nOmosessualit\u00e0.\nLe questioni sollevate dall'omosessualit\u00e0 maschile e femminile di alcuni personaggi vengono ampiamente rappresentate in varie parti del romanzo, in particolare negli ultimi volumi. Il primo annuncio di questo tema \u00e8 gi\u00e0 presente nella sezione \"Combray\" di \"Dalla parte di Swann\", dove la figlia del maestro di pianoforte e compositore Vinteuil, recentemente scomparso, viene sedotta da una sua compagna, mentre Marcel osserva di nascosto la relazione lesbica, che avviene di fronte, e in spregio, al ritratto del padre della ragazza. Marcel sospetta sempre le sue amanti di legami con altre donne, come Charles Swann sospetter\u00e0 della futura moglie, Odette, in \"Dalla parte di Swann\". Un racconto dettagliato e grottesco di un legame tra il barone de Charlus, omosessuale per il momento celato, ma che poi quasi inconsciamente si riveler\u00e0, e il suo sarto, si trova gi\u00e0 in \"Sodoma e Gomorra\". Lo stesso iniziale celebre rifiuto della pubblicazione del manoscritto di Proust sulla NRF, da parte di Andr\u00e9 Gide, potrebbe essere fondato su tale ambiguit\u00e0: Gide, omosessuale dichiarato \u2013 contrariamente a Proust\u00a0\u2013 gli rimproverava la rappresentazione sordida data dell'omosessualit\u00e0 in Charlus, cos\u00ec distante da quella idealizzante che ne faceva il mondo classico e come intesa da Gide nel \"Corydon\". E ancora, gli riusciva intollerabile l'idea che Proust si fosse ispirato ai suoi amori per gli uomini per tratteggiare i suoi personaggi femminili, e in particolare quello di Albertine.\nA sedici anni Marcel aveva compreso il proprio orientamento omosessuale e aveva scritto tre lettere d'amore al coetaneo Jacques Bizet, orfano del celebre autore della \"Carmen\", Georges Bizet, e suo compagno di liceo. Jacques Bizet non ricambi\u00f2 l'amore di Marcel, ma i due restarono amici per tutta la vita. Poco pi\u00f9 che ventenne Marcel s'innamor\u00f2 di un ragazzo poco pi\u00f9 giovane di lui, un tenore di talento, Reynaldo Hahn, nato a Caracas da madre venezuelana e padre tedesco.\nAl di l\u00e0 di ogni tentativo di ipotesi psicologica, forse errata, \u00e8 interessante notare come nel \"mondo artistico\" di Marcel la figura di una lesbica esistesse prima della conoscenza reale con colui che \u00e8 considerato il principale ispiratore del personaggio di Albertine: Alfred Agostinelli. Fu solo dopo la sua morte che Andr\u00e9 Gide, nella pubblicazione della corrispondenza con Proust, rese pubblica l'omosessualit\u00e0 di Proust. La natura dei rapporti intimi di Proust con persone come Agostinelli e Reynaldo Hahn \u00e8 ben documentata, anche se Proust non ha mai fatto alcuna rivelazione eccetto forse con gli amici pi\u00f9 intimi. Nel 1949, il critico Justin O'Brien ha pubblicato un articolo su \"PMLA\" chiamato \"Albertine o l'ambiguit\u00e0: Note sulla sensibilit\u00e0 sessuale di Proust\" in cui sostiene che alcuni personaggi femminili del romanzo sono in realt\u00e0 ragazzi. Questa teoria \u00e8 nota come la \"teoria della trasposizione dei sessi\". Raymonde Coudert, parlando di Proust, parte dal principio che i modi di lettura sono sessuati e che, se non esiste una scrittura femminile, esistono per\u00f2 modi di scrittura \"del\" femminile. La domanda \u00e8: in che cosa Proust fa consistere il femminile e la femminilit\u00e0? Quali catene significanti collegano personaggi femminili proustiani come Odette, Oriane, Albertine? Tale tesi \u00e8 stata contestata nella critica di Eve Kosofsky Sedgwick la quale sostiene che, se da una lettura psicoanalitica strutturata esce un romanzo apparentemente soffocante e misogino, \u00abtuttavia, sotto la lente kleiniana, l'omosessualt\u00e0 dell'autore \u00e8 una paura almeno tanto quanto \u00e8 un desiderio\u00bb.\nLa felicit\u00e0 e il tempo.\nLa ricerca di Proust \u00e8 anche una speranza e una promessa di felicit\u00e0: ritrovare il tempo non \u00e8 impossibile, a patto che il mondo ricreato sia un mondo letterario, un mondo interiore, mistico, costruito su questo gioco di memoria e tempo. La struttura si basa sulla contrapposizione Tempo perduto-Tempo ritrovato, attraverso la memoria involontaria che \u00e8 il ricordo improvviso e spontaneo di una sensazione provata nel passato, suscitata dalla stessa sensazione nel presente.\nL'intelligenza e lo spirito hanno il compito di riavvicinare queste due sensazioni e di riportare la sensazione che sfugge. Questa esperienza, che non appartiene n\u00e9 al passato n\u00e9 al presente ed \u00e8 dunque extratemporale, \u00e8 motivo di grande felicit\u00e0 perch\u00e9 elimina la sensazione di perdita del tempo e permette al soggetto stesso di uscire dalla dimensione del tempo reale e riscoprire la verit\u00e0 di un momento della sua esistenza. Anche lo stile, musicale, molto dettagliato e metaforico, \u00e8 l'espressione di una sorta di eternit\u00e0 e vittoria sul tempo e di fede nell'Assoluto che vive nell'interiorit\u00e0 umana. Le pagine di Proust, fatte di frasi lunghe e sinuose, spiegano simultaneamente gli aspetti del mondo e la profondit\u00e0 dell'anima. Proust concepisce inoltre l'artista come il portatore di una rivelazione. La vita degli uomini consiste dunque in una lotta disperata contro l'inevitabile scorrere del tempo che, passando, trasforma o distrugge gli esseri, i sentimenti, le idee e questa lotta \u00e8 condotta grazie alla memoria involontaria. Infatti non si tratta di ricostruire il passato in modo intellettuale con documenti o ricordi, ma bisogna attendere una sensazione particolare che ne evochi una passata, un ricordo.\nL'autore spiega che la grande felicit\u00e0 non consiste nel semplice elemento memoriale, bens\u00ec nella felicit\u00e0 alla quale conduce, cio\u00e8 il primato dello spirito sulla materia e il ritrovamento della sua identit\u00e0. La meravigliosa sensazione di felicit\u00e0 che accompagna l'autore nelle sue indescrivibili esperienze, infatti, \u00e8 dovuta alla capacit\u00e0 di queste di trasportare il soggetto in una realt\u00e0 extratemporale, che gli aveva dunque permesso di sfuggire dal presente e di gioire nell'essenza delle cose, cio\u00e8 fuori del tempo. Queste impressioni pervenivano a far combaciare il passato con il presente, a renderlo titubante nel definire in quale dei due si trovasse. Il linguaggio metaforico, analitico e lirico ad un tempo, rendono la corrispondenza tra il livello reale delle sensazioni e quello ideale dell'interiorit\u00e0."}
{"id": "1952848", "revid": "56620", "url": "https://it.wikipedia.org/wiki?curid=1952848", "title": "Francesco Pistoia", "text": "Biografia.\nFiglio di un artigiano si avvia inizialmente al sacerdozio ma allo scoppio della seconda guerra d'indipendenza si arruola volontario nel 1\u00ba reggimento di fanteria, nelle file del quale prende parte alla battaglia di Palestro. \nDeciso a raffermarsi viene promosso sottotenente e inviato al 19\u00ba e 38\u00ba battaglione di fanteria. Nel 1877, col grado di maggiore, \u00e8 comandato all'Istituto topografico militare. In quest'ultimo incarico da un forte contributo alla formazione e riproduzione dei plastici con la tecnica della galvanoplastica, dove la matrice in gesso \u00e8 realizzata con esattezza geometrica in base alle levate riprese sul terreno tramite la tavoletta pretoriana. Una volta ricoperta da un sottile strato, che pu\u00f2 essere anche di grafite, la matrice diventa conduttore, ed immersa in un bagno galvanico attrae il metallo scelto per la riproduzione della lastra. Dopo un periodo di capo di stato maggiore alla divisione di Bologna \u00e8 promosso tenente colonnello e inviato al comando del 21\u00ba reggimento di fanteria, dove prende i gradi di colonnello. \nNel 1896, promosso tenente generale, \u00e8 nominato comandante della brigata Pinerolo, con la quale prende parte alla guerra italo-abissina. Rientrato in Italia viene nominato prima comandante della divisione militare di Brescia, quindi del 7\u00ba corpo d'armata fino al 1906, anno del collocamento in posizione ausiliaria per raggiunti limiti di et\u00e0. \nFu deputato alla Camera del Regno d'Italia dalla XXI alla XXIV Legislatura.\nSedette al Senato del Regno (Italia) dalla XXVI alla XXVII Legislatura.\nMilitare di carriera nell'esercito italiano, pluridecorato. Combatt\u00e9 nella battaglia di Solferino e San Martino. Fu componente dell'Istituto topografico militare. Durante la prima guerra mondiale fu richiamato in servizio come tenente generale della Milizia Territoriale presso il Ministero della Guerra."}
{"id": "1952849", "revid": "339392", "url": "https://it.wikipedia.org/wiki?curid=1952849", "title": "Sacri Guerrieri di Febo", "text": ""}
{"id": "1952850", "revid": "486946", "url": "https://it.wikipedia.org/wiki?curid=1952850", "title": "Cavalieri della Corona", "text": ""}
{"id": "1952852", "revid": "339392", "url": "https://it.wikipedia.org/wiki?curid=1952852", "title": "Cavalieri della corona", "text": ""}
{"id": "1952853", "revid": "486946", "url": "https://it.wikipedia.org/wiki?curid=1952853", "title": "Cavaliere della corona", "text": ""}
{"id": "1952854", "revid": "1149807", "url": "https://it.wikipedia.org/wiki?curid=1952854", "title": "Episodi di Excel Saga", "text": "Questa \u00e8 la lista degli \"'episodi dell'anime , tratto dall'omonimo manga di Koshi Rikdo. Prodotta dalla J.C.Staff, la serie \u00e8 stata trasmessa tra il 1999 ed il 2000 su TV Tokyo e nel 2001 in Italia su MTV nel contenitore \"Anime Night\".\nIn tutto la serie conta 26 episodi ed in genere ognuno \u00e8 la parodia di un genere o di una serie. Il ventiseiesimo episodio, , non \u00e8 stato mai trasmesso in Giappone, ma pubblicato solo in DVD, a causa dell'eccessiva violenza e delle scene di nudit\u00e0, sesso e pedofilia che i curatori dell'anime vi hanno volutamente inserito. Anche in Italia \u00e8 stato pubblicato inizialmente solo in DVD e non \u00e8 stato trasmesso da MTV, ma \u00e8 arrivato in forma integrale nel 2009 su Cooltoon e nel 2013 su internet sul sito Popcorn TV.\nSigle.\nLa sigla di apertura vede Excel e Hyatt (interpretate da Yumiko Kobayashi e Mikako Takahashi) cantare nei posti pi\u00f9 disparati la loro lealt\u00e0 all'ACROSS mentre la sigla di chiusura, molto triste, \u00e8 cantata abbaiando da Frattaglia e una mano misteriosa lo insaporisce con delle spezie mentre una ragazza, la seiy\u016b Satomi K\u014drogi, traduce i suoi versi in giapponese.\nLe sigla d'apertura dell'episodio 26 (unico episodio pornografico della serie), ha qualche variante rispetto alla solita sigla, come nudit\u00e0 pixellata e sangue tossito da Hyatt.\nLa sigla finale in particolare \u00e8 al contrario, la traduttrice canta la sigla con un collare al collo mentre il cane traduce."}
{"id": "1952856", "revid": "339392", "url": "https://it.wikipedia.org/wiki?curid=1952856", "title": "Cavaliere della Corona", "text": ""}
{"id": "1952857", "revid": "486946", "url": "https://it.wikipedia.org/wiki?curid=1952857", "title": "Phoebos Saints", "text": ""}
{"id": "1952858", "revid": "339392", "url": "https://it.wikipedia.org/wiki?curid=1952858", "title": "Phoebos saints", "text": ""}
{"id": "1952859", "revid": "339392", "url": "https://it.wikipedia.org/wiki?curid=1952859", "title": "Phoebos saint", "text": ""}
{"id": "1952860", "revid": "486946", "url": "https://it.wikipedia.org/wiki?curid=1952860", "title": "Phoebos Saint", "text": ""}
{"id": "1952865", "revid": "767487", "url": "https://it.wikipedia.org/wiki?curid=1952865", "title": "Hugo de Le\u00f3n", "text": "Carriera.\nGiocatore.\nClub.\nLa carriera di de Le\u00f3n inizia nel Nacional Montevideo, nel 1977. Fino al 1980 gioca nel Nacional, vincendo la Coppa Libertadores 1980.\nNel gennaio 1981 si trasferisce al Gr\u00eamio, dove vince un campionato brasiliano di calcio, una Coppa Libertadores nel 1983, e, nello stesso anno, la Coppa Intercontinentale.\nNel 1984 passa al Corinthians, dove rimane una sola stagione, prima di passare al Santos, dove rimane anche qui per un anno, prima di passare alla sua prima e unica squadra europea, il CD Logro\u00f1\u00e9s, in Spagna.\nNel 1988 il difensore torna in patria, nuovamente al Nacional Montevideo, dove vince un'altra Coppa Intercontinentale, per poi passare agli argentini del River Plate, dove vince il titolo 1989-1990.\nNel 1991 torna brevemente in Brasile, al Botafogo, prima di andare in Giappone a giocare nel Toshiba. Nel 1993 si ritira nel Nacional Montevideo.\nNazionale.\nCon la nazionale di calcio uruguaiana de Le\u00f3n ha giocato 48 partite, vincendo il Mundialito del 1980. Nel 1990 ha giocato per l'ultima volta in nazionale.\nAllenatore.\nCome allenatore ha guidato squadre brasiliane piuttosto importanti, come il Fluminense e il Gr\u00eamio, oltre al Nacional Montevideo e al , squadra messicana."}
{"id": "1952874", "revid": "34222", "url": "https://it.wikipedia.org/wiki?curid=1952874", "title": "Febbri da morso di ratto", "text": ""}
{"id": "1952881", "revid": "16758", "url": "https://it.wikipedia.org/wiki?curid=1952881", "title": "Rencio", "text": ""}
{"id": "1952886", "revid": "767487", "url": "https://it.wikipedia.org/wiki?curid=1952886", "title": "Karol Dobia\u0161", "text": "Alla guida dello Sparta Praga vinse il primo campionato ceco nel 1994.\nCarriera.\nGiocatore.\nClub.\nDopo aver iniziato a giocare a calcio nel Ban\u00edk Handlov\u00e1, si trasfer\u00ec nel 1965 allo Spartak Trnava, dove conquist\u00f2 i maggiori successi della sua carriera. Con lo Spartak vinse cinque campionati, tre coppe nazionali e due volte il premio di calciatore cecoslovacco dell'anno. Nel 1977 pass\u00f2 al Bohemians Praga, con cui raggiunse la cifra di 345 partite giocate nella massima serie cecoslovacca.\nNel 1980 fu ceduto ai belgi del Lokeren e nel 1984 fu acquistato dal K.R.C. Gent-Zeehaven, dove termin\u00f2 di giocare nello stesso anno.\nNazionale.\nCon la vanta 67 presenze arricchite da cinque reti. Partecip\u00f2 al e ai campionati europei di calcio e . Proprio al vittorioso europeo del 1976, segn\u00f2 la momentanea rete del 2-0 nella finale contro la .\nAllenatore.\nInizi\u00f2 la carriera di allenatore dirigendo le giovanili del Bohemians Praga dal 1984 al 1988. In seguito allen\u00f2 Hradec Kr\u00e1lov\u00e9, Zbrojovka Brno, Sparta Praga e Sparta Kr\u010d."}
{"id": "1952888", "revid": "18616528", "url": "https://it.wikipedia.org/wiki?curid=1952888", "title": "Malgraa", "text": ""}
{"id": "1952889", "revid": "18616534", "url": "https://it.wikipedia.org/wiki?curid=1952889", "title": "Crapun de la val", "text": ""}
{"id": "1952896", "revid": "287204", "url": "https://it.wikipedia.org/wiki?curid=1952896", "title": "Guerra dell'informazione", "text": "La guerra dell'informazione o \"infomation warfare\" (IW) \u00e8 una metodologia di approccio al conflitto armato, imperniato sulla gestione e l'uso dell'informazione in ogni sua forma e a qualunque livello con lo scopo di assicurarsi il decisivo vantaggio militare specialmente in un contesto militare combinato e integrato. La guerra basata sull'informazione \u00e8 sia difensiva che offensiva, spaziando dalle iniziative atte a impedire all'avversario di acquisire o sfruttare informazioni, fino alle misure mirate a garantire l'integrit\u00e0, l'affidabilit\u00e0 e l'interoperabilit\u00e0 del proprio assetto informativo.\nNonostante la connotazione tipicamente militare, la guerra basata sulle informazioni ha manifestazioni di spicco anche nella politica, nell'economia, nella vita sociale ed \u00e8 applicabile all'intera sicurezza nazionale dal tempo di pace al tempo di guerra. Infine la guerra basata sulle informazioni tende a colpire l'esigenza di comando e controllo del leader nemico e sfrutta le tecnologie per dominare il campo di battaglia.\nIn realt\u00e0 in concetto di information warfare \u00e8 stato ripreso e formulato da numerosi studiosi ed enti di ricerca accademici e militari.\nLe sette forme della guerra dell'informazione.\nIl professor Martin C. Libicki, dell\"Institute for National Strategic Studies\", specifica che esistono distinte forme di guerra dell'informazione, ognuna con proprie caratteristiche.&lt;br&gt;\nSi hanno quindi sette diverse forme di scontro con l'avversario, sia esso politico, militare o economico, che sono: &lt;br&gt;"}
{"id": "1952899", "revid": "838137", "url": "https://it.wikipedia.org/wiki?curid=1952899", "title": "Novica Bjelica", "text": "Gioca nel ruolo di centrale negli ."}
{"id": "1952901", "revid": "984922", "url": "https://it.wikipedia.org/wiki?curid=1952901", "title": "Calolden", "text": "Il Calolden \u00e8 un torrente in provincia di Lecco che nasce dai Pian dei Resinelli da cui scende per l'omonima valle (valle del Calolden) per immettersi poi nel torrente Gerenzone.\nIl torrente segna anche il confine tra Laorca e Pomedo. Lungo il suo corso il ponte pi\u00f9 famoso \u00e8 l'antichissimo Ponte della Gallina."}
{"id": "1952904", "revid": "18671709", "url": "https://it.wikipedia.org/wiki?curid=1952904", "title": "Insirano", "text": ""}
{"id": "1952910", "revid": "767487", "url": "https://it.wikipedia.org/wiki?curid=1952910", "title": "Joe il pilota", "text": "\"Joe il pilota (A Guy Named Joe)\" \u00e8 un film del 1943 diretto da Victor Fleming.\nInterpretato da Spencer Tracy, Irene Dunne e Van Johnson, fu il film col maggiore incasso nell'anno 1943. Ricevette una \"nomination\" al premio Oscar al miglior soggetto del 1945. Nel 1989 Steven Spielberg ne fece il \"remake\", intitolato \"Always - Per sempre\", con Richard Dreyfuss come protagonista.\nTrama.\nPete Sandidge \u00e8 uno spericolato pilota di un bombardiere North American B-25 Mitchell della United States Army Air Forces, l'aeronautica militare degli Stati Uniti d'America, in servizio in una base aerea in Inghilterra dalla quale decollano missioni di bombardamento sull'Europa. Pete ha una relazione sentimentale con Dorinda Durston, anche lei pilota, civile ma inquadrata nel Women Airforce Service Pilots (WASP), incaricata di condurre aerei militari attraversando l'Oceano Atlantico.\n\"Nails\" Kilpatrick, l'ufficiale comandante di Pete, decide di trasferire lui ed il suo equipaggio in una base in Scozia, quindi gli offre l'occasione di tornare in patria per assumere l'incarico di istruttore di volo. Dorinda crede che sia l'occasione per concretizzare il loro rapporto e, pregandolo di accettare, lo convince. Pete per\u00f2 decide di compiere un'ultima missione assieme con il suo migliore amico Al Yackey indirizzata a colpire una portaerei tedesca. Durante la missione il velivolo subisce un attacco da parte della caccia della Luftwaffe prima di raggiungere l'obbiettivo schiantandosi in mare senza poterla bombardare.\nPete si ritrova a camminare tra le nuvole dove riesce a riconoscere il suo vecchio amico Dick Rumney che gli rammenta che il suo aereo \u00e8 stato abbattuto. Dick fa da tramite ad un incontro con \"il generale\" che assegna un incarico a Pete, deve tornare sulla Terra, dove intanto \u00e8 passato un anno, per condividere la propria esperienza e la propria conoscenza all'allievo Ted Randall, prima alla scuola di pilotaggio ed in seguito dopo essere diventato pilota da caccia su Lockheed P-38 Lightning nel teatro del Sud Pacifico. Ted scoprir\u00e0 che il suo ufficiale comandante \u00e8 Al Yackey.\nLa situazione si complica quando Ted incontra Dorinda, ancora in lutto, ed essendone attratto cerca di approfondire la conoscenza. Al incoraggia Dorinda a dare al giovane pilota una possibilit\u00e0 e tra i due nasce un sentimento che si intensifica lasciando sgomento il geloso Pete. Quando Dorinda scopre da Al che a Ted \u00e8 stato dato un incarico estremamente pericoloso, distruggere il pi\u00f9 grande deposito di munizioni giapponese nel Pacifico, decide di impossessarsi del suo aereo e di intraprendere la missione al suo posto. Pete la affianca, aiutandola nel suo pericoloso raid e a tornare alla base per riabbracciare Ted. Pete accetta infine che l'amore tra i due abbia ridato serenit\u00e0 alla sua donna e, sentendo che il suo compito \u00e8 terminato, se ne va."}
{"id": "1952912", "revid": "124407963", "url": "https://it.wikipedia.org/wiki?curid=1952912", "title": "N\u00e2diya", "text": "Ha un passato di atleta ed \u00e8 stata campionessa nazionale degli 800 metri.\nBiografia.\nN\u00e2diya (che significa \"la cui voce porta lontano\") nasce a Tours (Indre e Loira), da una numerosa famiglia algerina. Ha tre fratelli e due sorelle. Nel 1989 diventa campionessa francese degli 800 metri (suo fratello Kader \u00e8 stato campione del mondo di Savate).\nAll'et\u00e0 di 20 anni lascia famiglia e impegni sportivi per trasferirsi a Parigi e tentare la scalata al successo. Viene notata nel programma \"Graine de Star\" e registra un singolo nel 1997. Decide di fermarsi e avere un figlio: Yanis.\nNel 2001 torna nelle scene musicali duettando con Stomy Bugsy in \"Aucun Dieu ne pourra me pardonner\". A febbraio pubblica il singolo \"J'ai confiance en toi\", che entra nella classifica nazionale francese raggiungendo la posizione numero 38 e restandoci per 13 settimane. Il secondo singolo \"Chaque fois\" viene pubblicato nell'agosto dello stesso anno e in seguito N\u00e2diya registra cos\u00ec il primo album, \"Change les choses\". Nonostante il successo dei singoli, l'album non vende molto in Francia, ma l'artista riceve comunque la candidatura per i Victoires de la musique nel 2002 nella categoria \"Album hip hop/R&amp;B dell'anno\".\nNel 2003 N\u00e2diya registra un'altra canzone, \"Parle-moi\", incentrata sui problemi familiari e i contatti coi suoi genitori. Questa diventa un notevole successo in Francia, arrivando fino alla seconda posizione della classifica e diventando il pi\u00f9 notevole successo dell'artista. Il singolo viene pubblicato anche in Svizzera, dove raggiunge la posizione numero 11. Il suo secondo album totalmente in lingua francese viene registrato e pubblicato col titolo \"16/9\" nel giugno 2004. L'album rimane in classifica per 93 settimane (non consecutive) raggiungendo la sesta posizione. Viene accompagnata da suo figlio (allora di cinque anni) in una canzone contenuta nell'album, \"Quand vient la nuit\".\n\"Et c'est parti...\", il secondo singolo, diventa la sua prima vera hit internazionale, entrando nelle classifiche di diversi stati europei, inclusi Belgio e Paesi Bassi. Il video musicale mostra N\u00e2diya che canta la canzone facendo boxe su un ring. Il singolo e il video contengono la collaborazione di Smartzee, rapper francese, e hanno raggiunto la quinta posizione in Francia e la numero 21 in Svizzera. \"Si loin de vous\" \u00e8 stato pubblicato solo come singolo digitale da scaricare nel dicembre 2004. \u00c8 stato l'ultimo singolo ad entrare nelle classifiche (Francia: numero 6, Svizzera: numero 27), e ha riscosso un discreto successo anche in Italia. La canzone ha temi militari, rimarcati nel videoclip. Nonostante esista un video anche per \"Signes\", la sua funzione \u00e8 solo di promuovere l'album. Nel 2005, l'album \"16/9\" riceve il premio Victoires de la musique come \"album rap/hip-hop/R&amp;B dell'anno\".\nStando a quanto scritto sul suo sito ufficiale, in Francia sono state vendute pi\u00f9 di 500.000 copie di \"16/9\", 750.000 dei singoli e 300.000 del DVD platino \"L'histoire en 16/9\", contenente 3 video, il dietro le quinte di questi, interviste, foto e un bonus CD con le canzoni remixate.\nNel febbraio 2006 N\u00e2diya ritorna col singolo \"Tous ces mots\", seconda canzone in collaborazione con Smartzee. Il brano raggiunge la seconda posizione nella classifica francese dei singoli e la venticinquesima nella top 100 dei singoli in Svizzera. Viene cos\u00ec pubblicato in Francia, il 5 giugno, il terzo album \"N\u00e2diya\", con maggiori influenze rock rispetto ai lavori precedenti. Dopo due settimane, col titolo \"Roc\", viene pubblicato il nuovo singolo.\nNel 2007 N\u00e2diya pubblica il suo quarto album: \"La source\", composto prevalentemente da remix e versioni estese di singoli e canzoni uscite negli anni precedenti.\nNel dicembre 2008, esce il suo quinto album \"Electron Libre\", contenente \"Tired of Being Sorry\", canzone cantata insieme ad Enrique Iglesias, che partecipa anche alla realizzazione di \"Miss you\". \u00c8 importante anche la partecipazione di Kelly Rowland in \"No Future in the Past\". \nNel 2009 si \u00e8 svolta la Tourn\u00e9e di N\u00e2diya in varie citt\u00e0 della Francia."}
{"id": "1952913", "revid": "287204", "url": "https://it.wikipedia.org/wiki?curid=1952913", "title": "Villa Colizza", "text": "Villa Colonna di Bevilacqua, oggi meglio nota come villa Colizza e chiamata da alcuni \"villa dei Baldacchini\", \u00e8 una residenza nobiliare suburbana situata ai limiti del centro storico della cittadina di Marino, in provincia di Roma, nell'area dei Castelli Romani.\nStoria.\nLa villa venne edificata all'inizio del Seicento dal duca Filippo I Colonna per sua moglie Lucrezia Tomacelli, che doveva soggiornare in luoghi salubri a causa della salute cagionevole. La villa sorge sull'ultima balza del colle di peperino su cui sorge Marino, storico feudo della famiglia Colonna, e da quel punto si ha uno straordinario panorama su Roma e il circostante Agro Romano. La villa nei secoli successivi costitu\u00ec parte integrante del circuito di tenute che i Colonna possedevano intorno a Marino, come villa Colonna di Belpoggio, il Barco Colonna, i Giardini Colonna con l'omonimo palazzo, villa della Sirena e la villa del Cardinale di Palazzolo.\nDopo la rinuncia da parte dei Colonna alla propriet\u00e0 feudale di Marino (1816), i proprietari iniziarono a svendere le ingenti propriet\u00e0 e la villa divenne residenza suburbana della famiglia marinese dei Colizza. In seguito, la propriet\u00e0 venne ceduta ad un istituto religioso di suore che ancora oggi la possiede, e che vengono chiamate confidenzialmente in dialetto marinese \"'e moniche de Colizza\". "}
{"id": "1952914", "revid": "1573940", "url": "https://it.wikipedia.org/wiki?curid=1952914", "title": "Piliocolobus", "text": "Piliocolobus \u00e8 un genere di scimmie del Vecchio Mondo della famiglia Cercopithecidae, comprendente i cosiddetti colobi rossi.\nTassonomia.\nUn tempo, tutte le specie ascritte a questo genere venivano classificate nel genere-contenitore \"Colobus\"; in seguito, una revisione tassonomica ne decret\u00f2 l'assegnazione al genere \"Procolobus\". Attualmente, \u00e8 stata operata una nuova scissione del genere \"Procolobus\", con l'istituzione del nuovo genere \"Piliocolobus\", mentre a \"Procolobus\" viene ascritta un'unica specie, \"P. verus\".\nIl genere \"Piliocolobus\" comprende le seguenti specie:"}
{"id": "1952919", "revid": "35804", "url": "https://it.wikipedia.org/wiki?curid=1952919", "title": "Nazionale di rugby XV del Regno Unito", "text": ""}
{"id": "1952931", "revid": "363629", "url": "https://it.wikipedia.org/wiki?curid=1952931", "title": "Piliocolobus badius", "text": "Il colobo ferruginoso o colobo rosso occidentale (\"Piliocolobus badius\") \u00e8 una specie di scimmia del Vecchio Mondo.\nVeniva in passato classificato nel genere \"Procolobus\", al quale \u00e8 attualmente ascritta un'unica specie: opere ancor pi\u00f9 vecchie possono addirittura classificare questa specie nel genere \"Colobus\".\nDistribuzione.\nCon tre sottospecie (\"Piliocolobus badius badius\", \"Piliocolobus badius temminckii\" e \"Piliocolobus badius waldronae\", quest'ultima forse estinta), la specie \u00e8 diffusa nell'area compresa fra Senegal e Ghana: le varie sottospecie sono separate da ampi tratti di vegetazione arbustiva che circondano le aree di foresta pluviale, le savane ed i mangrovieti dove vivono.\nDescrizione.\nDimensioni.\nMisura fino a 130 cm di lunghezza, di cui fino a due terzi spettano alla lunga coda, per un peso di 5-10 kg. I maschi sono pi\u00f9 grossi e pesanti delle femmine.\nAspetto.\nSi tratta di scimmie dalla corporatura slanciata. Il dorso \u00e8 grigio-nerastro sul dorso e sulla calotta cranica, mentre braccia, gambe e testa sono di color ruggine, da cui il nome comune: Il basso ventre, in particolare la regione genitale, \u00e8 di color bianco candido.\nBiologia.\nSi tratta di animali diurni ed arboricoli, anche se non cos\u00ec legate all'ambiente arboreo come gli altri colobi. \nVivono in grossi gruppi (fino ad 80 individui, mediamente attorno alla cinquantina), formati da pi\u00f9 maschi (mai in numero superiore a cinque) e femmine in numero almeno triplo rispetto a quello di questi ultimi. Nell'ambito del gruppo vige una precisa gerarchia, sia fra i maschi che fra le femmine, che si traduce nella priorit\u00e0 o meno nella scelta dei giacigli per la notte, nell'accesso pi\u00f9 o meno immediato alle fonti di cibo od all'accoppiamento e nel dover fare o ricevere il \"grooming\".&lt;br&gt;Pur non essendo soliti delimitare un proprio territorio ben definito, questi animali difendono il proprio luogo di soggiorno, le cui dimensioni variano a seconda del numero di componenti del gruppo (generalmente va contato un ettaro e mezzo di estensione per ciascun animale), con vocalizzazioni minacciose e gesti ed espressioni facciali minacciose. I maschi hanno il compito di vigilare sul gruppo, avvertendo in caso di pericolo con particolari suoni simili all'abbaiare di un cane di media taglia.&lt;br&gt;Viene spesso cacciato dallo scimpanz\u00e9 comune: nel 1994, queste scimmie infettarono con il virus Ta\u00ef Forest ebolavirus molti scimpanz\u00e9 che si erano nutriti delle loro carni.\nAlimentazione.\nQuesti animali si nutrono principalmente di germogli, frutti e fiori. Sono pertanto specialisti rispetto al colobo guereza. Questa tipologia di cibo si trova in aree circoscritte. \nRiproduzione.\nCiascun maschio si accoppia con un numero di femmine proporzionale al suo posto nella scala gerarchica del gruppo. Dopo una gestazione di circa cinque mesi, la femmina d\u00e0 alla luce un unico cucciolo, che viene solitamente al mondo all'inizio della stagione secca (ottobre-dicembre). Il piccolo, oltre che dalla madre, pu\u00f2 venire accudito da altre femmine del gruppo mentre quest'ultima si nutre. Al raggiungimento della maturit\u00e0 sessuale, i cuccioli tendono a lasciare il gruppo: le femmine cercano di entrare in nuovi gruppi, mentre i maschi, spesso allontanati con la forza, passano solitamente dei periodi solitari od in compagnia di altri maschi scapoli, in attesa di diventare abbastanza grandi e forti da poter rivaleggiare con un maschio per il possesso di un gruppo."}
{"id": "1952940", "revid": "1543377", "url": "https://it.wikipedia.org/wiki?curid=1952940", "title": "Thiene 1492", "text": "Thiene 1492 \u00e8 una rievocazione storica che si svolge nel comune di Thiene, in provincia di Vicenza, nei mese di settembre e ottobre.\nLa manifestazione rievoca la concessione del mercato franco da parte del Doge di Venezia.\nCuriosit\u00e0.\nPer questa Rievocazione il cantautore veronese Massimo Bubola ha scritto tre ballate rinascimentali contenute in un disco che si intitola appunto \"Tre ballate per Thiene\"."}
{"id": "1952941", "revid": "287204", "url": "https://it.wikipedia.org/wiki?curid=1952941", "title": "Un giorno perfetto (romanzo)", "text": "Un giorno perfetto \u00e8 un romanzo di Melania G. Mazzucco pubblicato nel 2006.\nTrama.\nIn una notte di maggio, in una Roma cupa e silenziosa si odono degli spari. Qualcuno avvisa la polizia, che \u00e8 pronta per irrompere nella palazzina da dove provenivano. Un flashback racconta le 24 ore precedenti l'avvenimento, coinvolgendo una serie di personaggi molto diversi, ma per un motivo o per l'altro legati tra di loro.\nEmma perde uno dei suoi numerosi lavori part-time e viene picchiata dall'ex marito, l'Onorevole Fioravanti \u00e8 impegnato nella sua campagna elettorale, Antonio non si rassegna alla perdita della moglie, Sasha cerca di incontrare il suo amante, Maja rivaluta la sua vita, Valentina si fa un piercing, Camilla organizza una grandiosa festa per i suoi sette anni, Zero sperimenta la sua prima bomba, Kevin si innamora.\nQuesti personaggi si ritroveranno ad incrociare i propri destini, in un crescente accumularsi di tensione che porter\u00e0 alla tragedia finale.\nAdattamento cinematografico.\nNel 2008 il regista italo-turco Ferzan \u00d6zpetek adatt\u00f2 per il grande schermo il romanzo, dirigendo \"Un giorno perfetto\" con un cast corale che comprende Isabella Ferrari, Valerio Mastandrea, Valerio Binasco, Nicole Grimaudo, Stefania Sandrelli e molti altri."}
{"id": "1952953", "revid": "228587", "url": "https://it.wikipedia.org/wiki?curid=1952953", "title": "Rox", "text": ""}
{"id": "1952954", "revid": "1543377", "url": "https://it.wikipedia.org/wiki?curid=1952954", "title": "Medicinale equivalente", "text": "Un medicinale equivalente (anche detto generico, dall'inglese \"generic drug\") \u00e8 un medicinale che, in seguito a studi clinici appositi, si dimostra bioequivalente rispetto a un altro medicinale. Medicinali equivalenti di prodotti di cui \u00e8 venuta meno la copertura brevettuale sono presenti sui principali mercati farmaceutici mondiali (Stati Uniti, Europa, ecc.), con lo scopo di ridurre la spesa farmaceutica.\nLegislazione.\nStati Uniti.\nNegli Stati Uniti i medicinali equivalenti, in seguito al \"Drug Price Competition and Patent Term Restoration Act\" del 1984, possono richiedere l'autorizzazione all'immissione in commercio presso la FDA tramite un iter semplificato (ANDA, \"Abbreviated New Drug Applications\") rispetto ai farmaci completamente nuovi. Tale procedura consente al produttore di evitare di ripetere gli studi di efficacia e sicurezza, caratteristiche gi\u00e0 dimostrate per il farmaco originatore. Dovranno per\u00f2 essere effettuati appositi studi di bioequivalenza volti a determinare l'assenza di una differenza significativa rispetto al farmaco di riferimento.\nEuropa.\nIn Europa (e quindi anche in Italia), cos\u00ec come negli Stati Uniti, \u00e8 disponibile una procedura semplificata per l'immissione in commercio dei medicinali generici che consente di non ripetere le prove cliniche e le sperimentazioni cliniche a patto che sia dimostrata la bioequivalenza del generico rispetto al farmaco di riferimento.\nGli studi di bioequivalenza sono obbligatori solo per i medicinali che vengono assorbiti dall'organismo prima di essere rilasciati nel flusso ematico, ad esempio i farmaci assunti per via orale. I farmaci generici immessi direttamente nel flusso ematico, come quelli somministrati direttamente in vena per iniezione o infusione (fleboclisi), non richiedono studi di bioequivalenza rispetto al medicinale di riferimento.\nItalia.\nIn Italia il concetto di medicinale \"generico\" o \"equivalente\" rispetto a un originatore con brevetto scaduto \u00e8 stato introdotto nel 1995. Il termine inizialmente proposto di \"medicinale generico\" \u00e8 stato successivamente sostituito con la formula \"medicinale equivalente\" in quanto il termine \"generico\" poteva indurre nella popolazione l'idea che si trattasse di specialit\u00e0 meno efficaci o ad azione non specifica. Il cambio di nome \u00e8 avvenuto nel 2005.\nIn Italia, il farmaco generico viene definito per la prima volta nell'art. 1, comma 3 del decreto-legge n. 323 del 20/6/1996, convertito dalla legge n. 425/1996, che ha sostituito il comma 130 dell'art. 3 della legge n. 549/1955 e che recita:\n\u00c8 richiesto che vi sia lo stesso dosaggio di principio attivo e via di somministrazione, indicazioni terapeutiche, con una differenza di prezzo minima del 20%. Se sono obbligatori studi di bio-equivalenza, la norma non definisce un criterio tecnico per stabilire l'equivalenza quali-quantitativa del farmaco (come: molecola di struttura del principio attivo sovrapponible al microscopio e non distinguibile), n\u00e9 prende in considerazione gli eccipienti, non sempre trascurabili e secondari al principio attivo, poich\u00e9 gli eccipienti in taluni farmaci hanno effetti sinergici col principio attivo, oppure moderatori dei suoi effetti collaterali, impattando sulla sue efficacia terapeutica complessiva.\n\u00c8 noto che gli enantiomeri di una sostanza (integratore o farmaco) presentano la stessa formula chimica, ma una geometria molecolare che determina propriet\u00e0 sostanzialmente differenti. Il criterio della sovrapponiblit\u00e0 al microscopio, non recepito nella norma, muoveva in questo senso.\nVige nel diritto dell'Unione Europea il principio dell\"'Home Country Control\" che comporta il riconoscimento degli studi di bioequivalenza condotti negli altri Paesi dell'Unione: se le autorit\u00e0 sanitarie di un Paese hanno riconosciuto un farmaco generico come bio-equivalente, in linea teorica anche gli altri Stati membri sono tenuti ad autorizzarlo, eccetto che abbiano altri studi che negano la bioequivalenza.\nFarmaci con lo stesso principio attivo (formula bruta), dose di principio attivo e modalit\u00e0 di somministrazione, possono comunque avere diverse propriet\u00e0 ADME (assorbimento, distribuzione, metabolismo ed escrezione) ed efficacia terapeutica, tali da rendere sostenibile una maggiorazione di prezzo (\"premium price\") per la migliore qualit\u00e0, anche dopo la scadenza del brevetto. Gli studi di bioequivalenza hanno lo scopo di verificare queste propriet\u00e0.\nIn Italia il prezzo al pubblico dei medicinali generici, per legge \u00e8 stabilito in almeno il 20% in meno (spesse volte molto di pi\u00f9) rispetto al medicinale di riferimento. Per i medicinali in classe A il prezzo \u00e8 contrattato direttamente con l'Agenzia Italiana del Farmaco (AIFA), che, negli ultimi anni, ha proposto prezzi sempre pi\u00f9 bassi rispetto al previsto. Dal 2007 in poi, i medicinali generici hanno ottenuto spesso un prezzo pari al 50% rispetto al medicinale di marca corrispondente.\nI medicinali di Classe C (cio\u00e8 a pagamento) hanno un prezzo stabilito liberamente dall'azienda, purch\u00e9 sia, appunto, almeno del 20% pi\u00f9 basso rispetto all'originale.\nDal 1\u00ba settembre 2001, in Italia, si pu\u00f2 sostituire, tranne che in casi particolari, la prescrizione di una specialit\u00e0 medicinale con un suo equivalente medicinale generico, se disponibile.\nIl Sistema Sanitario Nazionale, attraverso le Regioni, paga lo stesso prezzo sia per i generici, sia per le copie, sia per gli originali. L'eventuale differenza di costo \u00e8 a carico del paziente.\nProduzione.\nOggi, provengono dall'India l'80% dei farmaci dei programmi internazionali di accesso alle terapie anti-AIDS in 115 Paesi a basso e medio reddito. Provengono dall'India anche l'80% dei farmaci che le organizzazioni mediche e umanitarie come MSF utilizzano nei Paesi di loro intervento.\nTipologia.\nSono in commercio generici di quasi tutte le forme farmaceutiche: fiale, sciroppi, compresse, bustine e altro. Esistono generici di molte classi di farmaci, tra cui cardiologici, antinfiammatori, antibiotici e antidolorifici.\nCosti.\nI farmaci equivalenti sono solitamente venduti a prezzi significativamente pi\u00f9 bassi rispetto al farmaco originario (comunemente definito come farmaco \"di marca\"). Ci sono ovviamente una serie di motivi che giustificano questa differenza.\nIl primo, e pi\u00f9 ovvio, \u00e8 che le aziende produttrici di farmaci equivalenti debbono sostenere costi decisamente inferiori per la fabbricazione di tali farmaci. Sostanzialmente il costo del farmaco equivale con il solo costo per la produzione. Il costo dell'intero processo di sviluppo e sperimentazione \u00e8 infatti gi\u00e0 stato sostenuto dall'azienda che aveva prodotto il farmaco originario. Questo significa anche che i produttori di farmaci equivalenti non sostengono alcun costo per la scoperta di nuovi farmaci, e che quindi non apportano capitali alla ricerca scientifica.\nI produttori di farmaci equivalenti, inoltre, non debbono sopportare i costi connessi alla necessit\u00e0 di dimostrare la sicurezza e l'efficacia dei loro farmaci (come richiesto dagli specifici regolamenti delle diverse autorit\u00e0 di regolamentazione, Food and Drug Administration, European Medicines Agency, ecc.) attraverso studi clinici commissionati a istituti scientifici, dal momento che questi studi sono gi\u00e0 stati condotti dal produttore del farmaco originario. Debbono per\u00f2 sostenere i costi degli studi di bioequivalenza.\nSecondo alcuni studi il costo medio sostenuto da un'azienda farmaceutica per scoprire e sviluppare un nuovo farmaco innovativo pu\u00f2 raggiungere gli 800 milioni di dollari.\nMolti autori hanno messo in dubbio questi costi e citando l'autore di libri Carl Sagan hanno sottolineato che \"affermazioni straordinarie richiedono prove straordinarie\".\nMerril Goozner stima che il costo reale sia pi\u00f9 vicino a 100-200 milioni di dollari.\nI produttori di farmaci equivalenti inoltre non hanno grandi spese di promozione della loro molecola. Anche in questo caso essi ricevono un evidente beneficio dalle attivit\u00e0 di promozione e marketing messe in atto dall'azienda produttrice del farmaco originatore, e dall'attivit\u00e0 di propaganda e conoscenza messa in atto dagli informatori scientifici del farmaco di marca, nonch\u00e9 dalla precedente distribuzione di campioni gratuiti.\nPoich\u00e9 i farmaci in listino ai produttori di farmaci equivalenti sono gi\u00e0 presenti sul mercato da anni, sono ben noti ai pazienti, medici e altri operatori sanitari, anche se spesso con il loro nome commerciale.\nNel periodo di tempo in cui vige un brevetto per un farmaco, l'azienda che lo produce gode di un periodo di sostanziale monopolio. Durante questa fase la societ\u00e0 farmaceutica produttrice fissa il prezzo del proprio farmaco a un livello che massimizza la redditivit\u00e0. Il risultato \u00e8 che assai spesso gli utili superano di gran lunga i costi di sviluppo e di produzione del farmaco.\nAllo scadere del brevetto, con l'introduzione del farmaco equivalente, arriva anche il vantaggio per il consumatore (o nel caso di sistemi sanitari nazionali, per lo Stato), ulteriormente stimolato dalla concorrenza fra i diversi produttori di farmaci equivalenti, e tra farmaco equivalente e farmaci di marca con indicazioni terapeutiche simili.\nLa bioequivalenza.\nSecondo la legislazione europea due medicinali sono bioequivalenti se le loro biodisponibilit\u00e0, in seguito a somministrazione della stessa dose, sono simili a un livello tale che i loro effetti, riferiti a efficacia e sicurezza, siano i medesimi. In particolare \u00e8 necessario che l'intervallo di confidenza al 90% del rapporto tra AUC e la Cmax dei due preparati sia compreso tra 0,8 e 1,25.\nIl medicinale generico per definizione non pu\u00f2 mai essere perfettamente uguale al medicinale originatore. Solo due farmaci che siano stati prodotti dallo stesso impianto di produzione, abbiano identica composizione in principi attivi ed eccipienti, siano sottoposti alla stesso processo tecnologico di lavorazione possono essere perfettamente uguali. Pertanto anche lotti differenti dello stesso farmaco di \"marca\" o farmaci di marca prodotti in stabilimenti diversi non sono mai perfettamente uguali.\nLe formulazioni parenterali sono esentate dagli studi di bioequivalenza in quanto la biodisponibilit\u00e0 di una forma parenterale \u00e8, per definizione, immediata e completa.\nStudi di bioequivalenza.\nSebbene la definizione di bioequivalenza sia riconosciuta a livello internazionale fin dai primi anni novanta, gli studi da eseguire per verificarla non sono stati ancora oggetto di armonizzazione. Esistono pertanto differenze normative tra i diversi mercati farmaceutici (Stati Uniti, l'Unione Europea, Giappone, Canada, Sud Africa, ecc). Ad esempio l'Unione europea richiede parametri pi\u00f9 stringenti (90-111%) per quanto concerne i farmaci con basso indice terapeutico, dove la decisione su quali farmaci siano da considerarsi critici \u00e8 affidata al Comitato per i prodotti medicinali per uso umano (CHMP) dell'EMA.\nPer calcolare AUC e Cmax di originator e generico sono necessari appositi studi clinici detti studi clinici di bioequivalenza.\nDopo aver selezionato la popolazione secondo opportune regole di inclusione/esclusione del campione, si procede dividendo i soggetti partecipanti allo studio in due gruppi, al primo gruppo verr\u00e0 somministrato per primo il prodotto di riferimento (R) e al secondo il prodotto da testare (T) per bioequivalenza. In seguito alla somministrazione vengono registrate per ogni paziente le relative concentrazioni di farmaco (es. per una formulazione orale la concentrazione plasmatica). Dopo un periodo detto di \"wash-out\", pari a diverse volte l'emivita del farmaco, tipicamente qualche giorno o settimana i gruppi sono invertiti e chi precedentemente aveva assunto il prodotto T ora assumer\u00e0 R e viceversa. Questa procedura di inversione dei gruppi (detta \"crossover\") consente di limitare la significativa variabilit\u00e0 individuale (resta comunque una componente minore di variabilit\u00e0 nella risposta dovuta ai tempi diversi in cui vengono assunti i due farmaci).\nAl termine dello studio viene eseguita un'analisi statistica dei dati raccolti e si verifica se \u00e8 presente o meno bioequivalenza tra le due formulazioni.\nDa alcuni autori \u00e8 stato obiettato che bioequivalenza non significa necessariamente e sempre identica efficacia terapeutica. Tuttavia la maggior parte degli studiosi ritiene che in presenza di bioequivalenza sia alquanto improbabile che due medicinali producano differenze rilevanti in termini di efficacia e di sicurezza.\nViene anzi obiettato che l'intervallo di bioequivalenza potrebbe talvolta rivelarsi troppo stretto e portare alla esclusione della equivalenza terapeutica tra due prodotti quando, nella realt\u00e0 e in ambito clinico, potrebbero risultare comunque bioequivalenti poich\u00e9 le differenze di biodisponibilit\u00e0 oltre l'intervallo di\nbioequivalenza convenzionalmente scelto potrebbero non essere clinicamente rilevanti.\nNonostante i limiti normativi (sia negli Stati Uniti sia in Europa) per AUC e Cmax siano di 0,8-1,25, in pratica i risultati ottenuti sono molto migliori: in una metaanalisi su oltre 2.000 studi di bioequivalenza per un periodo di 12 anni \u00e8 risultato che tali rapporti sono rispettivamente pari a 1,00 \u00b1 0,06 per la Cmax e 1,00 \u00b1 0,04 per l'AUC. Inoltre in quasi il 98% dei casi analizzati i prodotti generici differivano rispetto all'originatore per meno del 10%.\nPro e contro.\nSecondo molti studi la sostituzione di un farmaco originale \"di marca\" con un medicinale equivalente avviene pi\u00f9 spesso nel periodo immediatamente successivo alla scadenza di un brevetto e pi\u00f9 spesso coinvolge i pazienti pi\u00f9 anziani, cronici, e perci\u00f2 pi\u00f9 esperti nell'uso del farmaco.\nIl ruolo dei farmacisti nel caldeggiare il passaggio al farmaco equivalente sembra essere particolarmente rilevante e centrale nel processo di informazione rivolto al paziente."}
{"id": "1952959", "revid": "174925", "url": "https://it.wikipedia.org/wiki?curid=1952959", "title": "Sant'Anastasia di Sirmio", "text": ""}
{"id": "1952961", "revid": "174925", "url": "https://it.wikipedia.org/wiki?curid=1952961", "title": "San Claudio di Besan\u00e7on", "text": ""}
{"id": "1952963", "revid": "174925", "url": "https://it.wikipedia.org/wiki?curid=1952963", "title": "San Dionigi di Parigi", "text": ""}
{"id": "1952965", "revid": "174925", "url": "https://it.wikipedia.org/wiki?curid=1952965", "title": "San Columba di Terryglass", "text": ""}
{"id": "1952966", "revid": "1573940", "url": "https://it.wikipedia.org/wiki?curid=1952966", "title": "Piliocolobus pennantii", "text": "Il colobo rosso di Pennant o colobo di Pennant (Piliocolobus pennantii ) \u00e8 un primate della famiglia dei Cercopitecidi.\nDistribuzione e habitat.\nQuesta specie \u00e8 endemica dell'isola di Bioko (Guinea Equatoriale), popola le foreste pluviali della parte sud-occidentale dell'isola.\nDescrizione.\nDimensioni.\nMisura circa 140\u00a0cm di lunghezza, di cui la met\u00e0 spetta alla coda, per un peso compreso fra i 7 e gli 11\u00a0kg. I maschi sono pi\u00f9 grossi e pesanti delle femmine.\nAspetto.\nIl pelo \u00e8 nerastro su spalle, spina dorsale, mani e testa, tuttavia sfuma velocemente nel rosso ruggine, mentre sulla testa il pelo \u00e8 brizzolato. Il ventre, gli avambracci, la coda ed il posteriore sono grigio-biancastri, mentre le guance ed il mento sono ricoperte da una barba bianca. La faccia \u00e8 nuda e nera, con occhi marroni.\nBiologia.\nAnche se lo stile di vita di questi animali \u00e8 stato poco studiato ed \u00e8 quindi poco noto, si suppone che non differisca molto da quello delle altre specie congeneri: si tratterebbe dunque di animali diurni ed arboricoli, che vivono in gruppi composti da pochi maschi e numerose femmine e cuccioli, in cui vige una rigida gerarchia.\nAlimentazione.\nSi nutrono di foglie giovani e germogli, non disdegnando all'occorrenza anche fiori e frutti. Per far fronte alla difficile demolizione della cellulosa (assai abbondante nelle foglie di cui si nutrono), queste scimmie hanno sviluppato uno stomaco compartimentato, simile come struttura allo stomaco dei ruminanti.\nTassonomia.\nIn passato venivano riconosciute due sottospecie: \"Piliocolobus pennantii epieni\", diffusa nel delta del Niger, e \"Piliocolobus pennantii bouvieri\", diffusa nella Repubblica del Congo centro-orientale ; entrambe sono ora considerate specie a s\u00e9 stanti, rispettivamente \"Piliocolobus epieni\" e \"Piliocolobus bouvieri\".\nConservazione.\nLa specie \u00e8 minacciata dalla distruzione dell'habitat e dalla caccia per ricavarne carne (il famigerato \"bushmeat\") e pelle, ed alla quale \u00e8 particolarmente vulnerabile, essendo piuttosto lenta nel reagire al pericolo e nella fuga."}
{"id": "1952967", "revid": "174925", "url": "https://it.wikipedia.org/wiki?curid=1952967", "title": "San Columba di Iona", "text": ""}
{"id": "1952969", "revid": "174925", "url": "https://it.wikipedia.org/wiki?curid=1952969", "title": "Santa Casilda da Toledo", "text": ""}
{"id": "1952971", "revid": "7289", "url": "https://it.wikipedia.org/wiki?curid=1952971", "title": "Vittorio Monti", "text": "Biografia.\nMonti nacque a Napoli dove studi\u00f2 violino e composizione al Conservatorio di San Pietro a Majella con il violinista Pinto e composizione con il maestro Paolo Serrao. Intorno al 1900, dopo essersi ulteriormente perfezionato in violino con Camillo Sivori, ottenne un incarico come direttore dell'Orchestra Lamoureux a Parigi dove scrisse diversi balletti, pantomime e operette, tra cui \"No\u00ebl de Pierrot\".\nLa sua composizione pi\u00f9 famosa \u00e8 la \"Cs\u00e1rd\u00e1s\", scritta nel 1904 e suonata da tutte le orchestre gitane.\nSempre nel 1904, il giorno 18 maggio, venne data in prima assoluta al Teatro Costanzi di Roma la sua operetta in un atto \"Mam'zelle Fr\u00e9tillon\", di cui \u00e8 autore anche del libretto."}
{"id": "1952972", "revid": "174925", "url": "https://it.wikipedia.org/wiki?curid=1952972", "title": "San Cassiano di Imola", "text": ""}
{"id": "1952976", "revid": "270833", "url": "https://it.wikipedia.org/wiki?curid=1952976", "title": "Kwadwo Asamoah", "text": "Cresciuto calcisticamente in patria, ha poi speso la maggior parte della carriera in Italia legando il suo nome principalmente all', con cui \u00e8 salito alla ribalta, e alla , con cui ha conosciuto le maggiori soddisfazioni vincendo 6 Scudetti consecutivi (dal 2012-13 al 2017-18), 4 Coppe Italia consecutive (dal 2014-15 al 2017-2018) e 3 Supercoppe italiane (2012, 2013 e 2015).\nCon la nazionale ghanese ha partecipato a 2 campionati del mondo (2010 e 2014) e 5 Coppe d'Africa (2008, 2010, 2012, 2013 e 2019).\nCaratteristiche tecniche.\nCentrocampista mancino, molto duttile tatticamente, ha nel dinamismo e nella potenza fisica le sue qualit\u00e0 migliori; queste, unite a una buona tecnica di base e a degli ottimi tempi di inserimento, ne fanno un giocatore valido in ambedue le fasi di gioco.\nCapace di abbinare qualit\u00e0 e quantit\u00e0, nasce come mezzala per poi affermarsi come esterno sinistro di un centrocampo a 5 elementi, durante la militanza nella Juventus, sotto la guida di Antonio Conte; il suo successore sulla panchina juventina, Massimiliano Allegri, l'ha descritto come \u00abuno di quei cavalli che stanno fermi a lungo, e appena hanno occasione, ripartono a mille\u00bb.\nCi\u00f2 nonostante, un precoce declino fisico unito a una scarsa adattabilit\u00e0 al ruolo di terzino in una difesa a 4 elementi, ne hanno pesantemente minato il rendimento nella seconda parte di carriera.\nCarriera.\nClub.\nGli inizi in Africa, l'arrivo in Europa.\nViene scoperto mentre gioca nel Kaaseman, un club ghanese, e acquistato dal Nella finestra di mercato invernale del 2008, mentre \u00e8 impegnato in Coppa d'Africa, viene tesserato dal , club militante nella seconda serie svizzera; tuttavia la legislazione elvetica sui lavoratori extraeuropei non gli consente di ottenere il permesso di soggiorno-lavoro.\nViene quindi ceduto in Italia, in prestito, al , con diritto di riscatto fissato a 3 milioni di euro. Esordisce nel Campionato Primavera il 23 febbraio, in Cagliari-Torino (0-3); in prima squadra viene convocato per la prima volta in occasione di -Torino (3-0), senza tuttavia scendere in campo, neanche nelle successive partite.\nUdinese.\nNell'estate 2008 viene girato in prestito, con diritto di riscatto, all' che lo preleva al costo di 1 milione di euro.\nIl debutto in campionato avviene invece negli ultimi 20' della gara pareggiata per 1-1 contro la , l'11 gennaio 2009. La domenica successiva, nella sconfitta per 2-0 a Cagliari, fa il suo debutto dal 1': da questa partita diventa titolare nel centrocampo a tre di Pasquale Marino. Segna il suo primo gol in Serie A il successivo 19 aprile, in Udinese- (3-1).\nMilita nel club friulano fino al termine della stagione 2011-2012, totalizzando 114 presenze e 8 reti in campionato.\nJuventus.\nNell'estate 2012 l'Udinese lo cede in compartecipazione alla per 9 milioni di euro. Il sccessivo 11 agosto, al debutto con la nuova maglia in occasione della finale di Supercoppa italiana contro il , trova la rete del temporaneo 1-1: la partita viene poi vinta dalla sua squadra ai tempi supplementari (4-2) dopo un'ottima prestazione personale. Esordisce in campionato il 25 dello stesso mese, nella vittoria interna contro il (2-0), fornendo l'assist per il primo gol di Stephan Lichtsteiner. Il successivo 16 settembre segna la sua prima rete in campionato con la maglia bianconera, che fissa il punteggio nel successo esterno sul (1-3).\nIl 5 maggio 2013, dopo la vittoria interna sul (1-0), vince il suo primo Scudetto.\nAl termine della stagione viene riscattato interamente dalla Juventus, con cui nel campionato 2013-2014 il giocatore, sempre agli ordini di Antonio Conte, bissa la vittoria tricolore.\nInizia l'annata 2014-2015 come titolare, talvolta schierato dal nuovo tecnico bianconero Massimiliano Allegri come terzino sinistro; ma nella gara di UEFA Champions League contro l' subisce un grave infortunio al ginocchio che lo terr\u00e0 fuori dal campo per circa 7 mesi. Torna a giocare il 23 maggio 2015, nel successo casalingo contro il (3-1). A fine anno conquista il suo terzo Scudetto consecutivo nonch\u00e9 la sua prima Coppa Italia, e raggiunge con i bianconeri la sua prima finale di Champions, poi persa contro i catalani del .\nAnche nella stagione 2015-2016 viene tormentato da continui problemi fisici, che lo costringono spesso in infermeria. Rientra pienamente a disposizione nel finale di stagione, dove contribuisce alla vittoria del quarto scudetto e della seconda Coppa Italia bianconera consecutivi.\nNell'annata 2016-2017 rientra pienamente a disposizione di Allegri, dopo i numerosi infortuni dei due anni precedenti; nella seconda parte dell'annata torna anche a essere impiegato nel ruolo di terzino sinistro, come riserva del brasiliano Alex Sandro. A fine stagione arriva un ennesimo \"double\" nazionale Scudetto-Coppa. Con la Juventus raggiunge anche la sua seconda finale di Champions, persa contro gli spagnoli del .\nSul finire della stagione 2017-2018 Asamoah decide di non rinnovare il contratto in scadenza con la Juventus: lascia Torino dopo sei anni, non prima di avere incamerato il sesto Scudetto e la quarta Coppa Italia cosecutivi.\nInter e Cagliari.\nNell'estate 2018 viene ufficializzato il suo passaggio all' a parametro zero. Esordisce con i nerazzurri il successivo 19 agosto, alla prima di campionato sul campo del ; poco pi\u00f9 di un mese dopo esordisce con i lombardi anche in Champions League, nella partita casalinga contro il . Subito affermatosi come titolare sotto la guida tecnica di Luciano Spalletti, ben figura come terzino sinistro per tutto l'arco della stagione, superando in dicembre anche il difficile momento della sfida di San Siro contro il (1-1), in cui un suo errore costa l'eliminazione nerazzurra dalla Champions.\nNell'annata successiva ritrova Antonio Conte, gi\u00e0 suo allenatore nella comune esperienza juventina. Ci\u00f2 nonostante lo spazio per il difensore diminuisce sensibilmente a Milano, sia per il riacutizzarsi di problemi cronici al ginocchio sinistro, sia per la sopraggiunta concorrenza nel ruolo, da met\u00e0 campionato, del neoacquisto Young: il ghanese riesce a mettere assieme sporadiche presenze nella prima parte di stagione, per poi non riuscire pi\u00f9 a scendere in campo nella seconda. Rimasto fuori dal progetto tecnico interista, il 5 ottobre 2020 il calciatore risolve il contratto con il club.\nDopo avere trascorso quattro mesi da svincolato, il 3 febbraio 2021 viene tesserato dal . Debutta con i sardi il 28 dello stesso mese, nel successo esterno per 0-2 contro il .\nNazionale.\nConvocato per la in Angola, disputa tutte le partite, servendo anche 2 assist vincenti, nelle vittorie (entrambe 1-0, gol di Asamoah Gyan) contro e ; il Ghana perde in finale contro l'. Tra i 23 convocati per il in Sudafrica, parte da titolare nelle 5 partite disputate dal Ghana, che si ferma ai quarti di finale. Disputa anche la , in cui il Ghana giunge quarto.\nViene convocato per la , dove gioca tutte e 6 le partite disputate dal Ghana, mettendo a segno due reti, una nella fase a gironi contro la e un'altra nella finale per il terzo posto contro il .\nStatistiche.\nPresenze e reti nei club.\n\"Statistiche aggiornate al 16 maggio 2021.\""}
{"id": "1952977", "revid": "320578", "url": "https://it.wikipedia.org/wiki?curid=1952977", "title": "San Cristoforo di Licia", "text": ""}
{"id": "1952980", "revid": "1442080", "url": "https://it.wikipedia.org/wiki?curid=1952980", "title": "Distribuzione disgiunta", "text": "In biologia si dice che un taxon ha una distribuzione disgiunta quando \u00e8 suddiviso in due o pi\u00f9 diversi areali non contigui tra loro, cio\u00e8 separati geograficamente l'uno dall'altro.\nFrammentazione degli areali.\nLa distribuzione disgiunta, anche chiamata \"areale frammentato\", pu\u00f2 essere causata da vari processi che modificano l'ambiente nel quale \u00e8 diffuso il taxon considerato, come ad esempio l'orogenesi, i movimenti orizzontali della crosta terrestre dovuti alla tettonica delle placche oppure l'aumento del livello marino. La frammentazione degli areali pu\u00f2 anche essere dovuta al fatto che il taxon espande la propria diffusione in aree non contigue grazie ad esempio al trasporto per dispersione trans-oceanica, oppure ad altri mezzi di trasporto quali animali in grado di trasferire semi o larve a grandi distanze rispetto alla zona di origine, ad esempio con la dispersione fecale. Altre circostanze in grado di produrre la distribuzione disgiunta possono essere le inondazioni, i cambiamenti nel regime dei venti, le correnti marine oppure l'azione umana (involontaria o deliberata) che introduce specie invasive in contesti ambientali ad esse estranei."}
{"id": "1952982", "revid": "198277", "url": "https://it.wikipedia.org/wiki?curid=1952982", "title": "Oscar del calcio AIC 1999", "text": "L\u2019Oscar del calcio AIC 1999 fu la terza edizione dell'Oscar del calcio AIC, la manifestazione in cui vengono premiati i protagonisti del calcio italiano dall'Associazione Italiana Calciatori.\nVincitori.\nDi seguito sono riportate tutte le nomination dei vari oscar assegnati:"}
{"id": "1952983", "revid": "339392", "url": "https://it.wikipedia.org/wiki?curid=1952983", "title": "Sant'Ausano Crivelli", "text": ""}
{"id": "1952986", "revid": "76963", "url": "https://it.wikipedia.org/wiki?curid=1952986", "title": "Gary Stretch", "text": ""}
{"id": "1952987", "revid": "2151778", "url": "https://it.wikipedia.org/wiki?curid=1952987", "title": "GeForce 7", "text": "La GeForce 7 Serie \u00e8 la settima generazione di schede grafiche nVidia GeForce.\nGeForce serie 7100.\nLa serie 7100 fu introdotta il 30 agosto 2006 ed era basata sull'architettura della serie GeForce 6200. Questa serie supporta unicamente l'interfaccia PCI-Express. Ne esiste un solo modello, denominato 7100 GS.\nLa serie 7100 supporta:\nTuttavia, non supporta tecnologie come high dynamic range rendering (HDR) and UltraShadow II. Si noti che alcune delle caratteristiche menzionate sopra sono disponibili solo installando i driver ForceWare 91.47 o successivi.\nGeForce 7100 GS.\nAnche se la scheda 7300LE fu originariamente concepita per la fascia di mercato pi\u00f9 bassa, il modello GeForce 7100GS prese il suo posto.\nSi tratta di un aggiornamento limitato della GeForce 6200TC con interfaccia PCI-Express, pensato per l'utilizzo da parte degli OEM se la scheda madre non dispone di una scheda video integrata. Viene con il bus PCI-E e 512 MB di ram video DDR2.\nGeForce serie 7200.\nQuesta serie fu presentata l'8 maggio 2007 ed \u00e8 basata sull'architettura G72. \u00c8 pensata per permettere un aggiornamento a basso costo di schede video integrate. Disponibile esclusivamente per i possessori di schede madri con slot PCI-Express. Anche in questa serie \u00e8 presente un solo modello, denominato 7200 GS.\nLa serie 7200 supporta:\nTuttavia, \u00e8 importante notare che non vi \u00e8 supporto per la tecnologia Scalable Link Interface (SLI).\nGeForce 7200 GS.\nLa scheda 7200 GS usa la stessa velocit\u00e0 di memoria del modello 7300 GS, con la frequenza del \"core\" identica a quella della 7300 LE. Arriva con due \"pixel pipeline\". Secondo Nvidia, le prestazioni sono superiori del 50% alle ultime schede integrate; tuttavia, costituisce il modello pi\u00f9 lento della serie 7 e 6, ma supporta HDR e \"Nvidia PureVideo\".\nGeForce serie 7300.\nNvidia ha progettato la serie 7300 come scheda video di base per il gioco. Esistono quattro modelli: 7300 GT, 7300 GS, 7300 LE, 7300 SE.\nLa serie fu distribuita per soppiantare le schede della famiglia 6200.\nLa serie 7300 supporta:\nGeForce 7300 SE.\nUsa le stesse frequenze di memoria e \"core\" grafico del modello 7300 LE, e ha due \"vertex\" e \"pixel shaders\". \u00c8 inferiore sotto molti aspetti alla 7100 GS, nonostante il nome e il supporto alla tecnologia HDR.\nGeForce 7300 LE.\nLe schede 7300 LE (\"Light Edition\") costituiscono una versione ridotta delle 7300 GS. Hanno memoria di tipo DDR2, e un clock leggermente inferiore. Sono disponibili con interfaccia PCI-Express.\nGeForce 7300 GS.\nLa scheda con la frequenza di clock pi\u00f9 alta della famiglia 7300; la migliore dei modelli 7300SE/LE.\nGeForce 7300 GT.\nHa 350\u00a0MHz di frequenza di \"core\" e 400\u00a0MHz di memoria.\n\u00c8 la scheda con le prestazioni pi\u00f9 alte tra la serie 7300, per via dell'interfaccia di memoria a 128 bit. Questa scheda usa un \"core\" G73 (invece di G72 come le altre della famiglia 7300), che di solito si trova nelle schede della serie 7600.\nGeForce 7500 LE.\nLa scheda GeForce 7500 LE \u00e8 fornita solo agli OEM, e come la 7300 GS \u00e8 basata sul \"core\" G72. Ha 128 o 256 MB di RAM video dedicata, ma supporta comunque la tecnologia Turbocache, potendo cos\u00ec arrivare ad un massimo di 512 MB. La memoria \u00e8 di tipo DDR2 con interfaccia a 64 bit, clock a 550\u00a0MHz di clock per il \"core\" e 263\u00a0MHz per la memoria (526\u00a0MHz effettivo).\nGeForce serie 7600.\nNvidia annunci\u00f2 l'immediata disponibilit\u00e0 della serie 7600 il 9 marzo 2006. Esistono due modelli di questa serie: GeForce 7600 GT e 7600 GS. Questa serie \u00e8 disponibile sia per interfaccia AGP che PCI-Express, a coprire molteplici segmenti di mercato.\nQuesta serie fu pubblicata per soppiantare le schede della famiglia 6600.\nLa serie 7600 supporta:\nGeForce 7600 GS.\nIl 22 marzo 2006 Nvidia annunci\u00f2 l'immediata disponibilit\u00e0 del modello GeForce 7600 GS, una GPU per il segmento di fascia medio-bassa, progettata per sostituire il modello GeForce 6600 GT, disponibile oramai da tempo.\nLa versione AGP fu introdotta il 21 luglio 2006. Secondo Nvidia, questa scheda \u00e8 identica alla versione PCI-Express, a parte l'interfaccia. Utilizza il \"chip bridge\" di Nvidia, pensato per consentire il funzionamento di chip video progettati per l'interfaccia PCI-Express su AGP.\nTest preliminari hanno mostrato come questo modello superi la GeForce 6600 GT e la controparte di ATI, la Radeon X1600 Pro.\nGeForce 7600 GT.\nQuesto modello si pone come prodotto di fascia medio-alta della serie 7.\nLa 7600 contiene tutte le caratteristiche della famiglia GeForce 7, e venne ideata e posizionata in una fascia di prezzo adatta al mercato di massa. Usando lo stesso PCB e zoccolo GPU del modello 6600, la fabbricazione doveva risultare molto economica, viste le parti rimaste e il wafer pi\u00f9 piccolo.\nQuando i benchmark mostrarono che la 7600 GT era in grado di surclassare la rivale ATI Radeon X1600 XT, ATI ridusse il prezzo della sua Radeon X850 XT PE (la scheda video pi\u00f9 veloce della precedente generazione), e introdusse la Radeon X1800 GTO, che era pi\u00f9 costosa della 7600 GT e con prestazioni poco pi\u00f9 avanzate, soprattutto per via della memoria a 256 bit, un \"fill rate\" di picco pi\u00f9 alto e maggiore potenza dello \"shader\".\nTuttavia, la velocit\u00e0 delle memorie della 7600 GT erano basse di fabbrica, e facilmente incrementabili. Un produttore di schede video, Leadtek, introdusse un modello AGP nell'agosto del 2006, uno dei pochi con memorie GDDR3.\nGeForce serie 7650.\nGeForce 7650GS.\nLa scheda GeForce 7650GS non fu mai ufficialmente distribuita, e venne limitata ad alcuni produttori OEM. Molto rara, sembra sia simile alla 7600GS. Non si sa molto di questa scheda video, se non che veniva venne fabbricata con un processo a 80\u00a0nm.\nQueste specifiche sono ricavate dal produttore ASUS. Vi possono essere delle differenza tra schede OEM.\nUna scheda di MSI viene con le stesse specifiche, tuttavia ha un indice di prestazione pari a 5.4 GTexel/s.\nQuesto \u00e8 causato da un \"bug\" nelle versioni precedenti di GPU-Z. A partire dalla versione 0.2.0 il calcolo di questo valore per i \"chip\" G73 \u00e8 stato corretto, cos\u00ec che anche le schede di Asus dovrebbero mostrare lo stesso indice.\nSerie GeForce 7800.\nLa serie 7800 fu originariamente pensata per fornire prestazioni eccezionali, e indirizzata al mercato di fascia alta. \u00c8 stata rimpiazzata dalla famiglia 7900 nei primi mesi del 2006.\nVennero resi disponibili quattro modelli: GeForce 7800 GTX 512, GeForce 7800 GTX, GeForce 7800 GT, and GeForce 7800 GS.\nLa serie 7800 supporta:\nGeForce 7800 GT.\nLa GeForce 7800 GT \u00e8 la seconda GPU di questa serie, lanciata l'11 agosto 2005 con disponibilit\u00e0 immediata sul mercato. Ha 20 \"pixel pipelines\", 7 \"vertex shaders\", 16 ROPs, una velocit\u00e0 di clock del \"core\" di 400\u00a0MHz e di 500\u00a0MHz per la memoria (1\u00a0GHz effective), di tipo GDDR3.\nVenne introdotta come alternativa a prezzo inferiore del modello 7800 GTX. All'epoca era considerata quella con migliore rapporto prezzo/prestazioni.\nGeForce 7800 GS AGP.\nIl 2 febbraio 2006 Nvidia annunci\u00f2 la 7800 GS, la prima (e unica) scheda di fascia alta della famiglia GeForce 7 ad essere compatibile con lo slot AGP.\nQuesta scheda video venne presentata da molti appassionati come \u201cl'ultima scheda di fascia alta per slot AGP\u201d. Ha 16 \"pixel shader\" invece dei 20 della 7800 GT, ma beneficia delle ottimizzazioni della famiglia GeForce 7. Le velocit\u00e0 di clock sono 375\u00a0MHz per la GPU and 1200\u00a0MHz per la memoria (GDDR3).\nSecondo tutti i benchmark, le prestazioni di questa scheda sono superiori alla GeForce 6800 GT e alla 6800 Ultra. Differenti produttori possono differenziarsi dalle prestazioni elencate. Viene ancora considerata una valida scelta per i possessori di sistemi AGP che non vogliono cambiare scheda madre per passare allo slot PCI-Express. Data la compatibilit\u00e0 con la tecnologia Purevideo (che con i codec appositi -acquistabili sul sito Nvidia- permette una migliore decodifica dei flussi video), \u00e8 ottima anche per la visione di DVD-Video.\nCi fu un'edizione speciale definita \u201cGolden Sample\u201d distribuita da Gainward e chiamata \u201c7800 GS+\u201d, o \u201cBliss 7800 GS 512 GS+\u201d, che aveva velocit\u00e0 di clock di 450\u00a0MHz core and 1250\u00a0MHz memory.\nAl contrario delle 7800 GS standard, le 7800 GS+ usavano una GPU 7900 GT, con 24 pixel shader invece dei 16.\nGainward pubblic\u00f2 anche una versione per slot AGP. Anche Leadtek produsse una scheda simile, ma con 256MB di ram.\nNel tardo 2006 Gainward pubblic\u00f2 anche una terza versione della 7800 GS, stavolta con 20 pixel shader, e con clock a 500\u00a0MHz e memorie a 1400, chiamandola \u201cBLISS GS-GLH\u201d. Anche stavolta era basata sul core della 7900 GS.\nNon esistono sistemi di raffreddamento progettati da terze parti per questa scheda, poich\u00e9 il layout \u00e8 completamente diverso da qualsiasi GeForce 7, essendo in versione AGP. \u00c8 l'ultima e pi\u00f9 potente scheda prodotta da Nvidia per AGP.\nGeForce 7800 GTX.\nLa GeForce 7800 GTX (nome in codice \"G70\", e in precedenza conosciuta come \"NV47\") fu il primo modello della serie, lanciato il 22 giugno 2005 con disponibilit\u00e0 immediata. Supportava la specifica pi\u00f9 avanzata di DirectX 9 per i \"vertex\" e \"pixel shaders\": 3.0. Era PCI-E nativa. Il supporto per SLI era stato mantenuto e migliorato rispetto alla generazione precedente.\nSecondo la rivista \"PC World\", era \"uno dei processori pi\u00f9 complessi mai progettati\". Aveva 302 milioni di transistor (l'Athlon 64 X2 4800+ CPU ne aveva \"solo\" 233.2 milioni), oltre a 24 \"pixel\" e 8 \"vertex shaders\". LA scheda includeva delle nuove caratteristiche standard, come \"subsurface scattering\", \"HDR lighting\", e radiosit\u00e0, solo per citarne alcune. \u00c8 stata seguita dalla 7900 GTX il 9 marzo 2006.\nGeForce 7800 GTX 512.\nLa versione della GeForce 7800 GTX con 512 MB di RAM fu pubblicata il 14 novembre 2005. Aveva di pi\u00f9 che semplicemente un incremento del \"frame-buffer\" da 256 a 512 MB. La velocit\u00e0 di clock del \"core\" era aumentata a 550\u00a0MHz da 430\u00a0MHz (un incremento del 27.9%), e la memoria era GDDR3 da 1.1 ns GDDR3 con clock a 1.7\u00a0GHz contro 1.2\u00a0GHz (un incremento del 41.7%). Come la X1800 XT di ATI, l'aggiunta di memoria e, in misura inferiore, l'incremento del clock, aumentarono la produzione di calore in maniera significativa. Per combattere il fenomeno, la scheda si presenta da installare in due slot.\nSerie GeForce 7900.\nNvidia annunci\u00f2 ufficialmente la disponibilit\u00e0 di questa serie il 9 marzo 2006.\nQuesta costituisce un aggiornamento e non una nuova generazione di GPU, con il clock a 650\u00a0MHz. Ufficialmente doveva essere supportata solo l'interfaccia PCI-Express, ma alcune case hanno distribuito versioni AGP.\nSono stati sviluppati e resi disponibili un totale di cinque modelli: 7900 GX2, 7900 GTX, 7900 GT, 7900 GTO e 7900 GS.\nLa serie 7900 supporta:\nGeForce 7900 GS.\nPresentata nellautunno del 2006, questo modello era posizionato tra il modello di gamma media GeForce 7600 GT e quello di fascia alta 7800 GT. Il lancio non ufficiale risale al 23 agosto da parte del rivenditore Woot!. Tuttavia, MSI afferm\u00f2 che queste schede le erano state rubate durante un trasporto e quindi vendute a Woot!. A marzo del 2007 Nvidia smise di produrre un certo numero di GeForce 6 e 7, tra cui questa.\nLa GeForce 7900 GS dispone di 20 \"pixel processors\", 7 \"vertex processors\", bus verso la memoria a 256 bit e velocit\u00e0 di clock a circa 450\u00a0MHz/1320\u00a0MHz for \"core\"/memoria, il che la dovrebbe rendere lievemente meno veloce della 7900 GT. Il chip grafico ha codice G71, per cui rispetto al predecessore G70 dispone di uscita DVI \"dual-link\", consumo ridotto e prestazioni maggiorate.\nIl produttore XFX ha sviluppato anche una versione AGP di questa scheda.\nGeForce 7900 GT.\nDistribuita il 9 marzo 2006, anche questa scheda, come la 7900 GTX, \u00e8 la versione rivista della GPU G70 (G71), prodotta con un processo a 90\u00a0nm. Offre tutte le caratteristiche della serie 7800 con un interessante rapporto prezzo-prestazioni.\nGeForce 7900 GTX.\nLa GeForce 7900 GTX, ultima versione del Core G70, prodotto a 90\u00a0nm e chiamato G71, ha le stesse caratteristiche della cugina 7800 GTX ma \u00e8 basata su di un pi\u00f9 piccolo processo produttivo.\nDisponendo di una velocit\u00e0 di clock di 650\u00a0MHz, contro i 550\u00a0MHz della 512 GTX, questa scheda offre un incremento di prestazioni dell'8 - 15% . Ha un nuovo design da 24 pixel shader, pi\u00f9 della 7800 GTX da 512 MB, e offre migliori prestazioni grazie anche a una migliore organizzazione delle pipeline.\nA causa della scarsit\u00e0 di moduli di memoria per la 512 MB GTX, Nvidia decise di utilizzare pi\u00f9 comuni moduli a 1600\u00a0MHz. Questo ha permesso alla scheda di avere prezzi competitivi, rendendo la vita difficile a ATI Technologies. A sua volta, ATI abbass\u00f2 notevolmente i prezzi delle sue schede. \u00c8 stata rilasciata sul mercato il 9 marzo del 2006."}
{"id": "1952988", "revid": "174925", "url": "https://it.wikipedia.org/wiki?curid=1952988", "title": "San Fulgenzio di Ruspe", "text": ""}
{"id": "1952989", "revid": "22356", "url": "https://it.wikipedia.org/wiki?curid=1952989", "title": "Burgess shale", "text": ""}
{"id": "1952990", "revid": "1186766", "url": "https://it.wikipedia.org/wiki?curid=1952990", "title": "Piliocolobus preussi", "text": "Il colobo rosso di Preuss (Piliocolobus preussi ) \u00e8 un primate catarrino della famiglia di cercopitecidi.\nUn tempo veniva considerato una sottospecie di \"Piliocolobus badius\" (\"Piliocolobus badius preussi\").\nLa specie \u00e8 endemica del Camerun, dove vive unicamente nei dintorni del Lago Barombi Mbo, nella parte occidentale del paese: la maggior parte degli esemplari vive nel Parco nazionale di Korup. Si ritiene che le popolazioni della specie vissute in Nigeria orientale, invece, si siano oramai estinte.\nPredilige le parti basse della foresta pluviale primaria, nei pressi di fonti d'acqua permanenti.\nGli animali di questa specie presentano testa nera, dorso nero con zone di color arancio e coda, fianchi e guance di colore rosso brillante.\nPur essendo stato il loro stile di vita assai poco studiato e quindi ancora poco conosciuto, si ritiene che non differisca poi eccessivamente da quello delle specie congeneri: si tratterebbe quindi di animali diurni ed arboricoli, che vivono in gruppi composti da due o tre maschi e numerose femmine coi cuccioli, all'interno dei quali vige una rigida gerarchia. Come altri colobi, si nutre prevalentemente di foglie, prediligendo quelle giovani ed i germogli, ma non disdegnando di mangiare ogni tanto anche frutti e fiori."}
{"id": "1952993", "revid": "204012", "url": "https://it.wikipedia.org/wiki?curid=1952993", "title": "Bruciore retrosternale", "text": ""}
{"id": "1952995", "revid": "339392", "url": "https://it.wikipedia.org/wiki?curid=1952995", "title": "Sant'Elisabetta di Portogallo", "text": ""}
{"id": "1952998", "revid": "287204", "url": "https://it.wikipedia.org/wiki?curid=1952998", "title": "Mano di mummia", "text": "Mano di mummia (\"The Curse of the Mummy's Tomb\") \u00e8 il quinto romanzo della collana \"Piccoli brividi\" di R. L. Stine.\nTrama.\nGabe, un ragazzo dodicenne, si trova con i genitori al Cairo, in vacanza durante il Natale. Quando per\u00f2 i suoi genitori sono richiamati per affari, lui insiste per rimanere e viene affidato allo zio Ben, famoso archeologo che promette di portare il ragazzo a visitare l'interno della Grande piramide, normalmente inaccessibile al pubblico. \u00c8 per\u00f2 costretto a sopportare la presenza della cugina Sari, che si mette sempre in competizione per apparire migliore di chiunque e che pungola Gabe dandogli del fifone.\nZio Ben \u00e8 in quei giorni coinvolto in una scoperta esaltante, avendo da poco individuato un'intricata rete di tunnel e passaggi segreti sotto la Grande Piramide. Porta con s\u00e9 i ragazzi nella piramide dove incontrano Ahmed, studente dell'Universit\u00e0 del Cairo che segue i progetti nella piramide e che avverte di fermare i lavori, a causa di una maledizione che \u00e8 convinto colpir\u00e0 i ricercatori. Ma zio Ben non crede alle maledizioni, sebbene presto le cose iniziano ad andare male: una misteriosa malattia colpisce gli assistenti dello zio Ben, che perdono di colpo l'uso della parola. Ad aggravare la situazione Gabe e Sari vengono rapiti da Ahmed e riescono a malapena a fuggire.\nRiuscendosi a mettere in salvo, ritrovano lo zio Ben che stavolta decide di portarli con s\u00e9 nel sito archeologico, per la maggior sicurezza dei ragazzi. Gabe per\u00f2 si perde e cade in una fossa dove scopre una stanza piena di mummie.\nQuando Sari lo trova, \u00e8 entusiasta della scoperta, tuttavia i due si trovano a dover affrontare un nuovo incubo: essere mummificati da vivi da Ahmed che, in pieno delirio, sostiene di essere la reincarnazione di un'antica sacerdotessa; tramite lui avverr\u00e0 la maledizione di cui aveva sempre parlato.\nNonostante zio Ben ritrovi i ragazzi, Ahmed riesce ad avere la meglio sui tre che rischiano di venire bolliti vivi in una pozza di pece. In preda al panico Gabe estrae il suo porta fortuna una mano di mummia che la leggenda vuole essere in grado di evocare gli spiriti. Le mummie nella piramide prendono vita e si scagliano contro Ahmed che, terrorizzato, fugge lasciando Gabe, Sari e lo zio sani e salvi; le mummie tornano al loro riposo senza dare pi\u00f9 segno di vita.\nNote.\nLa storia ha avuto un seguito, \"Il ritorno della mummia\", ventitreesimo libro della serie."}
{"id": "1952999", "revid": "174925", "url": "https://it.wikipedia.org/wiki?curid=1952999", "title": "San Francesco Saverio", "text": ""}
{"id": "1953003", "revid": "174925", "url": "https://it.wikipedia.org/wiki?curid=1953003", "title": "Sant'Eleuterio di Arce", "text": ""}
{"id": "1953005", "revid": "1564499", "url": "https://it.wikipedia.org/wiki?curid=1953005", "title": "Sant'Elzearo da Sabrano", "text": ""}
{"id": "1953007", "revid": "6923", "url": "https://it.wikipedia.org/wiki?curid=1953007", "title": "Get Lifted", "text": "Get Lifted \u00e8 il primo album in studio del cantante Soul/R&amp;B John Legend, prodotto dalla GOOD Music di Kanye West, pubblicato il 28 dicembre 2004 (giorno del ventiseiesimo compleanno del cantante). L'album ha venduto 3 milioni di copie in tutto il mondo, negli Stati Uniti con quasi 2 milioni di copie \u00e8 stato certificato disco di platino.\nAlbum dalle influenze hip-hop come nel brano \"Used To Love U\" e brani di soul classico come \"Ordinary People\". L'album \u00e8 stato pubblicato anche in formato DualDisc.\n\"Get Lifted\" ha vinto nel 2006 il Grammy Award come miglior album R&amp;B, inoltre Legend ha vinto il premio miglior nuovo artista e miglior performance R&amp;B maschile."}
{"id": "1953010", "revid": "767487", "url": "https://it.wikipedia.org/wiki?curid=1953010", "title": "Campionati mondiali di ginnastica ritmica sportiva 1979", "text": "I IX Campionati mondiali di ginnastica ritmica sportiva si sono svolti a Londra, nel Regno Unito, dal 4 al 5 luglio 1979."}
{"id": "1953012", "revid": "123836465", "url": "https://it.wikipedia.org/wiki?curid=1953012", "title": "Chiesa di San Luca (Genova)", "text": "La chiesa di San Luca \u00e8 un luogo di culto cattolico situato nell'omonima piazza del centro storico di Genova, nel quartiere della Maddalena. La sua comunit\u00e0 parrocchiale fa parte del vicariato \"Centro Ovest\" dell'arcidiocesi di Genova. La decorazione interna e le opere d'arte contenute di Domenico Piola, Filippo Parodi e Grechetto sono tra le pi\u00f9 alte realizzazioni del barocco genovese. Il parroco ha il titolo di prevosto di san Luca e Abate di S. Defendente. \nStoria.\nLa chiesa fu fondata nel 1188 da Oberto Spinola, importante uomo politico di quel periodo, pi\u00f9 volte console, su un terreno di propriet\u00e0 del genero Oberto Grimaldi e secondo la tradizione fu consacrata dall'arcivescovo Bonifacio nel 1191. Oberto Spinola ottenne dal papa Gregorio VIII che la chiesa fosse dichiarata parrocchia gentilizia delle due famiglie (Spinola e Grimaldi) e papa Celestino III nel 1197 la esent\u00f2 dal pagamento del tributo alla vicina abbazia di S. Siro.\nNel 1485 fu eretta in collegiata e prevostura da papa Innocenzo VIII; papa Sisto V nel 1589 la conferm\u00f2 come parrocchia gentilizia delle famiglie Spinola e Grimaldi.\nIl tempio venne trasformato in forme barocche dall'architetto lombardo Carlo Mutone tra il 1626 e il 1650. La chiesa fu nuovamente consacrata nel 1626 da Vincenzo Spinola, vescovo di Brugnato.\nDurante la seconda guerra mondiale, i bombardamenti dell'agosto 1943 causarono gravi danni alle coperture ed in particolare alla cupola, la cui armatura lignea affogata nella muratura rimase carbonizzata per l'incendio provocato dalle bombe e fu sostituita nell'immediato dopoguerra da cordonature in calcestruzzo armato. Tra il 1947 e il 1950 furono restaurati, per mano di Luigi Gerolamo Leggero (1892-1978), gli affreschi della cupola, dell'abside e del presbiterio.\nIn epoca pi\u00f9 recente, infiltrazioni d'acqua causate da carenze di manutenzione hanno provocato nuovi danni agli affreschi e alle decorazioni marmoree. I restauri condotti dal 2000 al 2004 hanno riportato ancora una volta all'antico splendore il ciclo pittorico della volta della cupola e i gruppi scultorei.\nDescrizione.\nEsterno.\nLa facciata che si apre su piazza San Luca, in realt\u00e0 un piccolo slargo lungo l'omonima via, presenta una struttura a salienti. La parte centrale \u00e8 suddivisa in due fasce sovrapposte da un cornicione riccamente decorato con bassorilievi e idealmente sorretto da due lesene corinzie lisce: nella parte inferiore della facciata si apre il portale, con timpano marmoreo, mentre in quella superiore vi \u00e8 una finestra a lunetta. In corrispondenza della crociera, si trova una cupola con lanterna. Sul retro della chiesa si eleva il piccolo campanile a torre.\nInterno.\nL'interno della chiesa ha pianta a croce greca con l'unica navata leggermente allungata e terminante con un'abside semicircolare. Il tempio \u00e8 ricco di ornamenti in marmo, eseguiti da Daniello Solaro (1624-1698) e presenta un pregiato ciclo di affreschi, realizzato nell'ultimo decennio del Seicento da Domenico Piola con la collaborazione del quadraturista Anton Maria Haffner e del figlio Paolo Gerolamo. La serie degli affreschi raffigura l\"Incoronazione della Vergine\" nella volta della cupola, \"Giaele\", \"Giuditta\", \"Giobbe\" e il \"Figliol Prodigo\" nei peducci, storie di S. Luca nel presbiterio e nel coro (\"San Luca pittore ritrae la Vergine\" e \"San Luca predica al popolo\") e figure allegoriche di \"Virt\u00f9\" a monocromo nella controfacciata e nel transetto. Nella volta della navata \"San Luca battezza i neofiti\" e \"Cena in Emmaus\".\nOpere d'arte.\nOltre agli affreschi citati, la chiesa conserva altre opere importanti, come il gruppo marmoreo dell\"Immacolata con angeli\" di Filippo Parodi (fine del XVII secolo), che campeggia sull'altare maggiore, il gruppo ligneo del \"Cristo deposto\", anche questo del Parodi (dipinto dal Piola), la \"Nativit\u00e0\", capolavoro di Giovanni Benedetto Castiglione, detto \"il Grechetto\" (il dipinto, realizzato nel 1645, fu definito dal Ratti \"la pi\u00f9 bell'opera che di lui abbiamo\"), il \"Crocifisso\" ligneo di Francesco Fanelli (1609) e un reliquiario a tabernacolo quattrocentesco, appartenente alla vecchia chiesa, collocato nel retro dell'abside ed accessibile dal corridoio della sagrestia.\nL'organo a canne della chiesa \u00e8 stato costruito nel 1960 dalla Fabbrica Organi Ruffatti di Padova. A trasmissione elettrica, la sua consolle, separata dal corpo fonico, ha due tastiere e pedaliera."}
{"id": "1953013", "revid": "1005847", "url": "https://it.wikipedia.org/wiki?curid=1953013", "title": "Elezioni federali in Germania del 2002", "text": "Le elezioni federali in Germania del 2002 si tennero il 22 settembre per il rinnovo del Bundestag.\nCampagna elettorale.\nLa campagna elettorale, si concentr\u00f2 soprattutto sui temi economici. La CDU\\CSU, guidata dal cristiano-sociale Edmund Stoiber accus\u00f2 il governo socialdemocratico di aver alzato le imposte e di non aver garantito al paese un'adeguata crescita economica. Il socialdemocratici, dall'altra parte, puntarono sull'opposizione del governo alla guerra in Iraq e sul carisma personale del cancelliere uscente Gerhard Schr\u00f6der.\nL'affluenza fu del 79,1%.\nConseguenze.\nLa coalizione SPD\\I Verdi, riusc\u00ec, nonostante un calo dei voti per il partito socialdemocratico, a mantenere il governo del paese. Il governo Schr\u00f6eder, tuttavia, cadde, a seguito di un voto di sfiducia del Bundestag, nel 2005, portando il paese ad elezioni anticipate."}
{"id": "1953019", "revid": "1373059", "url": "https://it.wikipedia.org/wiki?curid=1953019", "title": "Enzo Gambaro", "text": "Dopo il ritiro, ricopre il ruolo di opinionista televisivo.\nCarriera.\nClub.\nRimasto orfano di padre all'et\u00e0 di sei anni, cresce nella Sampdoria (pur essendo genoano) e con la prima squadra gioca due campionati (1984-1985 e 1986-1987) con in mezzo una parentesi al in prestito.\nPassato nel 1987 al , vi rimane per quattro stagioni conquistando la promozione in Serie A con i ducali. Passato al Milan per 6 miliardi di lire, con allenatore Fabio Capello, ottiene 17 presenze (con due scudetti e una Supercoppa) prima di passare in prestito al Napoli.\nDopo un'annata in Campania, nel 1994 passa sempre in prestito prima alla Fiorentina, dove rimane per pochi mesi prima di trasferirsi alla Reggiana, con cui retrocede in Serie B. Nel corso della stagione 1995-1996, iniziata lontano dai campi di gioco dopo il termine contrattuale con il Milan, \u00e8 il primo italiano a fruire della sentenza Bosman ottenendo nel gennaio 1996 di trasferirsi al Bolton senza pagare alcun indennizzo alla societ\u00e0 rossonera.\nDopo l'esperienza inglese, che conta anche il passaggio al Grimsby Town, passa allo , in Austria, con cui conquista una coppa e un supercoppa austriaca in una stagione. Ritorna dunque in Italia a concludere la sua carriera in Serie C2 con la .\nNazionale.\nNel 1987 ottenne una convocazione per la Nazionale Under-21.\nAllenatore.\nIl 16 giugno 2016 viene ufficializzata la sua prima esperienza come allenatore al Brera Football Club, la \"terza squadra di Milano\", che ritrova il campionato di Eccellenza dopo l'acquisizione del titolo sportivo dell'A.C. Gessate 1975.\nIl 20 settembre 2016 si \u00e8 dimesso.\nStatistiche.\nPresenze e reti nei club.\n\"Statistiche aggiornate al termine della carriera.\"\nStatistiche da allenatore.\n\"Statistiche aggiornate al 20 settembre 2016.\""}
{"id": "1953021", "revid": "174925", "url": "https://it.wikipedia.org/wiki?curid=1953021", "title": "San Feliciano di Foligno", "text": ""}
{"id": "1953024", "revid": "10473", "url": "https://it.wikipedia.org/wiki?curid=1953024", "title": "Risonanza di Schumann", "text": ""}
{"id": "1953025", "revid": "174925", "url": "https://it.wikipedia.org/wiki?curid=1953025", "title": "Sant'Espedito di Melitene", "text": ""}
{"id": "1953026", "revid": "174925", "url": "https://it.wikipedia.org/wiki?curid=1953026", "title": "Santa Gertrude di Nivelles", "text": ""}
{"id": "1953027", "revid": "767487", "url": "https://it.wikipedia.org/wiki?curid=1953027", "title": "Jean Claude Ades", "text": "Risale al 2002 il suo popolare singolo (specie nel mondo delle discoteche) \"I Begin to Wonder\", con cui partecipa al Festivalbar 2002 e che viene inclusa anche nella compilation della manifestazione di quell'anno.\nNel 2003 ne viene eseguita una cover da Dannii Minogue.\nNel 2008 J.C.A. riacquisisce visibilit\u00e0 grazie al forte successo nei club di \"Shingaling\", pezzo realizzato in collaborazione con Vincent Thomas che fonde musica elettronica e cubana e per aver riproposto per l'ennesima volta \"I begin to wonder\".\nNegli ultimi mesi del 2009 pubblica, assieme a Lenny Fontana e con la voce della cantante Newyorkese Tyra Juliette, il singolo \"Nite Time\"."}
{"id": "1953028", "revid": "174925", "url": "https://it.wikipedia.org/wiki?curid=1953028", "title": "Sant'Eufemia di Calcedonia", "text": ""}
{"id": "1953029", "revid": "1543377", "url": "https://it.wikipedia.org/wiki?curid=1953029", "title": "Baguaquan", "text": "Il Pugilato degli Otto Trigrammi () \u00e8 un nome con cui a volte viene indicato lo stile di arti marziali cinesi Baguazhang, ma \u00e8 anche il nome di alcuni altri stili e Taolu..\nIl Baguaquan \u00e8 un nome che viene spesso ritrovato associato a rivolte popolari, come quella di Wang Lun nel 1774 o quella del Baguajiao del 1813, assieme al Meihuaquan e ad altri stili.\nBaguaquan.\nUno stile con questo nome, classificato come Changquan \u00e8 diffuso e popolare nelle province di Hebei, Shandong ed Henan. Si compone di 24 sequenze caratterizzate da movimenti semplici e potenti, divise in tre gruppi di 8, corrispondenti a tre livelli di pratica. Il trentaseiesimo anno dell'epoca dell'imperatore Qianlong (1771), Meng Er (\u5b5f\u4e8c) ed il nipote Zhang Bailu (\u5f20\u767e\u7984), due persone di Shouzhang (\u5bff\u5f20) nello Shandong insegnarono il Baguaquan. Un altro riferimento storico menziona un certo Liu Yulong (\u5218\u7389\u7643) di Raoyang (\u9976\u9633) in Hebei, che impar\u00f2 il Baguaquan da Guo Luoyun (\u90ed\u6d1b\u4e91) di Weixian in Shandong e da Zhang Guang (\u5f20\u5e7f) di Shenxian (\u6df1\u53bf) in Hebei, durante il regno di Jiaqing (1796-1821).\nA livello tattico, si caratterizza dall'idea di opporre l'inflessibile all'inflessibile, la pietra alla pietra, secondo il detto tipico dello stile: se tu mi colpisci, ti voglio bloccare, ti colpisco, tu non puoi fermarmi (Ni da, an bu dan, an da ni, dang bu zu). Questo stile utilizza poi numerose armi: dao, qiang, guai, liuxing chui, shuang gou, il ji, ecc.\nFu Xi Baguaquan.\nIl Pugilato degli Otto Trigrammi di Fu Xi () \u00e8 uno stile di arti marziali cinesi anche chiamato Pugilato degli Otto Trigrammi Prenatale (). Prende il suo nome dal fatto che la sua teoria di base si richiama alla teoria Xi\u0101nti\u0101n B\u0101gu\u00e0, che viene attribuita a Fu Xi (\u4f0f\u7fb2). Viene considerato uno stile interno o Neijiaquan (\u5185\u5bb6\u62f3). Lo stile ha due forme di Base: Forma Antica in 72 Figure del Pugilato degli Otto Trigrammi di Fu Xi () e Avanzare Colpendo in 32 Figure del Pugilato degli Otto Trigrammi di Fu Xi (). Questo pugilato \u00e8 diffuso nella zona Nord Est della provincia di Anhui, nelle aree amministrative di Funan (\u961c\u5357), di Fuyang (\u961c\u9633), di Linquan (\u4e34\u6cc9), di Bozhou (\u4eb3\u5dde), ecc. In particolare nell'area di Funan sono presenti due maestri di sesta generazione dello stile: Ma Jusen (\u9a6c\u5177\u68ee) e Li Yuming (\u674e\u7389\u660e).\nQianmen Baguaquan.\nIl Pugilato degli Otto Trigrammi della porta del (trigramma) qi\u00e1n () \u00e8 uno stile praticato nella zona di Xuchang in Henan. Esso \u00e8 stato trasmesso da W\u00fa Zh\u00e8nji\u0101ng \u5433\u632f\u6c5f (1820-1896), un uomo originario di Dezhou che aveva partecipato alla rivolta dei Taiping Tianguo.\nIl lignaggio del Qianmen Baguaquan.\nW\u00fa Zh\u00e8nji\u0101ng \u5433\u632f\u6c5f- H\u00e1n F\u00e8ngm\u00edng \u97d3\u9cf3\u9cf4- Zh\u00e0o W\u00e9nli\u00e0ng \u8d99\u6587\u4eae- Z\u014du Q\u012bngt\u00e0i \u9112\u6e05\u6cf0\nXiuping Baguaquan.\nIl Pugilato degli Otto Trigrammi del miglior livello () \u00e8 abbreviato in Xiuquan ().\nZiwu Baguaquan.\nIl Pugilato degli Otto Trigrammi Ziwu () \u00e8 un tipo di Baguaquan che \u00e8 praticato a Liangshan in Shandong. Questo Baguaquan presenta molte analogie con il Baguazhang.\nShaolin Baguaquan.\nIl Pugilato degli Otto Trigrammi di Shaolin () \u00e8 uno stile di arti marziali cinesi che pone enfasi sui salti e le cadute.\nIl Baguaquan del Diancang Wushu.\nUn Baguaquan \u00e8 stato insegnato da Shi Dacai \u53f2\u8fbe\u5f00 ed \u00e8 descritto in un libro di Bai Shiru, sui pugilati praticati a Dali in Yunnan dalle minoranze nazionali.\nMeihuaquan e Baguaquan.\nSecondo le leggende ed i libri segreti del Meihuaquan il proprio maestro fondatore, Yun Pan (\u4e91\u76d8), che viveva sul Kunlunshan diede vita anche ad un altro stile: il Baguaquan. Questi due stili sono perci\u00f2 considerati entrambi appartenenti alla Scuola del Kunlun ().\nIl Wuxing Baguaquan del Dayan Qigong.\nNello stile Dayan Qigong esiste un esercizio che si chiama Pugilato dei 5 Agenti e degli Otto Trigrammi () che si compone di 28 figure.\nIl Dating Baguaquan del Cailifo.\nNello stile Cailifo c'\u00e8 una forma che si chiama Dating Baguaquan ().\nXiao Bagua neigong quan.\nLo Xiao Bagua Neigong Quan (), spesso abbreviato in Xiao Baguaquan (), \u00e8 un esercizio molto importante dello Shaolin Tongzhong gong () . Questo esercizio si compone di 37 figure. Esso \u00e8 un tesoro raro e prezioso della cultura Cinese diffuso nell'area di Wenzhou.\nHuxing Baguaquan.\nUna forma chiamata Huxing Baguaquan () in quindici figure appartiene allo stile Huxingquan ().\nJintai Quanpu.\nNel Jintai Quanpu (\u91d1\u53f0\u62f3\u8c31), un libro del 1929, si descrivono alcuni tipi di pugilato tra cui un Baguaquan in 64 vie (\u516b\u5366\u62f3\u516d\u5341\u56db\u8def), non collegato al Baguazhang. Nel testo si fa risalire il proprio lignaggio all'epoca Song."}
{"id": "1953031", "revid": "174925", "url": "https://it.wikipedia.org/wiki?curid=1953031", "title": "San Gerasimo di San Lorenzo", "text": ""}
{"id": "1953032", "revid": "2730", "url": "https://it.wikipedia.org/wiki?curid=1953032", "title": "Taylor Swift", "text": "Nel 2006 firma il suo primo contratto discografico con la Big Machine Records, pubblicando il suo primo album in studio \"Taylor Swift\", che rimane all'interno della classifica statunitense per 275 settimane, con un totale di 5 milioni di copie vendute complessivamente. Nel 2008 pubblica \"Fearless\", album che l'ha portata alla ribalta in tutto il mondo, grazie anche al singolo \"Love Story\", che diventa la canzone country pi\u00f9 venduta della storia. Quell'anno il \"New York Times\" ha descritto Taylor Swift come \u00abuna delle migliori autrici del pop, il personaggio pi\u00f9 dotato di senso pratico della scena country e pi\u00f9 in contatto con la propria vita interiore rispetto alla maggior parte degli adulti\u00bb.\nNel 2011 la rivista \"Forbes\" l'ha inclusa al settimo posto fra le celebrit\u00e0 pi\u00f9 importanti del mondo, con un reddito di 45 milioni di dollari guadagnati durante l'anno. Sempre secondo \"Forbes\" ha un patrimonio stimato di 165 milioni di dollari. Nello stesso anno \u00e8 entrata nel Guinness World Record per \"la pi\u00f9 veloce vendita digitale\" con \"Speak Now\" e per il maggior numero di canzoni in classifica simultaneamente di un'artista femminile.\nAnche nel 2013 si riconferma come l'artista ad aver guadagnato di pi\u00f9 durante l'anno secondo \"Billboard\", grazie soprattutto al \"Red Tour\". Taylor Swift ha venduto 40 milioni di album e 130 milioni di singoli in digitale, entrando nella lista degli artisti musicali con maggiori vendite.\nNell'ottobre 2014 pubblica il suo quinto album \"1989\", che ad oggi ha venduto 13 milioni di copie nel mondo e a cui ha fatto seguito il \"The 1989 World Tour\".\nDurante la premiazione agli MTV Video Music Awards 2015, Taylor Swift \u00e8 stata l'artista pi\u00f9 nominata, con 13 candidature, e la pi\u00f9 premiata, ricevendo 4 statuette, inclusa quella per Video dell'anno con \"Bad Blood\". I video di \"Bad Blood\", \"Shake It Off\", \"Look What You Made Me Do\", \"Blank Space\" e \"You Belong with Me\" raggiungono il miliardo di visualizzazioni, rendendola la seconda artista femminile a raggiungere un tale traguardo.\nNel 2016 \"Forbes\" la incorona come celebrit\u00e0 pi\u00f9 pagata del mondo con 170 milioni di dollari guadagnati nell'ultimo anno. Nel giugno 2017 \"Forbes\" stima che il patrimonio dell'artista sia di 280 milioni di dollari.\nAd agosto 2018 ha un patrimonio di 320 milioni di dollari. Per il 2019 Forbes stima il suo patrimonio a 360 milioni di dollari.\nNel 2019 viene nominata \"Artista del Decennio\" dagli American Music Awards, dove vince anche il premio per \"Artista dell'anno\". Inoltre, le viene consegnato il titolo di \"Donna del decennio\" da \"Billboard\". Nel 2019 \u00e8 stata proclamata l'ottava cantante di maggior successo di tutti i tempi nelle classifiche statunitensi \"Billboard\" Hot 100 e la \"Billboard\" 200, seconda tra le artiste femminili. Il suo patrimonio aggiornato al 2021 ammonta a 550 milioni di dollari.\nI suoi album \"Fearless\", \"1989\" e \"Taylor Swift\" entrano nella Top 10 della classifica degli album femminili di maggior successo di tutti i tempi, rispettivamente alla seconda, quinta e nona posizione.\nNel 2020, con l\u2019album \"Folklore\" e il singolo \"Cardigan\" e successivamente l\u2019album \"Evermore\" e il singolo \"Willow\", diventa la prima artista nella storia a debuttare alla prima posizione in entrambe le classifiche \"Billboard\" Hot 100 e \"Billboard\" 200 nella stessa settimana per due volte.\n\u00c8 l'artista donna con pi\u00f9 settimane (53 totali) trascorse alla prima posizione della classifica Billboard 200 nella storia, ha infatti superato il record femminile precedentemente detenuto da Whitney Houston (46 settimane totali). Sempre all'interno della stessa classifica, occupa il terzo posto come artista con pi\u00f9 settimane trascorse in prima posizione nella storia, dietro solamente ai The Beatles e a Elvis Presley.\nBiografia.\n Taylor Alison Swift \u00e8 nata a West Reading, in Pennsylvania. \u00c8 cresciuta insieme ai genitori Scott Kingsley Swift e Andrea Gardner Swift (nata Finlay, figlia della cantante d'opera e personalit\u00e0 della tv americana Marjorie Finlay), un intermediario finanziario e una casalinga, e suo fratello minore Austin Kingsley (11 marzo 1992) in una fattoria nella citt\u00e0 di Reading. Si appassiona alla musica country a 6 anni, quando ascolta per la prima volta brani di LeAnn Rimes, Patsy Cline e Dolly Parton, ma la sua prima vera passione \u00e8 stata quella per la poesia: leggeva componimenti di Shel Silverstein e libri di Dr. Seuss. Dichiarer\u00e0 anni dopo alla rivista \"Rolling Stone\": \u00abLa poesia \u00e8 ci\u00f2 che mi ha trasformata in una cantautrice\u00bb.\nA 10 anni entra a far parte della compagnia teatrale per bambini \"Theatre Kids Live\" di Kirk Cremer. Affascinata dalla recitazione e dalla musica, ben presto \u00e8 indecisa su quale strada intraprendere, e Cremer la spinge verso una carriera musicale e le trova un locale dove esibirsi. All'et\u00e0 di 12 anni, con l'aiuto di un tecnico riparatore di computer, impara a suonare tre accordi sulla chitarra. Si diletta nella composizione e scrive la sua prima canzone, intitolata \"Lucky You\".\nPrime esperienze artistiche.\nAll'et\u00e0 di undici anni, accompagnata dalla madre, va per la prima volta in visita a Nashville, dove riceve lezioni di canto da Brett Manning. Speranzosa di ottenere un contratto discografico, distribuisce una demo di canzoni in karaoke da lei interpretate ad ogni etichetta presente nel \"music row\" di Nashville. Riceve svariati rifiuti, non solo dalle case discografiche ma anche dai suoi pari. Al suo ritorno in Pennsylvania viene invitata a cantare allo US Open Tennis Tournament; questa esibizione attira sulla giovane cantante molte attenzioni. Una persona in particolare viene colpita dal suo talento, Dan Dymtrow, allora manager di Britney Spears, che decide di seguire la precoce Swift nella sua carriera. Dopo due anni viene contattata da una casa discografica, la RCA Records, con cui lavora per qualche tempo. Per facilitare il suo ingresso nel business musicale i genitori decidono di trasferirsi nel 2004 a Handersonville, in Tennessee. L\u00ec scrive una canzone intitolata \"The Outside\", che viene inserita nella raccolta della Maybelline, \"Chicks with Attitude\", un disco contenente brani di giovani talenti emergenti.\nNel maggio del 2005 viene assunta come autrice di canzoni dalla SONY/ATV Tree, risultando la pi\u00f9 giovane mai assunta dalla societ\u00e0. A quindici anni rifiuta di rinnovare per un altro anno il contratto con la RCA, in quanto l'etichetta non le permette di registrare le canzoni da lei composte. Continua ad esibirsi a Nashville, e qui al Bluerid Caf\u00e9, riesce a catturare l'attenzione di Scott Borchetta, che le propone di essere la prima artista della sua casa discografica appena fondata, la Big Machine Records, sua etichetta fino al 19 novembre 2018.\n2006-2008: \"Taylor Swift\" e \"Beautiful Eyes\".\nFirmato il contratto con la Big Machine Records, comincia a registrare le canzoni che avrebbero formato il suo primo album in studio dopo gli orari scolastici. La prima canzone incisa, \"Tim McGraw\", \u00e8 poi divenuta suo singolo di debutto. Emozionata per il lancio del suo primo singolo, trascura gli studi che poi lascia definitivamente per dedicarsi all'incisione delle undici tracce che avrebbero composto l'album \"Taylor Swift\". Riprende a studiare privatamente e si diploma qualche anno dopo.\nIl 24 ottobre dello stesso anno la BMR pubblica il suo primo album, \"Taylor Swift\". L'album ha ricevuto un buon riscontro negli Stati Uniti, debuttando alla posizione diciannove della Billboard 200, vendendo 39.000 copie nella sua prima settimana. Il lavoro di Taylor Swift risulta essere diverso da quello di altri artisti country che hanno ottenuto il suo stesso successo: \u00e8 infatti, come scritto da Jack Lowe di About, una fusione di country tradizionale e moderno. Inoltre,\"Taylor Swift\", \u00e8 l'album con la pi\u00f9 lunga permanenza nella Billboard 200 del decennio 2000-2010, essendo rimasto in classifica per 257 settimane.\nCome secondo singolo viene scelto \"Teardrops on My Guitar\", lanciato sul mercato il 24 febbraio 2007. Il brano ha raggiunto la posizione numero due della Country Songs e la trentatr\u00e9 della Billboard Hot 100; \u00e8 stata ri-distribuita nel tardo 2007 con un remix pop che l'ha portata alla posizione tredici della Billboard Hot 100 e alla undici della Pop Songs.\nNell'ottobre 2007 le capacit\u00e0 compositive di Taylor Swift sono emerse alla Nashville Songwriters Association International, che le ha reso onore con il premio di \"Compositrice e artista dell'anno\", che l'ha resa anche la pi\u00f9 giovane ad aver mai ricevuto tale premio. Nel novembre dello stesso anno \u00e8 stata premiata dalla Country Music Association con il \"CMA Horizon Award\", ossia il premio per il miglior artista emergente, e si \u00e8 esibita durante la cerimonia con \"Our Song\", il terzo singolo estratto da \"Taylor Swift\", che ha poi raggiunto la vetta della classifica country statunitense nella settimana del 22 dicembre 2007. \"Our Song\" ha raggiunto la prima posizione della Country Songs, classifica basata sul successo radiofonico dei vari brani, saltando di cinque posti dalla sesta, dove si trovava la settimana precedente; questo \u00e8 stato il pi\u00f9 rapido e grande passaggio alla numero uno dal gennaio 1998, quando anche \"Just to See You Smile\" di Tim McGraw effettu\u00f2 lo stesso balzo. \"Our Song\" ha trascorso sei settimane al primo posto della classifica country ed \u00e8 anche arrivata alla posizione numero sedici della Billboard Hot 100 e alla 24 della Pop 100.\nSwift ha registrato un EP natalizio intitolato \"\", pubblicato nell'ottobre 2007. L'album \u00e8 composto da interpretazioni di classici natalizi quali \"Last Christmas\", \"White Christmas\", \"Santa Baby\" e \"Silent Night\", e due brani originali scritti dalla cantante, intitolati \"Christmases When You Were Mine\" e \"Christmas Must Be Something More\". L'EP ha riscontrato un discreto successo negli Stati Uniti, dove ha raggiunto la top venti della Billboard Hot 100, la classifica country e della classifica degli album natalizi. L'anno seguente ha ricevuto una nomination ai Grammy Award del nella categoria \"migliore artista emergente\", premio andato poi a Amy Winehouse. Il successivo singolo, il fortunato \"Picture to Burn\", \u00e8 stato il quarto singolo ad essere estratto dal suo album di debutto. La canzone \u00e8 stata lanciata agli inizi del 2008 e la sua ascesa \u00e8 culminata alla terza posizione della Billboard Country Songs nella primavera dello stesso anno. Il 15 gennaio 2008 \u00e8 stato pubblicato l'EP \"Live from Soho\", contenente sei suoi successi cantati live e due inediti.\nNell'aprile del 2008 \u00e8 stata premiata alla decima edizione degli Annual Young Hollywood Award con il premio Superstar of Tomorrow; \u00e8 cos\u00ec divenuta la prima musicista nella storia delle premiazioni a vincere in tale categoria. La Big Machine Records scelse come singolo di chiusura dell'album \"Should've Said No\", pubblicato il 19 maggio 2008. Il brano \u00e8 stato eseguito live alla 43\u00aa edizione degli Academy of Country Music Award. Verso la fine della canzone la cantante ha stupito il pubblico con una cascata d'acqua sul palco. Ha successivamente affermato che avrebbe desiderato fare un'esibizione con acqua sul palco e cambio d'abiti sin da quando aveva dieci anni. Quella stessa sera ha vinto l'Academy of Country Music Award come Miglior artista emergente. Dell'album di debutto \u00e8 stata anche messa in commercio una versione deluxe, che include tre brani inediti: \"I'm Only Me When I'm with You\", \"Invisible\" e \"A Perfectly Good Heart\".\nNell'estate 2008 \u00e8 stato pubblicato \"Beautiful Eyes\", un EP venduto esclusivamente nella catena di negozi Wal-Mart. Esso contiene due brani inediti e delle versioni alternative dei successi di Taylor Swift. L'album ha venduto 45.000 copie nella sua prima settimana, debuttando al primo posto della Billboard Top Country Albums e al nono nella Billboard 200. Con \"Taylor Swift\" al secondo posto nella stessa settimana, \u00e8 diventata la prima artista a mantenere le prime due posizioni della Top Country Albums da quando LeAnn Rimes fece lo stesso nel 1997.\n2008-2009: \"Fearless\".\nL'11 novembre 2008 viene pubblicato il suo secondo album, \"Fearless\", che ha raggiunto il primo posto nella Billboard 200. \u00c8 il primo album di un'artista femminile nella storia della musica country a rimanere al primo posto per almeno undici settimane in tale classifica. Con la vendita in sette giorni di 592.304 copie. \"White Horse\", un brano pi\u00f9 malinconico, \u00e8 stato pubblicato come singolo l'8 dicembre 2008. L'anteprima del video musicale \u00e8 avvenuta il 7 febbraio 2009. Il singolo \u00e8 riuscito a raggiungere la vetta della classifica country statunitense.\nUn altro brano, \"You Belong with Me\", pubblicato il 4 novembre 2008 su iTunes a scopo promozionale e il 21 aprile 2009 come singolo effettivo, ha riscosso un notevole successo in patria. Si \u00e8 inoltre piazzata alla terza posizione in Canada e alla quinta in Australia e in Nuova Zelanda. Certificato disco di platino in quattro Paesi, sei volte nei soli Stati Uniti, ha venduto oltre 3.800.000 copie. \"You Belong with Me\" \u00e8 stato nominato alla 52\u00aa edizione dei Grammy Award nelle categorie Canzone dell'anno, Registrazione dell'anno e Miglior interpretazione vocale femminile pop.\nMultipremiata dalle associazioni di musica country come l'Academy of Country Music e la Country Music Association che in totale le hanno fatto portare a casa nove premi, tra cui l\"Academy's Crystal Milestone Award\", consegnato per aver venduto pi\u00f9 album di qualsiasi altro artista di qualsiasi genere in tutto il 2008 e il successo mondiale del suo singolo \"Love Story\", e l\"International Artist Achievement Award\", consegnato a quegli artisti che si sono contraddistinti ed hanno apportato un grande beneficio alla musica country. Ha sbancato anche gli American Music Award, dove ha vinto cinque premi: Artista dell'anno, Miglior album country, Artista femminile pop/rock, Artista femminile country e Artista adult contemporary.\nA gennaio 2009 Taylor Swift ha annunciato il suo primo tour promozionale. Inizialmente annunci\u00f2 che il tour avrebbe toccato 54 citt\u00e0 in 39 stati e province diversi tra Stati Uniti e Canada. A giugno fu annunciata la seconda parte del tour che avrebbe toccato anche Oceania, Europa e Asia. Furono successivamente aggiunte altre 37 date al \"Fearless Tour\" per il Nord America, da marzo a giugno 2010. \"Fearless\" \u00e8 stato l'album pi\u00f9 venduto del 2009 negli Stati Uniti con pi\u00f9 di 3.200.000 copie. La cantante si \u00e8 assicurata la prima e seconda posizione in cima alla Nielsen's BDS Top 10 delle canzoni pi\u00f9 ascoltate in radio dell'anno di tutti i generi, rispettivamente con \"You Belong with Me\" e \"Love Story\". L'album ha trascorso oltre 190 settimane, ossia pi\u00f9 di tre anni, sulla Billboard 200. Inoltre, dopo la pubblicazione del suo secondo album, Taylor Swift ha registrato una nuova canzone, \"Crazier\", inclusa nella colonna sonora del film in cui ha avuto un piccolo ruolo, \"\". Il brano \u00e8 entrato nella Billboard Hot 100 alla posizione numero 14.\n2010-2011: \"Speak Now\".\nIl 19 gennaio 2010 viene pubblicato su iTunes il brano \"Today Was a Fairytale\", contenuto nella colonna sonora del film \"Appuntamento con l'amore\". Il brano ha debuttato alla seconda posizione della Billboard Hot 100 registrando nella prima settimana oltre 325.000 vendite. Grazie a questo brano, Taylor Swift ha raggiunto un altro record, quello di artista femminile con maggior numero di download nella prima settimana, sorpassato a gennaio 2011 da Britney Spears e il mese successivo da Lady Gaga.\n\"Speak Now\", il terzo album in studio di Taylor Swift, \u00e8 stato messo in commercio il 25 ottobre 2010. Tutti i brani sul disco sono stati scritti dalla cantante, che ha curato la produzione affiancata da Nathan Chapman. \u00c8 il miglior debutto di un'artista country nella storia, avendo registrato oltre 1 milione di download nella prima settimana. Il primo singolo estratto dall'album, \"Mine\", ha debuttato alla posizione numero 3 della Billboard Hot 100, in seguito ad aver raggiunto la prima posizione dei singoli pi\u00f9 venduti su iTunes in sole cinque ore, stabilendo un nuovo primato. Sulla scia del successo di \"Mine\" viene pubblicato il secondo singolo, \"Back to December\", che debutta alla posizione numero 6 della classifica statunitense. Taylor Swift ha esibito il brano in molte occasioni, tra cui durante la cerimonia della consegna dei Country Music Association Awards e di quella degli American Music Awards. Dall'album sono stati estratti come brani promozionali \"Speak Now\" e \"Mean\". Il 7 marzo 2011 il brano \"Mean\" viene pubblicato come singolo.Il 23 maggio 2011 partecipa ai Billboard Music Award, dove vince nelle categorie Top Billboard 200 Artist, Top Country Artist e Top Country Album grazie a \"Speak Now\". Nel mese di giugno appare in una lista, intitolata \"Queen of Pop\", pubblicata dalla rivista \"Rolling Stone\", contenente le sedici cantanti di sesso femminile di maggior successo degli ultimi anni, scegliendole in base alle vendite, alle visualizzazioni su youtube, alle classifiche e alla popolarit\u00e0.\nNel mese di agosto viene pubblicato il video del suo quarto singolo, \"Sparks Fly\", che registra oltre 400.000 visualizzazioni nella prima settimana. Il brano ha raggiunto la posizione numero 17 della Billboard Hot 100 e la 3 della Country Songs.\nNel mese di settembre \u00e8 stata annunciata, tramite il sito web dell'artista, l'uscita dell'album live \"\", contenente 17 esibizioni dal vivo della cantante registrate durante una tappa nordamericana. La pubblicazione dell'album, che contiene anche un DVD, \u00e8 avvenuta il 21 novembre 2011. A ottobre 2011 la statunitense \"Forbes\" ha pubblicato l\"Entertainment's Highest Earning Women\", una classifica delle donne che hanno guadagnato di pi\u00f9 nell'ultimo anno, all'interno della quale la cantante viene posizionata al quarto posto alla pari di Gisele B\u00fcndchen, Ellen DeGeneres e Judy Sheindlin grazie ad un bottino di 45 milioni di dollari. Nello stesso mese appare nello show \"Hamish &amp; Andy\" esibendo una canzone inedita intitolata \"Chaperone Dads\".\nL'8 novembre 2011 sono state pubblicate come singoli promozionali due canzoni disponibili solo su iTunes, \"If This Was a Movie\" e \"Superman\"; esse hanno debuttato rispettivamente alle posizioni 10 e 26 della Billboard Hot 100. I brani sono poi entrati a far parte della tracklist della riedizione di \"Speak Now\", intitolata \"Speak Now International Deluxe Edition\". E come sesto singolo il brano \"Ours\", contenuto nella ristampa di \"Speak Now\"; il singolo ha debuttato alla posizione numero 13 della Billboard Hot 100.\n2012-2013: \"Red\" e la colonna sonora per \"Hunger Games\".\nIl 23 dicembre 2011 la cantante ha scritto su Twitter: \u00abSono molto eccitata, \u00e8 qualcosa su cui ho lavorato per molto tempo, e vedr\u00e0 la luce molto presto.\u00bb riferendosi al suo imminente album. Alcune ore dopo ha annunciato la sua collaborazione con i Civil Wars per il brano \"Safe &amp; Sound\", che \u00e8 stato incluso nella colonna sonora del film \"The Hunger Games\". Il brano \u00e8 entrato nella Billboard Hot 100 e nella Canadian Hot 100, raggiungendo rispettivamente le posizioni 30 e 33. Nel gennaio del 2012 Taylor Swift si \u00e8 posizionata 78\u00aa nella classifica Billboard Power 100, una classifica contenente le persone pi\u00f9 influenti del mondo della musica. L'8 gennaio 2012 \u00e8 stata eletta la quinta artista con maggiori download nella storia con 41.821.000 vendite digitali. Il 27 marzo 2012 ha pubblicato \"Eyes Open\", altro brano tratto dalla colonna sonora del film \"The Hunger Games\"; il singolo ha raggiunto la diciannovesima posizione della Billboard 200.\nSuccessivamente, il 22 maggio 2012, \u00e8 stato pubblicato il singolo \"Both of Us\" del rapper B.o.B che vede la partecipazione di Taylor Swift; il singolo ha raggiunto la posizione numero 18 della Billboard Hot 100. Nel mese di giugno, in concomitanza all'uscita del video di \"Both of Us\", \"Speak Now\" \u00e8 stato inserito alla 45\u00aa posizione nella lista dei 50 album femminili migliori della storia, stilata dalla rivista Rolling Stone.\nIl 13 agosto 2012 durante la live chat organizzata su YouTube per i fan, la cantante ha annunciato l'uscita del quarto album in studio, intitolato \"Red\", per il mese di ottobre ed ha comunicato la pubblicazione del primo singolo, \"We Are Never Ever Getting Back Together\", reso disponibile per il download digitale nello stesso giorno. Tale singolo \u00e8 stato il primo a raggiungere la prima posizione negli Stati Uniti. Taylor Swift ha promosso ampiamente il suo quarto album, presentando il 25 settembre e successivamente ogni luned\u00ec di ottobre a Good Morning America un brano inedito di \"Red\" pubblicato poi nella stessa giornata o in quella successiva come singolo o singolo promozionale fino alla pubblicazione dell'album, avvenuta il 22 ottobre. Con questa iniziativa la cantante ha presentato quattro brani: \"Begin Again\", \"Red\", \"I Knew You Were Trouble\" e \"State of Grace\".\n2014-2016: \"1989\" e il \"The 1989 World Tour\".\nSecondo indizi postati dalla stessa Swift sui social, viene annunciata una live chat per il 18 agosto su Yahoo, dove la cantante ha presentato il suo nuovo album in studio, \"1989\", in uscita il 27 ottobre 2014, ed il primo singolo estratto, \"Shake It Off\". Il videoclip di quest'ultimo, \u00e8 stato pubblicato lo stesso giorno. L'album si rivela un enorme successo con circa 10 milioni di copie vendute in tutto il mondo, un successo migliore persino dei primi 2 album precedenti.\nIl 13 ottobre 2014 viene presentato \"Out of the Woods\", singolo promozionale estratto da \"1989;\" il relativo videoclip viene presentato un anno dopo al \"Dirk Clark's New Year's Rockin' Eve\" nella vigilia del 2016\".\" Il 21 ottobre 2014 esce il secondo singolo promozionale \"Welcome to New York\".\nIl 10 novembre 2014 viene pubblicato il secondo estratto dal nuovo album \"Blank Space\" che raggiunge la prima posizione della Billboard Hot 100 al posto del precedente singolo \"Shake It Off\". Taylor Swift diventa cos\u00ec la prima donna di sempre a sostituire se stessa in vetta alla classifica americana. Il 13 febbraio 2015 pubblica il terzo singolo estratto da \"1989\" intitolato \"Style\". Il singolo raggiunge la sesta posizione della Billboard Hot 100. Il 17 maggio 2015 viene pubblicato il video del quarto singolo \"Bad Blood\" in cui sono presenti ben 17 stars provenienti dalla moda, dalla musica e dal cinema, tra cui anche l'attrice, cantante e stilista Selena Gomez, che interpreta l'antagonista di Taylor Swift nel video. \"Bad Blood\" entra nella storia in quanto video pi\u00f9 visto in 24 ore, ricevendo in appena un giorno 20.1 milioni di visualizzazioni. Da maggio a dicembre 2015 la cantante annuncia che sar\u00e0 impegnata nel suo nuovo tour \"The 1989 World Tour\", che prevede tappe in Giappone, Stati Uniti, Canada, Regno Unito, Irlanda, Germania, Paesi Bassi e Australia. HAIM, Vance Joy, Shawn Mendes e James Bay saranno gli artisti che apriranno le varie tappe del tour.\nIl 23 novembre 2014 riceve il Dick Clark Award for Excellence durante gli American Music Awards. Nel dicembre 2014 il singolo \"Shake It Off\" riceve due nomination ai Grammy Awards nelle categorie di Record of the Year e Song of the Year. Il 25 febbraio 2015 vince un BRIT Awards nella categoria International Female Solo Artist. A dicembre 2014, le viene conferito per la seconda volta il premio Billboard Music Award for Woman of the Year. Nel 2015, Taylor Swift ottiene dieci nomination agli MTV Video Music Awards 2015, divenendo la seconda artista della cerimonia per numero di nomination guadagnate. Il 30 agosto 2015, la cantante \u00e8 uscita vincitrice in quattro categorie dalla serata, trionfando nelle categorie Video dell'anno e Miglior collaborazione per il video di \"Bad Blood\", e in quelle di Miglior video femminile e Miglior video pop per quello di \"Blank Space\".\nIl 5 agosto 2015 viene pubblicato \"Wildest Dreams\", il quinto singolo estratto da \"1989\", il quale, il 31 agosto, viene accompagnato dal relativo videoclip pubblicato su Vevo. \"Wildest Dreams\" \u00e8 stato seguito nel 2016 dai singoli \"Out of the Woods\" e \"New Romantics\", il cui video contiene immagini e riprese del tour.\nIl 9 dicembre 2016 viene pubblicato il singolo \"I Don't Wanna Live Forever\", in collaborazione con Zayn, tratto dalla colonna sonora del film \"Cinquanta sfumature di nero\", uscito il 10 febbraio 2017 negli Stati Uniti, raggiungendo la posizione numero 5 nella classifica italiana e diventando di conseguenza il singolo di Taylor a raggiungere la posizione pi\u00f9 alta in classifica.\n2017-2018: \"Reputation\" e il \"Reputation Stadium Tour\".\nIl 18 agosto 2017 Taylor Swift ha deciso di rimuovere tutti i contenuti dei suoi social network (soprattutto Facebook, Instagram e Twitter), lasciandoli completamente vuoti; in principio interpretato come un attacco hacker, il gesto si \u00e8 infine rivelato una mossa di marketing per poter effettuare l'annuncio dell'uscita del suo sesto album in studio, intitolato \"Reputation\", previsto per il 10 novembre dello stesso anno e anticipato dal singolo \"Look What You Made Me Do\", pubblicato il 25 agosto.\nIl singolo \u00e8 stato accolto da un'accesa attenzione mediatica da pi\u00f9 parti, e ha riscosso un massiccio successo commerciale in tutto il mondo. \"Look What You Made Me Do\" ha esordito direttamente al primo posto delle classifiche iTunes in 74 Paesi, infrangendo immediatamente svariati record, tra cui brano pi\u00f9 trasmesso in un giorno su Spotify - con oltre 8 milioni di riproduzioni in streaming, rendendo Taylor Swift l'artista femminile pi\u00f9 ascoltata nella storia della piattaforma in 24 ore -, canzone pi\u00f9 passata ed ascoltata nelle radio statunitensi nelle prime 24 ore di pubblicazione (4228 passaggi ed un pubblico di 27,3 milioni di ascoltatori) e video pi\u00f9 visto in un giorno su YouTube. Il 2 settembre 2017, durante la trasmissione della partita di football Alabama vs Florida State, \u00e8 stato presentato tramite l'ascolto di una parte del brano il primo singolo promozionale dell'album, \"...Ready for It?\", per poi essere pubblicato su iTunes il 3 settembre e accompagnato dal rispettivo videoclip il 26 ottobre seguente. Il 20 ottobre e il 3 novembre \u00e8 stata invece la volta dei singoli a tema promozionale \"Gorgeous,\" che ha ottenuto un buon successo\",\" e \"Call It What You Want\".\nIl 10 novembre 2017 pubblica l'album \"Reputation\", che raggiunge la prima posizione delle classifiche musicali di 14 Paesi del mondo, fra cui Australia, Austria, Belgio, Canada, Germania, Giappone, Irlanda, Portogallo, Nuova Zelanda, Regno Unito, Svizzera e Stati Uniti, oltre a guadagnarsi l'appoggio di pubblico e stampa specializzata.\nDal mese di maggio 2018 a novembre dello stesso anno la cantante \u00e8 stata impegnata nel \"Reputation Stadium Tour\", tour musicale a supporto dell'album \"Reputation\". Il tour \u00e8 composto da 53 spettacoli eseguiti negli stadi di Nord America, Europa, Oceania e Asia, ed \u00e8 diventato una delle tourne\u00e9 femminili col maggior incasso di tutti i tempi, oltre 370 milioni di dollari.\n2019-2020: \"Lover\", il film \"Cats\" e il documentario \"Miss Americana\".\nUn'anteprima dello stile della nuova era discografica \u00e8 stata offerta da Taylor Swift in occasione degli iHeartRadio Music Award il 14 marzo 2019. Swift ha pubblicato il singolo apripista del suo settimo album, \"Me!\", in collaborazione con Brendon Urie dei Panic! at the Disco il 26 aprile 2019, insieme al suo video musicale. Il 14 giugno successivo \u00e8 uscito un secondo singolo, \"You Need to Calm Down\". Entrambi hanno debuttato alla 2\u00aa posizione della Billboard Hot 100 statunitense. Il giorno precedente alla pubblicazione del secondo singolo, la cantante ha annunciato in una diretta su Instagram che l'album si sarebbe chiamato \"Lover\" e che sarebbe stato pubblicato il 23 agosto successivo. Il 22 luglio, ad un mese dalla sua uscita, \u00e8 stata pubblicata la traccia The Archer come unico singolo promozionale dell'opera. Il 16 agosto, una settimana prima dell'uscita dell'album, la cantante ha pubblicato il terzo singolo, \"Lover\", che come i due singoli precedenti ha raggiunto la top 10 nella classifica americana, la top 5 nella classifica neozelandese e la top 3 nella classifica australiana. L'album ha fatto il suo debutto in vetta alla Billboard 200, \u00e8 stato certificato doppio disco di platino negli Stati Uniti per aver venduto oltre due milioni di copie, e disco d'oro nel Regno Unito, dove sono state vendute oltre centomila copie. A livello mondiale sono state vendute quasi cinque milioni di copie.\nNel giugno 2019, la Big Machine, precedente casa discografica della cantante, \u00e8 stata acquistata da Scooter Braun, insieme ai diritti dei suoi primi sei album. Swift ha sfogato il suo malcontento attraverso il social Tumblr, dove ha parlato dei suoi tentativi di possedere i diritti della propria musica e di quando Braun ha provato a screditarla, diversi anni prima, in varie occasioni, definendolo un incessante e manipolativo bullo. Il 22 agosto 2019, durante una puntata di Good Morning America ha dichiarato che dal novembre 2020 re-incider\u00e0 i suoi vecchi dischi per la nuova etichetta.\nL'artista partecipa inoltre all\u2019adattamento cinematografico del musical \"Cats\" nel ruolo di Bombalurina, in uscita il 20 dicembre 2019. Taylor ha inoltre scritto e registrato una canzone per il film, ovvero \"Beautiful Ghosts\", pubblicata il 15 novembre. L\u2019interpretazione di Taylor Swift \u00e8 stata acclamata dai critici, che hanno elogiato la sua performance nonostante il suo limitato screen time di circa 10 minuti.\nIl 14 novembre ha comunicato sui social media che Scooter Braun e il fondatore della Big Machine, Scott Borchetta, le hanno impedito di esibirsi con alcune sue canzoni agli American Music Awards 2019 (dove le \u00e8 stato consegnato il premio \"Artista del decennio\") e di inserirle in un documentario Netflix sulla sua vita. La Big Machine ha negato tutto e l'ha accusata di dovergli ancora milioni di dollari. Di risposta, i legali della Swift hanno pubblicato un documento che mostra un esecutivo della casa discografica rifiutare una licenza per il documentario e per una performance a Shanghai; esso afferma anche che la Big Machine deve alla cantante 7,9 milioni di dollari. Due giorni pi\u00f9 tardi, l'etichetta ha diffuso un documento in cui esplicitava la libert\u00e0 di tutti i loro artisti di esibirsi con le proprie canzoni alla cerimonia, ma non ha parlato direttamente della faccenda con la Swift.\nA dicembre 2019 Taylor Swift ha pubblicato un singolo natalizio intitolato \"Christmas Tree Farm\". Il 28 gennaio 2020 \u00e8 stato inviato alle radio americane il quarto singolo estratto dall'album \"Lover\", \"The Man\". Il 31 gennaio 2020 \u00e8 stato distribuito su Netflix un documentario dal titolo \"Miss Americana\". In occasione dell'uscita del documentario, Taylor ha pubblicato un nuovo singolo, \"Only The Young\".\nNel febbraio 2020, allo scadere del suo contratto di distribuzione di musica con la Sony/ATV, ne ha firmato uno nuovo con Universal Music Publishing Group. Il 18 febbraio \u00e8 stata messa in commercio una versione dal vivo di \"The Man\", mentre il 27 dello stesso mese \u00e8 stato pubblicato il video musicale, nel quale la cantante si \u00e8 travestita da uomo. Con il video della canzone, inoltre, Taylor Swift vince anche il premio Best Direction agli MTV Video Music Awards 2020. Nel marzo 2020 \u00e8 risultata prima nella lista annuale stilata dall\u2019International Federation of the Phonographic Industry degli artisti ad aver venduto di pi\u00f9 nel corso del 2019, divenendo la seconda volta per la Swift a ricevere questo titolo, dopo il 2014. Nello stesso mese \"Shake It Off\" \u00e8 stata certificata disco di diamante dalla RIAA, rendendo la cantante la prima a possedere sia un singolo che un album diamante in America.\nAd aprile 2020 la Big Machine, ex casa discografica della cantante, pubblica senza il suo consenso \"Live from Clear Channel Stripped 2008\", un live album contenente le esibizioni della Swift ad un evento radiofonico del 2008. A seguito della pubblicazione, viene reso noto il totale delle vendite dell'album, che ammonta a solo 33 copie. Ci\u00f2, probabilmente, \u00e8 dovuto ad una presa di posizione dei fan della cantante, a seguito dell'attacco della Swift verso la sua ex casa discografica, nel quale ha dichiarato di non essere stata informata e ha definito la pubblicazione \"un altro caso di avidit\u00e0 spudorata ai tempi del Coronavirus\".\nIl 17 maggio 2020 va in onda sul canale televisivo ABC un concerto evento, filmato a Parigi, denominato \"Taylor Swift City of Lover Concert\". Il giorno seguente viene pubblicato sulle piattaforme di streaming Hulu e Disney+ in tutto il mondo.\n2020-2021: \"Folklore\", \"Folklore: The Long Pond Studio Sessions\", \"Evermore\".\nIl 23 luglio 2020 annuncia a sorpresa l'ottavo album in studio, \"Folklore\", in uscita il giorno seguente. La tracklist dell'opera \u00e8 stata interamente scritta durante la Pandemia di COVID-19 del 2019-2021, e la cantante stessa ha definito il suo nuovo lavoro come una cosa che non credeva sarebbe successa, ma che in qualche modo ha compensato ci\u00f2 che non \u00e8 potuto succedere. Lo stesso giorno dell'uscita dell'album viene reso disponibile su YouTube il video di \"cardigan\", primo singolo estratto dal progetto. L'album nelle sue prime ventiquattr'ore di disponibilit\u00e0 infrange diversi record sulle piattaforme di streaming, vendendo pi\u00f9 di 1,3 milioni di copie. Nella stessa settimana, sia il singolo che l'album esordiscono alla prima posizione della Billboard Hot 100 e Billboard 200, rendendo Taylor Swift la prima artista nella storia ad ottenere tale risultato. L'album, inoltre, debutta direttamente alla prima posizione anche nella Official Singles Chart britannica, in Canada, in Australia e altri paesi. Per promuovere l'album, l'artista pubblica in seguito dei capitoli tematici di esso, composti da sei brani ciascuno, in cui vengono raggruppati i vari argomenti trattati nei brani, le emozioni, i sentimenti.\nIl 16 settembre 2020, in occasione della 55\u00aa edizione degli Academy of Country Music Awards, la cantante si \u00e8 esibita per la prima volta dal vivo con Betty, il cui testo \u00e8 stato modificato appositamente per la performance. Il giorno seguente \u00e8 stato caricato sul suo canale YouTube il video dell'esibizione. Intanto, nell'ottobre 2020, il disco viene certificato platino negli Stati Uniti, avendo superato il milione di copie vendute. Dal 1\u00ba novembre 2020, Swift \u00e8 finalmente libera di reincidere le sue vecchie canzoni e i suoi primi album, dopo che nel 2019 Scooter Braun glielo aveva impedito. Nello stesso periodo, viene nominata in quattro categorie, artista dell'anno, album dell'anno, miglior video musicale e miglior artista femminile agli American Music Awards 2020, trionfando in tre di esse e divenendo l'artista con pi\u00f9 vittorie nella categoria di artista dell'anno nella storia dell'evento, con un totale di sei. Swift, per\u00f2, a differenza di altri artisti, non si esibisce alla manifestazione, perch\u00e9 impegnata nella ri-registrazione, come ha lei stessa dichiarato, dei suoi primi sei album per la nuova etichetta.\nIl 25 novembre 2020 viene distribuito sulla piattaforma di streaming Disney+ il documentario \"\", che racconta le fasi di realizzazione dell'ultimo album della cantante.\nIl 10 dicembre 2020 annuncia l'uscita del nono album studio intitolato \"Evermore\", reso disponibile il giorno successivo, gemello del precedente e definito dalla stessa cantante come l'avanzata del capitolo aperto per l'appunto con \"Folklore\". Assieme ad esso \u00e8 stata annunciata la tracklist, che vede la presenza di tre featuring, e l'uscita, in concomitanza con l'album, del video musicale del primo singolo \"Willow\". L'album ha esordito in vetta alla Billboard 200, con il precedente \"Folklore\" che \u00e8 tornato in top 3, rendendo Swift una dei pochi artisti ad avere due album tra i primi tre posti della classifica. Stesso risultato per il singolo, che ha debuttato in prima posizione nella hot 100. Ci\u00f2 ha esteso il record della cantante come artista con pi\u00f9 debutti contemporaneamente alla prima posizione in entrambe le classifiche. In seguito, sono stati pubblicati l'edizione Deluxe dell'album e, come accaduto per il precedente, degli EP di capitoli tematici del disco.\nAlla sessantatreesima edizione dei Grammy Awards, il 14 marzo 2021, \u00e8 stata nominata in sei categorie e si \u00e8 esibita in un medley di \"Cardigan\", \"August\" e \"Willow\", ad un anno dall'ultima performance. Ha poi trionfato nella categoria di album dell'anno grazie a \"Folklore\", diventando la prima artista donna a vincere tre volte in tale categoria in tre generi musicali diversi (country, pop e alternativo).\n2021-presente: le riedizioni di \"Fearless\" e \"Red\".\nIl 12 febbraio 2021, durante il programma televisivo \"Good Morning America\", annuncia l'uscita della ri-registrazione di \"Fearless\", a cui ha lavorato, come aveva lei stessa rivelato pi\u00f9 volte, nei mesi precedenti, anticipata dal singolo \"Love Story\". L'album contiene, oltre alle 19 tracce della Platinum edition, la canzone \"Today Was A Fairytale\" e 6 inediti. Il giorno stesso viene resa disponibile, appunto, la nuova versione del singolo, che ha raggiunto la posizione #11 nella Billboard hot 100. In seguito, la cantante partecipa al remix del brano delle Haim, \"Gasoline\", incluso nell'album di queste ultime Women in Music Pt. III, mentre il 24 marzo annuncia, a sorpresa, l'uscita come singolo promozionale di \"You All over Me\", uno degli inediti della riedizione di \"Fearless\", che ha poi esordito alla posizione #51 della classifica statunitense, avvenuta il giorno seguente insieme ad una versione remix di \"Love Story\". Il 7 aprile, due giorni prima dell'uscita dell'album, l'artista pubblica sempre a scopo promozionale \"Mr. Perfectly Fine\", un altro inedito presente nelle sue tracce.\nIl giorno della sua uscita, \"Fearless (Taylor's Version)\" vende oltre mezzo milione di copie nel mondo, diventando il nono album dell'artista ad ottenere questo risultato, e ottiene oltre 50 milioni di stream sulla piattaforma Spotify, diventando il disco pi\u00f9 riprodotto del 2021 in un solo giorno sul servizio di streaming svedese. Il disco debutta in vetta alla Billboard 200, rendendo Taylor l'artista donna con pi\u00f9 album in vetta alla classifica in un solo anno, vendendo 291 000 copie nella sua prima settimana.\nIl 18 giugno 2021 annuncia tramite un post su Instagram \"Red (Taylor's Version)\". L'album \u00e8 uscito il 12 Novembre 2021 e contiene in tutto 30 canzoni, tra cui la versione di 10 minuti di \"All Too Well\". Il 27 giugno 2021 viene annunciato il nuovo album dei Big Red Machine, duo costituito da Aaron Dessner e Justin Vernon, il quale include due collaborazioni con Taylor Swift.\nA luglio 2021, la rivista Billboard la inserisce al primo posto tra i musicisti con i guadagni pi\u00f9 alti dell'anno 2020 negli Stati Uniti e al secondo posto nella lista globale , spiegando come Swift guadagni in generale pi\u00f9 della media rispetto ai suoi colleghi in quanto interamente detentrice dei diritti delle registrazioni dei suoi nuovi album.\nIl 17 settembre 2021 Taylor Swift fa uscire \"Wildest Dreams (Taylor's Version)\" come primo singolo estratto dall'album \"1989 (Taylor's Version).\"\nIl 14 gennaio 2022 la rivista Rolling Stone la proclama la musicista donna pi\u00f9 pagata al mondo nel 2021, risultando cos\u00ec non solo la pi\u00f9 pagata per il secondo anno consecutivo ma anche l'unica donna presente nella top 10 delle entrate musicali pi\u00f9 elevate.\nStile musicale e influenze.\nTaylor Swift \u00e8 una cantante pop, pop rock e country. Lei stessa si \u00e8 identificata come una cantante country fino al 2014. In un'intervista con il \"New Yorker\" del 2011, Taylor Swift si descrisse come una cantautrice: \"Scrivo canzoni, e la voce non \u00e8 che il mezzo con cui narrare quei testi\".\n\"Rolling Stone\" scrisse di lei: \"pu\u00f2 venir suonata nel circuito country, ma \u00e8 una delle poche rock star genuine in circolazione di questi tempi\". \"The Guardian\" scrisse che la cantante \"sforna melodie con la fredda efficienza di una fabbrica pop scandinava\". Secondo \"The Village Voice\", \"[c]ome una sfilza di autori country prima di lei, [Taylor Swift] d\u00e0 vita a personaggi e situazioni, alcuni provenienti da episodi di vita vissuta, e trova mezzi potenti per tratteggiarli\". Nel 2010 \"The Tennessean\" scrisse che Taylor Swift \"non sar\u00e0 la miglior cantante dal punto di vista della tecnica vocale, ma \u00e8 la miglior comunicatrice sulla piazza\".\nI testi delle sue canzoni trattano spesso di cotte e amori adolescenziali, e sono ispirate alle relazioni della cantante con altre celebrit\u00e0. Al \"Washington Post\", la cantante spieg\u00f2 che non sempre le sue canzoni erano basate su fatti realmente accaduti. Oltre alle relazioni, i suoi testi trattano anche di relazioni genitori-figli, amicizia, alienazione, ambizioni e carriera.\nCon il suo primo album omonimo, Taylor Swift attir\u00f2 su di s\u00e9 delle critiche positive per essere una cantante teenager di talento. Jeff Tamarkin di \"AllMusic\" ad esempio scrisse che la cantante aveva \"una voce fresca e ancora infantile, piena di speranze e innocenza, ma allo stesso tempo \u00e8 sicura e matura\". Il suo secondo album, \"Fearless\", contrapponeva un immaginario fiabesco alla realt\u00e0 dell'amore. \"The Guardian\" not\u00f2 nell'album il ripetersi di determinate metafore, ironizzando come la cantante abbia o meno contratto qualche malanno di stagione \"visto tutto il tempo che passa a baciarsi sotto la pioggia\". \"Speak Now\", album pubblicato a quattro anni di distanza dal primo, affronta le stesse tematiche dei due album precedenti, ma risulta pi\u00f9 maturo musicalmente, tanto da spingere Kevin John Coyne di \"Country Universe\" a elogiare l'artista per aver saputo unire \u00abuna melodia indimenticabile\u00bb ad una canzone sofferta come \"Back to December\", in cui per la prima volta parla di una storia finita a causa sua. Non c'\u00e8 solo un'evoluzione a livello di temi, ma anche a livello di voce, ascoltabile in brani midtempo come la gi\u00e0 citata \"Back to December\", \"Mine\" ed \"Enchanted\", dove riesce a mantenere un tono inalterato della voce. In questo album la cantante ha inserito una buona dose di sound pop, criticato e apprezzato nello stesso tempo: da un lato ha commesso errori tecnici nell'utilizzo di alcune melodie, ma allo stesso modo quegli \"errori\" hanno reso ogni canzone dell'album un possibile singolo radiofonico, come scritto dal critico Jonathan Keefe di Slant Magazine. \"Red\", del 2012, vedeva per la prima volta l'utilizzo di generi musicali differenti da parte della cantante: heartland rock, dubstep e dance-pop. \"1989\", il quinto album della Swift, \u00e8 incentrato sulla musica pop ed \u00e8 ispirato agli artisti di fine anni Ottanta preferiti dalla cantante: Annie Lennox, Phil Collins e la Madonna di \"Like a Prayer\". I media notarono la transizione di stile, con \"Rolling Stone\" che parlava di una \"reinvenzione\" di Taylor Swift, e la cantante stessa defin\u00ec il disco come un \"album pop musicalmente coeso\". \"Reputation\" riprende il filone synthpop inaugurato con l'album precedente, e allude nel titolo stesso cos\u00ec come in alcuni dei testi (\"End Game\" e \"Delicate\") alla celebrit\u00e0 e all'attenzione mediatica. \"Lover\" \u00e8 stato descritto da \"Pitchfork\" come un album che a tratti \"cerca di onorare l'intero percorso artistico della Swift in un colpo solo [...], una fantasia escapista [...], uno scaltro repertorio mitologico autoreferenziale\". Nei suoi due album del 2020, \"Folklore\" ed \"Evermore\", Taylor Swift si ispira a tematiche escapiste e romantiche per creare delle trame narrative e trasferire le proprie emozioni a personaggi immaginari inseriti in archi narrativi, eludendo cos\u00ec lo stress provocatole dai tabloid che cercavano di sondare la sua vita privata. La cantante dichiar\u00f2 a \"Rolling Stone\" di aver accolto questa svolta nel suo cantautorato smettendo di preoccuparsi del successo commerciale.\nTaylor Swift \u00e8 stata ed \u00e8 influenzata nella sua musica da artisti country degli anni novanta come Shania Twain, la sua ispirazione principale, Patsy Cline, Dolly Parton, Faith Hill e le Dixie Chicks. Dichiara che i modelli di ispirazione per la sua carriera sono Paul McCartney, Bruce Springsteen, Emmylou Harris, Kris Kristofferson e Carly Simon. In un'intervista del 2011 a Katie Couric di \"Lifestyle\" ha rivelato la sua passione per Faith Hill e come sia pesantemente influenzata da quello che l'artista fa e dice: \u00abMi interessa tutto quello che accade quando Faith Hill fa un'esibizione, ho cercato di copiare cosa dice, cosa fa e cosa indossa.\u00bb Ha esternato inoltre di essere una fan di Britney Spears. La Swift ha inoltre ammesso di essere cresciuta ascoltando artisti come James Taylor, Simon &amp; Garfunkel e Def Leppard, che erano tra i preferiti dei suoi genitori. Con i Def Leppard ha avuto l'occasione di esibirsi per un intero concerto durante uno speciale di CMT Crossroads registrato a Nashville, in Tennessee, il 7 novembre 2008. Durante l'esibizione hanno suonato sia pezzi dei Def Leppard che di Taylor Swift.\nImmagine pubblica.\nLa vita privata di Taylor Swift \u00e8 sempre stata oggetto dell'attenzione mediatica. Taylor Swift ha dichiarato che non vuole discutere pubblicamente della sua vita privata, perch\u00e9 ritiene che potrebbe inficiare la sua carriera. I media hanno tuttavia molto parlato delle sue relazioni con le celebrit\u00e0 maschili Joe Jonas, Taylor Lautner, John Mayer, Jake Gyllenhaal, Conor Kennedy, Harry Styles, Calvin Harris e Tom Hiddleston. Molte canzoni della star americana sono state collegate a queste personalit\u00e0. Alcuni criticarono Taylor Swift per il gran numero di ex fidanzati; nel 2013 Abercrombie &amp; Fitch mise in un commercio una maglietta con uno slogan offensivo nei confronti della cantante. \"The New York Times\" comment\u00f2 che le relazioni personali della star avevano iniziato ad attirarle critiche negative. La cantante rifiuta l'etichetta di \"mangiauomini\", e ironizza su questo ruolo della \"pazza, seducente, modaiola e manipolatrice\" nel testo di \"Blank Space\". Il \"Los Angeles Times\", nel 2017, not\u00f2 in una recensione come con \"Look What You Made Me Do\" la cantante giocasse con il ruolo della \"cattiva\" che i media le avevano affibbiato. \"Vulture\" scrisse nello stesso anno come \"Look What You Made Me Do\" fosse l'epitome della pop art dell'America di Trump, notando come Taylor Swift si atteggiasse da \"vittima degli \"haters\"\" e come mercificasse gli screzi da lei avuti con altre celebrit\u00e0, tutti menzionati nel testo della canzone.\n\"Rolling Stone\" scrisse nel 2009 dei suoi modi educati: \"Se questa fosse anche una posa della Swift, deve essersela tatuata in faccia perch\u00e9 \u00e8 come una maschera che non cala mai\". \"The Hollywood Reporter\" la defin\u00ec \"il personaggio pi\u00f9 socievole dai tempi di Bill Clinton\". Nel 2012, conferendole un premio per il suo impegno umanitario, Michelle Obama la descrisse come una cantante che \"si \u00e8 imposta in vetta alle classifiche musicale ma che ha ancora i piedi per terra, superando ogni aspettativa riguardo a ci\u00f2 che pu\u00f2 fare una ventiduenne\". Taylor Swift considera l'ex Presidente Obama un modello positivo. Taylor Swift \u00e8 una delle personalit\u00e0 pi\u00f9 seguite sui social media, e sono note le sue interazioni amichevoli con i fan. In passato ha fatto regali ai suoi fan via posta e di persona. Considera una sua \"responsabilit\u00e0\" essere consapevole della sua influenza sul pubblico dei pi\u00f9 giovani, e ha aggiunto che i suoi fan sono \"la relazione migliore e pi\u00f9 duratura che abbia mai avuto\".\nLa \"America's Sweetheart\" (\"la fidanzatina d'America\") descritta dai media rifiuta di posare per servizi fotografici troppo os\u00e9; ciononostante \u00e8 ritenuta un sex-symbol da Bloomberg L.P. Taylor Swift \u00e8 stata descritta come un'icona della moda americana da \"Vogue\" nel 2011. Nel 2014 \u00e8 stata eletta da \"People\" come celebrit\u00e0 meglio vestita. Nel 2015 \u00e8 stata eletta Donna dell'Anno agli Elle Style Awards, ed \u00e8 arrivata prima nella classifica di \"Maxim\".\nTaylor Swift \u00e8 anche considerata una delle celebrit\u00e0 pi\u00f9 potenti del pianeta. Per via del suo successo e della sua ricchezza, \u00e8 entrata nella Top 100 annuale di \"Time\" nel 2010 e nel 2015. Dal 2011 al 2015 \u00e8 comparsa tra le prime tre celebrit\u00e0 nella classifica delle musiciste pi\u00f9 ricche stilata da \"Forbes\", con guadagni di rispettivamente $45 milioni, $57 milioni, $55 milioni, $64 milioni e $80 milioni. Nel 2015 \u00e8 diventata la donna pi\u00f9 giovane a essere inserita nella classifica di \"Forbes\" delle 100 donne pi\u00f9 potenti del mondo, classificandosi 64\u00aa. Nel 2016 fu la prima classificata nella lista di celebrit\u00e0 pi\u00f9 pagate di \"Forbes\" con 170 milioni di dollari; si era classificata nella top 10 anche nel 2011, 2013 e 2015. Fu una dei finalisti a contendersi la posizione di 'Persona dell'anno' di \"Time\" del 2014. Nel giugno 2017 \"Forbes\" stim\u00f2 le ricchezze di Taylor Swift in 280 milioni di dollari netti.\nCarriera da attrice.\nNel 2008 partecip\u00f2 al video del cantante country Brad Paisley, \"Online\". Nello stesso anno gir\u00f2 un documentario per MTV intitolato \"MTV's Once Upon a Prom\" e un documentario con i Def Leppard per CMT dal titolo \"CMT Crossroads\", trasmesso in anteprima il 7 novembre 2008, seguito da pi\u00f9 di quattro milioni e mezzo di spettatori nelle sue prime quattro messe in onda. Taylor Swift collabor\u00f2 con i Jonas Brothers per il loro docufilm in 3D, '. Recit\u00f2 anche nella serie televisiva \"CSI - Scena del crimine\". L'episodio, andato in onda il 5 marzo 2009 negli Stati Uniti e in Canada, venne seguito da 20.800.000 spettatori. Sempre nel 2009 la troviamo nel film ' mentre canta \"Crazier\", facente parte della colonna sonora del film e pubblicata subito dopo come suo nuovo singolo. Nel 2010 recita nel film \"Appuntamento con l'amore\" diretto da\u00a0Garry Marshall, recitando insieme a Julia Roberts, Jamie Foxx, Anne Hathaway, Bradley Cooper, Jessica Alba, Taylor Lautner e altri. Nel 2014 ha una piccola parte nel film \"Il mondo di Jonas\", diretto da Phillip Noyce, a fianco di Brenton Thwaites, Katie Holmes, Meryl Streep e Jeff Bridges.\nImpegno sociale.\nNel settembre 2007 la cantante appoggi\u00f2 il governatore del Tennessee Phil Bredesen nella campagna \"Delete Online Predators\", nata per proteggere i bambini dai pedofili presenti in rete. Durante la tappa della campagna alla Merrol Hyde Magnet School Taylor Swift spieg\u00f2: \u00abSarete stati contattati da persone online che vi hanno detto di essere studenti diciannovenni di Yale, molto probabilmente sono quarantacinquenni che vivono nel seminterrato della casa dei genitori. E sono probabilmente maniaci sessuali. Questa \u00e8 una realt\u00e0.\u00bb L'8 agosto 2008 la cantante rese pubblica la sua decisione di donare 100.000 dollari alla Croce Rossa Americana di Cedar Rapids, nell'Iowa, stato gravemente colpito dalle inondazioni.\nIl 13 dicembre 2009, giorno del suo compleanno, don\u00f2 250.000 dollari a diverse scuole statunitensi: \u00abVolevo fare una cosa alla fine di questo anno fantastico e specialmente nel giorno del mio compleanno, dare a qualcosa in cui credo molto, che \u00e8 l'istruzione.\u00bb Nel marzo 2010, don\u00f2, inoltre, un paio delle sue scarpe autografate, delle Betsey Johnson, alla \"Wish Upon a Hero Foundation\", fondazione che raccoglie fondi per supportare le donne malate di cancro. In risposta al disastro causato dalle alluvioni del 2010 nel Tennessee, Taylor Swift don\u00f2 500.000 dollari alla raccolta fondi organizzata dalla WSMV.\nIl 23 maggio 2011 apr\u00ec al pubblico le prove generali della tappa di Nashville dello \"Speak Now World Tour\", trasformandole in un concerto di beneficenza per le vittime dei tornado che avevano colpito il Sud. Dalla vendita dei biglietti e da prodotti vari ricav\u00f2 750.000 dollari, donati completamente alla \"Community Foundation of Middle Tennessee\". Per questa iniziativa le \u00e8 stato consegnato il Do Something Award. Qualche mese dopo, a luglio, don\u00f2 250.000 dollari alla fondazione \"Nick's Kids\" per dare aiuto alle operazioni di soccorso alle prese con i danni causati dai tornado nell'Alabama.\nNel 2012, in occasione dei CMT Awards, don\u00f2 quattro milioni di dollari alla CNCF (\"The Children's Neuroblastoma Cancer Foundation\") per la ricerca sul neuroblastoma. Don\u00f2 in seguito altri quattro milioni alla \"Country Music Hall of Fame and Museum di Nashville\" per permettere la costruzione di un nuovo centro educativo previsto per il 2014, che sar\u00e0 chiamato \"Taylor Swift Education Center\", in onore della cantante che \u00e8 stata la maggior contribuente. I quattro milioni di dollari donati dalla cantante a favore della creazione dell'istituto, sono la pi\u00f9 grande donazione individuale che un'artista abbia mai fatto nella storia della Hall of Fame.\nTaylor Swift si definisce una femminista. Si \u00e8 espressa contro l'omofobia, dichiarando che i suoi genitori le hanno insegnato \"a non giudicare nessuno per chi ama, per il colore della sua pelle o la fede che professa\". In un'intervista del 2012 ha dichiarato che cerca di tenersi informata il pi\u00f9 possibile, ma che cerca di non esprimersi mai politicamente per paura di influenzare l'opinione pubblica. In vista delle elezioni statunitensi di met\u00e0 mandato del 2018, tuttavia, Taylor Swift espresse per la prima volta pubblicamente il proprio sostegno a due candidati democratici: il deputato Jim Cooper e l'ex governatore del Tennessee Phil Bredesen per la loro elezione rispettivamente alla Camera e al Senato, definendo le posizioni pregresse in Senato della candidata senatrice repubblicana Marsha Blackburn \"ignobili\" e \"terrificanti\". La cantante espresse contestualmente sostegno nei confronti dei diritti LGBT e della parit\u00e0 di genere e razziale, condannando il razzismo istituzionale. Vote.org annunci\u00f2 che in 65.000 si registrarono alle urne nelle 24 ore in seguito alle dichiarazioni di Taylor Swift, un aumento senza precedenti. Durante il suo discorso in occasione degli American Music Awards 2018, dove ricevette il premio di Artista dell'Anno, incoraggi\u00f2 i suoi fan a votare nelle elezioni di met\u00e0 mandato.\nIl 29 maggio 2020, si scaglia pubblicamente contro il Presidente degli Stati Uniti d'America Donald Trump, accusandolo di razzismo e dando il suo supporto alle proteste scaturite a seguito della morte di George Floyd, iniziate a Minneapolis e diffusesi poi in tutti gli Stati Uniti.\nIl 30 ottobre 2020 concede (per la prima volta nell'arco della sua carriera) l'utilizzo di una sua canzone, \"Only the Young\", per uno spot politico a favore del Partito Democratico.\nHa visitato pi\u00f9 volte dei fan ricoverati in ospedale.\nVideografia.\nLa videografia di Taylor Swift comprende quattro video album e cinquantatr\u00e9 video musicali.\nPremi e riconoscimenti.\n\u00c8 una delle artiste pi\u00f9 premiate della storia della musica con pi\u00f9 di 600 premi vinti su oltre 1000 \nnomination.\nDoppiatrici italiane.\nDa doppiatrice \u00e8 sostituita da:"}
{"id": "1953033", "revid": "174925", "url": "https://it.wikipedia.org/wiki?curid=1953033", "title": "San Giorgio di Suelli", "text": ""}
{"id": "1953034", "revid": "1543377", "url": "https://it.wikipedia.org/wiki?curid=1953034", "title": "Campionati mondiali di ginnastica ritmica sportiva 1977", "text": "Gli VIII Campionati mondiali di ginnastica ritmica sportiva si sono svolti a Basilea, in Svizzera, dal 13 al 16 ottobre 1977.\nFurono la prima edizione ad usare la denominazione \"campionati mondiali di ginnastica ritmica sportiva\"."}
{"id": "1953035", "revid": "174925", "url": "https://it.wikipedia.org/wiki?curid=1953035", "title": "San Lamberto di Maastricht", "text": ""}
{"id": "1953037", "revid": "279320", "url": "https://it.wikipedia.org/wiki?curid=1953037", "title": "Faccia di Creta", "text": ""}
{"id": "1953039", "revid": "174925", "url": "https://it.wikipedia.org/wiki?curid=1953039", "title": "San Gregorio Palamas", "text": ""}
{"id": "1953041", "revid": "729019", "url": "https://it.wikipedia.org/wiki?curid=1953041", "title": "Peristalsi esofagea sintomatica", "text": "La peristalsi esofagea sintomatica, anche chiamato esofago a schiaccianoci, \u00e8 una discinesia dell'esofago a lungo considerata una variante dello spasmo esofageo diffuso, ma considerata attualmente un'entit\u00e0 nosologica a parte per via del suo specifico comportamento manometrico.\nClinica.\nSegni e sintomi.\nFra i sintomi e i segni clinici ritroviamo dolore toracico, che si esprime ad episodi con manifestazione diffusa, mentre la disfagia risulta assente. Pu\u00f2 manifestarsi un reflusso gastroesofageo.\nEsami di laboratorio e strumentali.\nLa manometria esofagea, che valuta le variazioni della pressione esofagea, mostra un tracciato caratteristico:\nTerapia.\nQualora sia presente il reflusso gastroesofageo, il suo trattamento migliorer\u00e0 anche la sintomatologia di base."}
{"id": "1953042", "revid": "147489", "url": "https://it.wikipedia.org/wiki?curid=1953042", "title": "Jervis Tetch", "text": ""}
{"id": "1953044", "revid": "174925", "url": "https://it.wikipedia.org/wiki?curid=1953044", "title": "San Gregorio di Nissa", "text": ""}
{"id": "1953049", "revid": "174925", "url": "https://it.wikipedia.org/wiki?curid=1953049", "title": "Sant'Imerio di Bosto", "text": ""}
{"id": "1953050", "revid": "682087", "url": "https://it.wikipedia.org/wiki?curid=1953050", "title": "Peristalsi esofagea", "text": ""}
{"id": "1953052", "revid": "834", "url": "https://it.wikipedia.org/wiki?curid=1953052", "title": "Antilock Braking System", "text": ""}
{"id": "1953054", "revid": "174925", "url": "https://it.wikipedia.org/wiki?curid=1953054", "title": "Santa Irene di Tessalonica", "text": ""}
{"id": "1953057", "revid": "174925", "url": "https://it.wikipedia.org/wiki?curid=1953057", "title": "Sant'Ireneo di Lione", "text": ""}
{"id": "1953063", "revid": "196390", "url": "https://it.wikipedia.org/wiki?curid=1953063", "title": "Sant'Isacco Jogues", "text": ""}
{"id": "1953064", "revid": "110157", "url": "https://it.wikipedia.org/wiki?curid=1953064", "title": "Chiesa dell'Addolorata e di San Carlo Borromeo", "text": "La chiesa parrocchiale dell'Addolorata e di San Carlo Borromeo \u00e8 un edificio religioso che si trova a Casima, frazione di Castel San Pietro, in Canton Ticino.\nStoria.\nLa struttura viene citata per la prima volta in documenti storici risalenti al 1619. Dopo il 1789 venne completamente ricostruita, con dimensioni ampliate, nella forma visibile attualmente. La consacrazione \u00e8 del 1823.\nDescrizione.\nLa chiesa ha una pianta ad unica navata."}
{"id": "1953075", "revid": "107624077", "url": "https://it.wikipedia.org/wiki?curid=1953075", "title": "Amy Davidson", "text": "\u00c8 famosa soprattutto per il ruolo di Kerry Hennessy, nella sitcom \"8 semplici regole\", ma in Italia \u00e8 conosciuta anche per aver recitato nella serie tv \"Giudice Amy\", in \"Ghost Whisperer - Presenze\", \"CSI\" e nella sitcom \"Malcolm\"."}
{"id": "1953076", "revid": "289247", "url": "https://it.wikipedia.org/wiki?curid=1953076", "title": "Electronic Stability Program", "text": ""}
{"id": "1953082", "revid": "712828", "url": "https://it.wikipedia.org/wiki?curid=1953082", "title": "Trib\u00f9 Shandia", "text": ""}
{"id": "1953085", "revid": "767487", "url": "https://it.wikipedia.org/wiki?curid=1953085", "title": "Always - Per sempre", "text": "Always - Per sempre \u00e8 un film del 1989 diretto da Steven Spielberg, remake di \"Joe il pilota\", film del 1943 diretto da Victor Fleming, interpretato da Spencer Tracy.\nTrama.\nPete Sandich \u00e8 un pilota dell'aviazione antincendi, che vive con Dorinda, la donna che ama profondamente.\nUn giorno, durante una missione con il suo migliore amico Al Yackey, Pete cerca di aiutarlo a spegnere il fuoco che ha incendiato il motore; gettando il liquido spegne il fuoco e salva l'amico, ma accidentalmente vola attraverso una foresta in fiamme bruciando il serbatoio col carburante che, diffondendosi, provoca l'esplosione dell'aereo e perci\u00f2 la sua morte.\nPete, divenuto un angelo, incontra Hap, uno spirito come lui, che gli taglia i capelli e lo invita a far da custode all'amata Dorinda e a Ted Baker, un giovane aviatore destinato a prendere il suo posto.\nIl problema \u00e8 che Ted \u00e8 intenzionato anche a prendere il suo posto nel cuore di Dorinda, anche se questa ancora pensa a Pete e cerca di sabotare il loro rapporto. Hap gli confessa che la sua vita \u00e8 finita.\nTed viene mandato ad una missione pericolosa per salvare una foresta in fiamme, ma Dorinda, incapace di sopportare il pensiero di perdere un'altra persona cara, si sostituisce a lui nell'aereo; durante il volo, Pete la assiste.\nDorinda subisce l'incendio del suo aereo e cade in un fiume, dove rischia di morire, ma Pete, visibile ai suoi occhi, la salva portandola in superficie.\nA questo punto, Dorinda raggiunge Ted e si abbracciano mentre Pete si allontana da lei, deciso a lasciarla libera di continuare a vivere, dopodich\u00e9 va nel Paradiso."}
{"id": "1953094", "revid": "339392", "url": "https://it.wikipedia.org/wiki?curid=1953094", "title": "Albo d'oro del motomondiale classe 50", "text": ""}
{"id": "1953095", "revid": "339392", "url": "https://it.wikipedia.org/wiki?curid=1953095", "title": "Albo d'oro del motomondiale classe 80", "text": ""}
{"id": "1953096", "revid": "339392", "url": "https://it.wikipedia.org/wiki?curid=1953096", "title": "Albo d'oro del motomondiale classe 250", "text": ""}
{"id": "1953097", "revid": "339392", "url": "https://it.wikipedia.org/wiki?curid=1953097", "title": "Albo d'oro del motomondiale classe 500", "text": ""}
{"id": "1953099", "revid": "486946", "url": "https://it.wikipedia.org/wiki?curid=1953099", "title": "PalmSource, Inc.", "text": ""}
{"id": "1953100", "revid": "339392", "url": "https://it.wikipedia.org/wiki?curid=1953100", "title": "Albo d'oro del motomondiale classe MotoGP", "text": ""}
{"id": "1953102", "revid": "339392", "url": "https://it.wikipedia.org/wiki?curid=1953102", "title": "Albo d'oro del motomondiale classe 125", "text": ""}
{"id": "1953105", "revid": "1543377", "url": "https://it.wikipedia.org/wiki?curid=1953105", "title": "Campionati mondiali di ginnastica moderna 1975", "text": "I VII Campionati mondiali di ginnastica moderna si sono svolti a Madrid, in Spagna, dal 13 al 16 ottobre 1975.\nFurono l'ultima edizione ad usare la denominazione \"campionati mondiali di ginnastica moderna\".\nVennero boicottati dai paesi del Patto di Varsavia in segno di protesta contro la Spagna franchista."}
{"id": "1953106", "revid": "767487", "url": "https://it.wikipedia.org/wiki?curid=1953106", "title": "Holiday Inn (brano musicale)", "text": "Holiday Inn \u00e8 un brano composto ed interpretato da Elton John; il testo \u00e8 di Bernie Taupin. Proviene dall'album del 1971 \"Madman Across the Water\", del quale \u00e8 la sesta traccia.\nLa canzone mette in evidenza il chitarrista Davey Johnstone (stavolta al mandolino) in una delle sue prime collaborazioni con Elton; in seguito diventer\u00e0 un membro della Elton John Band. Spiccano comunque anche il batterista Roger Pope, il bassista Dave Glover, il chitarrista Caleb Quaye e dieci validi cantanti di sottofondo.\nIl testo di Taupin sembra denigrare le catene americane di hotel, costituite da edifici spesso identici fra loro.\nDel brano esiste anche una demo, pubblicata nel 1994 sulla raccolta \"The Unsurpassed Dick James Demos\", che mostra Elton totalmente solo al pianoforte; fra l'altro, John canta anche una strofa non presente nella versione originale."}
{"id": "1953111", "revid": "287204", "url": "https://it.wikipedia.org/wiki?curid=1953111", "title": "1,2,3... invisibile!", "text": "1,2,3... invisibile! (\"Let's Get Invisible!\") \u00e8 il sesto romanzo della serie \"Piccoli brividi\" ideata dallo scrittore statunitense R. L. Stine.\nTrama.\nMax e suo fratello Noah (detto Mancino) trovano nella soffitta della loro nuova casa uno specchio che rende invisibili le persone che si avvicinano accendendo una lampadina posta sopra di esso. Spegnendo poi la luce, ridiventano visibili. Max e Noah all'inizio se la spassano a diventare invisibili, coinvolgendo anche i loro amici Zack, Erin e April. Scoprono per\u00f2 che rimanendo invisibili per troppo tempo, vengono colti da uno strano malessere e si sentono come risucchiare dallo specchio. Inoltre, impiegano sempre pi\u00f9 tempo per ritornare visibili. Un giorno Erin, e poi Zack, facendo a gara per rimanere invisibili il pi\u00f9 a lungo possibile, finiscono per scomparire e ritornare poi visibili in un qualche modo mutati, anche se Max non riesce a capire come. Per insistenza di Erin e Zack, anche Max finisce per venire risucchiato nello specchio. Scopre che dall'altra parte si trova un universo parallelo in cui i riflessi delle persone prendono vita e rubano il posto degli originali che restano intrappolati nello specchio, come gi\u00e0 accaduto ai suoi amici. Max rischia di fare la loro stessa fine, ma viene provvidenzialmente salvato dal fratello Noah, il quale, scambiando il suo riflesso sullo specchio per una persona in carne e ossa, gli lancia una palla da baseball, distruggendo lo specchio e liberando Max e i suoi amici. Una mattina per\u00f2, Max scopre che suo fratello non \u00e8 pi\u00f9 mancino. Che non sia il vero Noah, ma il suo riflesso che ha preso il suo posto?\nAdattamento televisivo.\nIl libro \u00e8 stato adattato per la serie televisiva \"Piccoli brividi\" nell'omonimo episodio. L'adattamento presenta alcune differenze rispetto al libro:"}
{"id": "1953125", "revid": "2062065", "url": "https://it.wikipedia.org/wiki?curid=1953125", "title": "Chanoch Nissany", "text": ", padre del pilota di Formula 2, Roy Nissany\nCarriera.\nGi\u00e0 noto imprenditore israeliano con base a Budapest, intraprese la carriera automobilistica come hobby nel 2002, a 38 anni. Inizi\u00f2 a correre nel campionato ungherese di Formula 2000 e in seguito, attraverso la Formula 3000, arriv\u00f2 in Formula 1, venendo ingaggiato come collaudatore dalla Jordan nel 2004. Nel 2005 Nissany pass\u00f2 alla Minardi, sempre con il ruolo di collaudatore. Con la squadra italiana Nissany prese parte alle prove libere del Gran Premio d'Ungheria 2005, diventando il primo pilota israeliano a partecipare a un weekend di gara in Formula 1. Nell'occasione Nissany, che complet\u00f2 solamente 8 giri, si dimostr\u00f2 estremamente lento e lontano dal resto dello schieramento dei piloti, finendo a 6 secondi dal pilota pi\u00f9 vicino, Nicolas Kiesa su Jordan, e a quasi 13 dal primo, Alexander Wurz su McLaren. Nelle prove libere dei gran premi successivi venne sostituito dall'italiano Enrico Toccacelo.\nTerminata l'esperienza in Formula 1, Nissany continu\u00f2 a correre nel campionato ungherese di Formula 2000 fino al 2014, vincendolo in totale sei volte."}
{"id": "1953128", "revid": "7336", "url": "https://it.wikipedia.org/wiki?curid=1953128", "title": "Pianura pannonica", "text": ""}
{"id": "1953131", "revid": "1543377", "url": "https://it.wikipedia.org/wiki?curid=1953131", "title": "Campionati mondiali di ginnastica moderna 1973", "text": "I VI Campionati mondiali di ginnastica moderna si sono svolti a Rotterdam, nei Paesi Bassi, dal 15 al 18 novembre 1973."}
{"id": "1953138", "revid": "83531", "url": "https://it.wikipedia.org/wiki?curid=1953138", "title": "Massacro di Nanchino", "text": "Il massacro di Nanchino, conosciuto anche come stupro di Nanchino, \u00e8 stato un insieme di crimini di guerra perpetrati dall'esercito giapponese a Nanchino, all'inizio della seconda guerra sino-giapponese. La citt\u00e0, in quel periodo capitale della Repubblica di Cina, era caduta in mano all'Esercito imperiale giapponese il 13 dicembre 1937 e per circa sei settimane, tra il dicembre 1937 e il gennaio 1938, i soldati giapponesi uccisero circa 300.000 persone.\nDurante l'occupazione di Nanchino l'Esercito imperiale giapponese si comport\u00f2 con tale brutalit\u00e0 che osservatori occidentali dell'alleato tedesco lo definirono \"una macchina bestiale\"; le truppe nipponiche commisero numerose atrocit\u00e0, come stupri, saccheggi, incendi e l'uccisione di prigionieri di guerra e civili. Nonostante le uccisioni fossero incominciate con la giustificazione di eliminare soldati cinesi travestiti da civili, si ritiene che un gran numero di innocenti sia stato intenzionalmente identificato come combattente nemico e giustiziato man mano che il massacro cominciava a prendere forma. Tra le vittime accertate, decine di migliaia furono bambini innocenti, uccisi per divertimento, e gli stupri di donne e gli omicidi divennero in breve la norma.\nLa condanna del massacro \u00e8 stata unanime in Cina e ha dato slancio al nazionalismo nel paese. In Giappone, invece, l'opinione pubblica resta palesemente divisa, mentre alcuni commentatori ne parlano riferendosi ai fatti con il termine , altri si servono della pi\u00f9 ambigua definizione . Tale definizione viene anche riferita al diverso Incidente di Nanchino, accaduto nel 1927 durante la presa della citt\u00e0 da parte dell'Esercito Rivoluzionario Nazionale durante la Spedizione del Nord, quando vennero attaccati anche gli stranieri che si trovavano in citt\u00e0. Il massacro del 1937 e il modo in cui viene raccontato nei testi scolastici continua a essere oggetto di polemiche nell'ambito delle relazioni tra Cina e Giappone.\nLa Seconda guerra sino-giapponese.\nL'invasione della Cina.\nNell'agosto del 1937, durante la Seconda guerra sino-giapponese, l'Esercito imperiale giapponese incontr\u00f2 la forte resistenza dell'armata del Kuomintang (Partito Nazionalista Cinese) nel corso della battaglia di Shanghai. La battaglia provoc\u00f2 molte vittime da ambo le parti, che avevano ingaggiato un duro combattimento corpo a corpo. Il 6 agosto 1937 l'Imperatore Hirohito ratific\u00f2 personalmente la scelta del proprio esercito di non rispettare i vincoli imposti dalle convenzioni internazionali per il trattamento dei prigionieri cinesi. La direttiva avvisava inoltre gli ufficiali di smettere di servirsi della definizione \"prigioniero di guerra\".\nLungo la strada da Shanghai a Nanchino, i soldati giapponesi si resero responsabili di numerose atrocit\u00e0, facendo intuire come il massacro di Nanchino non sia stato un incidente isolato. Uno degli episodi pi\u00f9 turpi fu la Gara ad uccidere 100 persone con la spada in cui si sfidarono due ufficiali dell'esercito giapponese. Entro la met\u00e0 di novembre i giapponesi avevano preso Shanghai, grazie al contributo di bombardamenti aerei e navali. Il comando generale a Tokyo decise di non ampliare il fronte di guerra, sia per le forti perdite subite sia per il basso morale delle truppe.\nL'avanzata delle truppe giapponesi.\nMentre l'esercito giapponese si avvicinava a Nanchino, la popolazione rurale cinese si rivers\u00f2 in massa in citt\u00e0, e l'esercito cinese attu\u00f2 la strategia della \"terra bruciata\", distruggendo qualsiasi cosa potesse risultare utile agli invasori. Sia all'interno sia all'esterno della citt\u00e0 vennero ridotti in cenere gli obiettivi sensibili - caserme, abitazioni private, il Ministero dell'Informazione, boschi e persino interi villaggi - provocando danni per un ammontare stimato in 20/30 milioni di dollari dell'epoca.\nIl 2 dicembre Hirohito nomin\u00f2 il proprio zio Yasuhiko Asaka responsabile dell'esercito di invasione. \u00c8 difficile stabilire se, come membro della famiglia imperiale, Asaka avesse uno status superiore a quello del generale Iwane Matsui che era ufficialmente il comandante in capo, ma come ufficiale di alto rango poteva esercitare la propria autorit\u00e0 sui comandanti di divisione, i vice-generali Kesago Nakajima e Heisuke Yanagawa.\nLa zona di sicurezza cittadina.\nAll'epoca a Nanchino vivevano molti occidentali, che si occupavano di commerci o impegnati come missionari. Quando l'esercito giapponese incominci\u00f2 a bombardare la citt\u00e0, quasi tutti rientrarono nei propri paesi d'origine. Il funzionario della Siemens, John Rabe, rimase e cre\u00f2 il \"Comitato internazionale per la zona di sicurezza di Nanchino\". Venne eletto capo del comitato, anche perch\u00e9 era membro del partito nazionalsocialista tedesco ed esisteva il Patto bilaterale Anticomintern nippo-tedesco. Il comitato istitu\u00ec l'area di protezione di Nanchino (Cinese semplificato: \u5357\u4eac\u5b89\u5168\u533a; cinese tradizionale: \u5357\u4eac\u5b89\u5168\u5340; Giapponese: \u5357\u4eac\u5b89\u5168\u533a) nel quartiere occidentale della citt\u00e0, \u00e8 stata una zona demilitarizzata per i civili cinesi, istituita dal Comitato internazionale per la zona di sicurezza di Nanchino il 22 novembre 1937, alla vigilia dell'invasione giapponese nella battaglia di Nanchino, avvenuta il 13 dicembre 1937. Il governo giapponese acconsent\u00ec a non attaccare le parti della citt\u00e0 dove non si trovava l'esercito cinese e i membri del comitato riuscirono a convincere il governo cinese a spostare tutte le truppe al di fuori di quella zona. Si stima che in questo modo Rabe abbia salvato da 200.000 a 250.000 cinesi.\nI giapponesi in linea di massima rispettarono la zona di sicurezza, che non venne bombardata quando fu preparato l'ingresso dell'esercito, se si eccettuano alcuni colpi vaganti. Durante il periodo di caos che segu\u00ec il momento dell'attacco, alcune persone furono uccise anche all'interno della zona, ma secondo tutte le testimonianze raccolte, le atrocit\u00e0 commesse nel resto della citt\u00e0 furono di gran lunga peggiori di quelle commesse in tale zona.\nL'assedio della citt\u00e0.\nIl 7 dicembre, il comando giapponese trasmise un dispaccio a tutte le truppe avvisando che l'occupazione della capitale di una nazione nemica era un avvenimento senza precedenti per le forze armate nipponiche, e i soldati che \"\"avessero commesso qualsiasi atto illegale\", \"avessero disonorato l'esercito giapponese\", \"si fossero dati al saccheggio\" o \"avessero permesso a un incendio di svilupparsi anche per semplice trascuratezza\"\" sarebbero stati puniti severamente. Gli invasori proseguirono la propria marcia rompendo le ultime linee di difesa cinesi e pretendendo la resa di Nanchino entro 24 ore.\nI giapponesi attesero una risposta e il giorno seguente, dopo che da parte cinese non era stato inviato alcun comunicato, il generale Iwane Matsui diede l'ordine di prendere la citt\u00e0 con la forza. Il 12 dicembre, dopo due giorni di attacchi giapponesi, sotto il fuoco dell'artiglieria pesante e di bombardamenti aerei, il generale cinese Tang Sheng-chi ordin\u00f2 ai propri uomini di ritirarsi. Tra le drammatiche scene che seguirono, vi furono soldati cinesi che rubarono i vestiti ai civili nel disperato tentativo di mimetizzarsi e altri furono fucilati alla schiena dai loro stessi commilitoni mentre cercavano di fuggire. Quelli che alla fine riuscirono a uscire dalle mura della citt\u00e0 fuggirono in direzione del Fiume Azzurro, dove scoprirono che non c'erano pi\u00f9 imbarcazioni con cui mettersi in salvo. Alcuni si tuffarono nelle acque gelide e affogarono.\nI giapponesi entrarono all'interno delle mura di Nanchino il 13 dicembre, incontrando pochissima resistenza.\nL'inizio delle violenze.\nTestimonianze dirette affermano che, nel corso delle sei settimane che seguirono la caduta di Nanchino, le truppe giapponesi si abbandonarono a stupri, omicidi e furti e appiccarono incendi. Oltre ai resoconti degli stranieri che rimasero e aiutarono i civili cinesi, come i diari di John Rabe e Minnie Vautrin, vi furono altre testimonianze dirette di sopravvissuti al massacro, di giornalisti occidentali e giapponesi, oltre ai diari di campo di membri del personale militare. Il missionario statunitense John Magee riusc\u00ec a girare un documentario in 16\u00a0mm e a scattare fotografie del massacro. Pochi veterani di guerra giapponesi ammisero di avere partecipato alle brutalit\u00e0, tra i pi\u00f9 noti vi fu Shiro Azuma.\nStupri.\nIl Tribunale Militare Internazionale per l'Estremo Oriente ha calcolato che vennero stuprate 20.000 donne, tra le quali anche bambine e anziane.\nGli stupri durante il giorno spesso avvenivano in pubblico, talvolta di fronte ai mariti o a componenti della famiglia, che venivano immobilizzati e costretti a guardare. Subito dopo sia le donne che i familiari erano uccisi. Un gran numero di tali atti furono frutto di un'organizzazione sistematica, con i soldati che cercavano le ragazze di casa in casa, le catturavano e le portavano nude dai compagni, sottoponendole a stupri di gruppo. Le donne venivano spesso uccise subito dopo lo stupro, spesso infliggendo loro mutilazioni, come la recisione dei seni, infilando loro canne di bamb\u00f9, baionette, coltelli da macellaio o altri oggetti nella vagina o sventrando le pi\u00f9 giovani.\nSecondo alcune fonti, varie donne furono avviate alla prostituzione nei bordelli militari giapponesi, mentre secondo altre le truppe giapponesi costrinsero intere famiglie a compiere atti incestuosi, obbligando figli a stuprare le proprie madri e i padri a stuprare le figlie, uccidendo poi tutti. Le bambine non vennero risparmiate: denudate, erano stuprate anche in gruppo dai soldati. I cadaveri nudi dei bimbi erano spesso gettati nelle strade senza nessun'altra forma di sepoltura. Monaci che avevano fatto voto di castit\u00e0, secondo certe testimonianze, furono costretti a stuprare delle donne per il divertimento dei giapponesi.\nOmicidi.\nDiversi stranieri residenti a Nanchino hanno testimoniato su quanto accadeva in citt\u00e0:\nSubito dopo la caduta della citt\u00e0 le truppe giapponesi si misero a cercare con determinazione gli ex soldati cinesi, catturando migliaia di giovani uomini. Molti di questi vennero condotti sulla riva del Fiume Azzurro e falciati con raffiche di mitragliatrice in modo che i loro corpi cadessero in acqua. Radunarono anche 1.300 soldati e civili cinesi, tra cui donne e bambini, nei pressi della porta di \"Taiping\", li uccisero tutti facendoli saltare in aria con delle mine per poi bagnare i loro corpi con della benzina e dar loro fuoco. I pochi ancora rimasti in vita dopo questo trattamento furono finiti a colpi di baionetta, mentre altre persone furono picchiate fino alla morte. I giapponesi sottoposero inoltre a esecuzioni sommarie anche numerosi passanti che si trovavano per la strada, generalmente con il pretesto che avrebbero potuto essere soldati travestiti da civili. Pretesto che non reggeva, dato che erano uccisi anche vecchi e bambini.\nMigliaia di persone furono portate via e uccise dopo essere state condotte in quello che fu chiamato \"il fosso dei diecimila cadaveri\", una specie di trincea lunga circa 300 metri e larga 5. In assenza di cifre ufficiali, si stima che il numero dei sepolti nella fossa possa essere stato tra i 4.000 e i 20.000. La maggior parte degli storici e degli studiosi tuttavia valuta tale numero superiore alle 12.000 vittime. Donne e fanciulli non furono risparmiati dagli orrori del massacro. Spesso i soldati giapponesi tagliavano i seni alle donne, le impalavano con le baionette, sventravano le ragazze o, se le vittime erano incinte, strappavano loro il feto dal ventre; molte furono prima brutalmente violentate e poi uccise, mentre dei testimoni ricordano bambini lanciati in aria e trafitti al volo con la baionetta.\nMano a mano che il massacro proseguiva, i giapponesi cominciarono a rapire le giovani donne e i bambini per rinchiuderli in edifici da loro controllati. Secondo alcune testimonianze, ogni mattina all'alba le ragazze erano legate nude fuori dagli edifici per tutto il giorno, cos\u00ec che ogni soldato che passava potesse violentarle. Poi, quando non ce la facevano pi\u00f9, le uccidevano, impalandole o mutilandole dei seni, delle vagine o delle natiche. I bambini erano tenuti nudi nelle celle, senza cibo n\u00e9 acqua, e alcuni testimoni raccontano che sentivano i pianti dei piccoli. Ogni bambino veniva stuprato e picchiato quotidianamente, spesso gli venivano mutilati i genitali; se non morivano di stenti, i soldati sbudellavano i bambini e li lasciavano con gli intestini fuori, per giorni, seppellendoli solo quando ormai puzzavano. A testimonianza di questi orrendi fatti \u00e8 rimasto il racconto di un uomo sopravvissuto al massacro:\nIl governo diretto da Fumimaro Konoe era a conoscenza di quanto accadeva. Il 17 gennaio, il ministro degli Esteri K\u014dki Hirota ricevette un telegramma scritto dal corrispondente del \"Manchester Guardian\" H.J. Timperley e intercettato dal governo di occupazione a Shanghai, che recitava:\nFurti e incendi.\nCirca un terzo della citt\u00e0 venne distrutto appiccando il fuoco. Secondo le testimonianze, le truppe giapponesi incendiarono sia i palazzi governativi di nuova costruzione sia le abitazioni di molti civili; venne ampiamente devastata anche le zona esterna alla cerchia di mura. I soldati saccheggiarono indiscriminatamente sia le abitazioni ricche che quelle povere. L'assenza di qualsiasi forma di resistenza da parte delle truppe cinesi e dei civili di Nanchino rese liberi i giapponesi di spartirsi qualsiasi valore trovassero.\nLe stime sul numero dei morti.\nLe dimensioni del massacro sono tuttora oggetto di discussione tra Cina e Giappone, con i numeri che variano dalle alcune centinaia di vittime sostenute da alcuni storici giapponesi alla denuncia da parte cinese di 300.000 vittime tra la popolazione non combattente. Un certo numero di ricercatori giapponesi ritiene valida una stima approssimativa che va da 100.000 a 200.000 vittime.\nSecondo le stime del Tribunale Militare Internazionale per l'Estremo Oriente, il numero complessivo di civili e prigionieri di guerra assassinati a Nanchino e nei suoi paraggi, nel corso delle prime sei settimane dell'occupazione giapponese, supererebbe le 200.000 unit\u00e0. Che tali stime non siano esagerate \u00e8 confermato dal fatto che le agenzie di pompe funebri e organizzazioni analoghe registrarono la sepoltura di pi\u00f9 di 155.000 corpi. Le donne e i bambini vennero quasi sempre sepolti nudi e con le mani legate dietro la schiena. Queste cifre non tengono poi conto delle persone i cui corpi finirono distrutti dagli incendi, di quelli gettati nel Fiume Azzurro e di quelli di cui i giapponesi si sbarazzarono in altri modi.\nNel verdetto del processo del 10 marzo 1947 furono stimati 190.000 morti per omicidi di gruppo e 150.000 per singole uccisioni. La cifra di 300.000 \u00e8 stata proposta per la prima volta nel gennaio 1938 da Harold Timperley, un giornalista che si trovava in Cina al momento dell'invasione, e che si basava sui racconti di testimoni oculari dell'epoca. Anche altre fonti, tra cui il libro \"Lo stupro di Nanchino\" di Iris Chang, giungono alla stessa conclusione. Nel dicembre 2007, alcuni documenti del Governo federale degli Stati Uniti resi pubblici, che fino ad allora erano stati segreto di stato, hanno portato il totale delle vittime a 500.000, considerando anche quanto successo nei dintorni della citt\u00e0 prima della sua cattura.\nOltre al numero delle vittime, alcuni nazionalisti giapponesi hanno anche contestato il fatto che le atrocit\u00e0 siano in realt\u00e0 mai avvenute e hanno sostenuto, servendosi parzialmente delle dichiarazioni rilasciate dall'esercito imperiale giapponese al \"Processo di Tokyo\", che tutti i morti fossero militari o combattenti e che il massacro di civili non sia mai accaduto. Queste affermazioni sono state criticate da molti, che si affidano invece alle testimonianze di non-cinesi presso lo stesso tribunale, di altri testimoni oculari e a prove di tipo fotografico e archeologico. Il governo nipponico ha invece riconosciuto la realt\u00e0 dell'accaduto.\n\u00c8 tuttora in corso un ampio dibattito sulle dimensioni delle atrocit\u00e0 di guerra commesse dai giapponesi a Nanchino, specialmente per quanto concerne il numero delle vittime. Le controversie riguardano soprattutto la definizione dell'ambito geografico su cui basare tale calcolo e sulla durata complessiva dei fatti.\nAmpiezza e durata.\nIl punto di vista dei pi\u00f9 moderati considera che l'area geografica in questione sia limitata ai pochi chilometri quadrati della zona di sicurezza, dove i civili si erano radunati dopo l'invasione.\nDiversi storici giapponesi, riprendendo quanto dichiarato da John Rabe, affermano che durante l'invasione in citt\u00e0 c'erano solo da 200.000 a 250.000 persone e che la stima di 300.000 morti sia esagerata. Molti storici ritengono che vada invece considerata l'area della \"Grande Nanchino\" comprendente anche i dintorni della citt\u00e0, come il distretto di Xiaguan (la periferia a nord della citt\u00e0, con una superficie di circa 31\u00a0km\u00b2) e altri sobborghi, la cui popolazione totale prima dell'occupazione tra civili e soldati poteva andare da 535.000 a 635.000 persone. Alcuni storici includono anche sei contee che si trovano attorno a Nanchino, la cosiddetta \"Municipalit\u00e0 Speciale di Nanchino\".\nLa durata dei fatti \u00e8 correlata alla questione geografica: quanto prima i giapponesi sono penetrati nella zona, pi\u00f9 lunga \u00e8 la durata. La battaglia di Nanchino ebbe inizio il 13 dicembre, quando le divisioni giapponesi entrarono nella citt\u00e0 murata. Il \"Tribunale di Tokyo per i crimini di guerra\" ha definito il periodo in cui si \u00e8 svolto il massacro da quel momento per le sei settimane successive. Stime pi\u00f9 prudenti valutano che il massacro sia incominciato il 14 dicembre, quando le truppe entrarono nella zona di sicurezza, e che dur\u00f2 per sei settimane. Alcuni storici ritengono che il massacro di Nanchino sia incominciato nel momento in cui i giapponesi entrarono nella provincia dello Jiangsu, verso la met\u00e0 di novembre - inizi di dicembre (Suzhou cadde il 19 novembre), e abbia avuto termine alla fine del marzo 1938. Il numero di vittime proposto da questi storici \u00e8 quindi di gran lunga maggiore a quelli delle stime pi\u00f9 prudenti.\nLe diverse stime.\nIl \"Tribunale Militare Internazionale per l'Estremo Oriente\" in due apparentemente contraddittorie relazioni, valuta che nel corso delle prime sei settimane di occupazione siano stati assassinati \"pi\u00f9 di 200.000\" civili e prigionieri di guerra. Tale cifra fu basata sulla registrazione delle sepolture presentata dalle organizzazioni caritative, tra cui la Svastica Rossa e la \"Tsung Shan Tong\", sulle ricerche effettuate da Smythe e sulle stime fornite dai sopravvissuti.\nNel 1947, presso il Tribunale per i crimini di guerra di Nanchino, la sentenza nei confronti del vice-generale Hisao Tani, il comandante della 6\u00aa divisione, parl\u00f2 di pi\u00f9 di 300.000 morti. Anche questa stima si basava sulle sepolture e sulle testimonianze oculari. Le conclusioni furono che circa 190.000 persone vennero giustiziate illegalmente in varie riprese, mentre 150.000 furono uccise singolarmente. La conta finale di 300.000 morti \u00e8 la stima ufficiale incisa sul muro all'entrata del \"Monumento alla memoria dei compatrioti vittime dell'esercito giapponese nel massacro di Nanchino\" eretto in citt\u00e0.\nLe stime degli storici giapponesi sul numero di civili uccisi, a seconda dell'estensione geografica e della durata dei fatti, variano da alcune centinaia fino a 200.000; le fonti cinesi stimano un numero superiore a 200.000.\nUn documentario, prodotto nel 1995 nella Repubblica di Cina e intitolato \"Un pollice di sangue per un pollice di terra\"\", (\u4e00\u5bf8\u6cb3\u5c71\u4e00\u5bf8\u8840), sostiene che a Nanchino morirono 340.000 civili per l'effetto dell'invasione giapponese, 150.000 per i bombardamenti e per colpi d'arma da fuoco nel corso dei 5 giorni di battaglia e 190.000 durante il successivo massacro; questi dati sono basati sulle prove presentate al \"Processo di Tokyo\".\nLe sentenze.\nTra le prove presentate al \"Processo di Tokyo\" ci fu il cosiddetto \"filmato di Magee\", una ripresa del film statunitense \"La battaglia di Cina\", oltre alle testimonianze orali e scritte di persone residenti nella zona internazionale.\nSulla base delle prove raccolte, il generale Iwane Matsui venne processato dal tribunale di Tokyo per \"crimini contro l'umanit\u00e0\". Nel corso del processo Matsui tent\u00f2 di proteggere il principe Asaka scaricando le colpe sui comandanti di divisione di rango inferiore; fu poi condannato a morte e giustiziato nel 1948. I generali Hisao Tani e Rensuke Isogai vennero condannati a morte dal \"Tribunale di Nanchino per i crimini di guerra.\"\nIn conseguenza del patto stipulato tra il generale MacArthur e l'imperatore Hirohito, quest'ultimo e tutti i membri della famiglia imperiale non vennero incriminati. Il principe Yasuhiko Asaka, che era stato l'ufficiale di grado pi\u00f9 elevato presente a Nanchino nel momento in cui il massacro era al culmine, si limit\u00f2 a rilasciare una deposizione alla sezione internazionale del tribunale di Tokyo il 1\u00ba maggio 1946. Neg\u00f2 che fosse avvenuto alcun massacro di cinesi e sostenne di non aver mai ricevuto alcuna lamentela riguardo al comportamento delle sue truppe. Il principe Kanin Kotohito, che era il capo dello stato maggiore dell'esercito al momento del massacro, mor\u00ec prima della fine della guerra, nel maggio 1945.\nLa storiografia e le interpretazioni moderne.\nCina e Giappone hanno entrambe riconosciuto il fatto che atrocit\u00e0 di guerra hanno avuto luogo, tuttavia l'inquadramento storico di tali eventi continua tuttora a provocare tensioni nelle relazioni tra i due paesi.\nI primi a portare il mondo a conoscenza delle atrocit\u00e0 commesse dai giapponesi a Nanchino furono gli occidentali rimasti nella zona di sicurezza, come il corrispondente del \"Manchester Guardian\" Harold Timperley. I drammatici resoconti delle brutalit\u00e0 contro i cinesi inviati dai giornalisti statunitensi, insieme a quelli sull'\"incidente di Panay\" avvenuto poco prima dell'occupazione di Nanchino, contribuirono a orientare l'opinione pubblica statunitense contro il Giappone. Il risentimento americano contribu\u00ec a dare il via alla serie di eventi che culminarono nella dichiarazione di guerra al Giappone degli Stati Uniti dopo l'attacco di Pearl Harbor.\nL'opinione pubblica giapponese sui fatti di Nanchino dopo il 1972.\nL'interesse dell'opinione pubblica riguardo al massacro di Nanchino scem\u00f2 e si fin\u00ec per non parlarne pi\u00f9 fino al 1972, l'anno in cui si normalizzarono le relazioni diplomatiche tra Cina e Giappone. La Repubblica popolare cinese guidata da Mao Zedong, per consolidare la ritrovata amicizia con il Giappone, elimin\u00f2 ogni riferimento al massacro dai discorsi pubblici e dai media, che erano sotto il diretto controllo del Partito Comunista Cinese. Di conseguenza negli anni settanta l'intero dibattito riguardo al massacro ebbe luogo in Giappone.\nPer celebrare la normalizzazione dei rapporti tra i due paesi, uno dei pi\u00f9 importanti quotidiani giapponesi, l'\"Asahi Shimbun\", prepar\u00f2 una serie di articoli intitolati , scritti dal giornalista Katsuichi Honda. Gli articoli raccontarono in dettaglio le atrocit\u00e0 dell'esercito giapponese in Cina, massacro di Nanchino incluso. Honda fece anche menzione dell'episodio in cui due ufficiali fecero a gara su chi fosse riuscito per primo ad uccidere 100 persone con la spada. Che tale episodio sia effettivamente accaduto \u00e8 oggetto di vive discussioni, e alcuni critici hanno insinuato che oltre a esso sia stato falsificato anche il resoconto del massacro. Il dibattito scatenato dagli articoli \u00e8 stato l'inizio delle dispute in Giappone sul massacro di Nanchino. Rimasero comunque vive, sebbene in misura minore, teorie negazioniste promosse da organizzazioni nazionaliste quali il Nippon Kaigi e da discusse figure come ad esempio Sh\u014dichi Watanabe.\nLa discussione sulla reale portata delle uccisioni e degli stupri ha avuto luogo principalmente negli anni settanta. Le dichiarazioni del governo cinese riguardo ai fatti in quell'epoca furono duramente criticate, sostenendo che facessero eccessivo affidamento sulle testimonianze personali e su prove aneddotiche. Furono contestati anche le cifre relative ai registri delle sepolture e le fotografie presentate al processo di Tokyo, definiti menzogne create dal governo cinese, documenti falsificati o comunque erroneamente messi in relazione con il massacro.\nL'incidente del libro di testo di Ienaga.\nLe polemiche scoppiarono nuovamente nel 1982, quando venne diffusa la notizia che il Ministero della Pubblica Istruzione giapponese aveva fatto censurare ogni accenno al massacro di Nanchino in un libro di testo per la scuola superiore. In seguito si appur\u00f2 che la notizia proveniva da un servizio mandato in onda per errore dal network televisivo commerciale NTV.\nAl ministero si pensava che il massacro fosse un evento storico il cui svolgimento non era ancora stato definito con certezza. Il 12 giugno 1965 uno degli autori del libro di testo, il professor Sabur\u014d Ienaga, aveva citato in giudizio il Ministero della Pubblica Istruzione, sostenendo che il sistema governativo di approvazione dei libri di testo lo aveva costretto a cambiare il contenuto del libro, violando la sua libert\u00e0 di espressione. Il caso venne alla luce dopo la sentenza favorevole a Ienaga pubblicata nel 1997.\nAlcuni membri del governo giapponese e altri politici di alto rango hanno negato che si siano verificate le atrocit\u00e0 commesse dall'esercito giapponese nel corso della seconda guerra mondiale. Il sindaco di Tokyo Shintar\u014d Ishihara ha affermato: \"La gente dice che i giapponesi hanno commesso un olocausto, ma non \u00e8 vero. \u00c8 una montatura dei cinesi che ha infangato la reputazione del Giappone\". Alcuni di questi politici, in seguito alle proteste della Cina e della Corea del Sud, hanno dovuto dimettersi. Per ricostruire i fatti, alcuni giornalisti e storici giapponesi hanno creato il \"Nankin Jiken Ch\u014dsa Kenky\u016bkai\" (letteralmente: \"Gruppo di ricerca sull'incidente di Nanchino\"), che ha radunato una grande quantit\u00e0 di materiale d'archivio e testimonianze, di provenienza sia cinese sia giapponese."}
{"id": "1953139", "revid": "118031", "url": "https://it.wikipedia.org/wiki?curid=1953139", "title": "Stupro di Nanchino", "text": ""}
{"id": "1953143", "revid": "287204", "url": "https://it.wikipedia.org/wiki?curid=1953143", "title": "Il fantasma della porta accanto", "text": "Il fantasma della porta accanto (\"The Ghost Next Door\") \u00e8 il decimo libro della collana \"Piccoli brividi\" ideata dallo scrittore statunitense R. L. Stine.\nTrama.\nUna ragazzina di nome Hannah Fairchild una mattina si sveglia da un incubo, in cui la sua casa era in fiamme e lei moriva nell'incendio. \u00c8 estate e Hannah si trova da sola in citt\u00e0, mentre tutte le sue amiche sono andate in campeggio.\nPoco dopo incontra un ragazzo della sua et\u00e0 di nome Danny Anderson che, a suo dire, abita accanto a lei con sua madre, in una casa che Hannah aveva sempre considerato disabitata. Per vari motivi Hannah comincia a sospettare che il suo vicino di casa sia in realt\u00e0 un fantasma: prima di tutto, nonostante affermi di essersi trasferito gi\u00e0 l\u00ec da tempo, Hannah e i suoi famigliari non hanno mai assistito a nessun trasloco;poi Danny afferma di frequentare la stessa scuola e la stessa classe di Hannah, ma lei non l'ha mai visto in passato e non ha nemmeno mai conosciuto gli amici che Danny afferma di avere. Infine, a volte, Danny sembra sparire misteriosamente. Hannah inizia a pedinarlo, scoprendo che frequenta due ragazzi poco raccomandabili, Alan e Fred, con cui combina diverse malefatte. Durante i suoi pedinamenti, Hannah scopre ogni tanto di essere seguita da una minacciosa ombra nera che la chiama con il suo nome, da cui lei riesce per\u00f2 sempre a fuggire.\nUn giorno mentre Hannah gioca a palla con Danny, scopre che le sue mani attraversano il corpo del ragazzo: comincia quindi ad elencare a Danny le sue ipotesi sul fatto che lui sia un fantasma. Danny, allora, mette una mano sulla vita di Hannah, scoprendo che l'attraversa senza alcun problema. Hannah allora intuisce la verit\u00e0: il fantasma \u00e8 lei, non Danny. Sentendo parlare una vicina, scopre di esser morta cinque anni prima nell'incendio che aveva creduto essere solo un incubo. Quando torna a casa per parlare con qualcuno della sua macabra scoperta, scopre che la casa \u00e8 vuota, poich\u00e9 nessuno ha pi\u00f9 voluto abitarci dopo che \u00e8 stata ricostruita. Comincia perci\u00f2 a spiegarsi tutti quei giorni che le sembravano tutti uguali, il tempo che passava troppo lento o troppo in fretta: inafatti il tempo per i fantasmi va e viene. \nQuando si sveglia dopo la sua sconvolgente scoperta, \u00e8 buio. Scorge Danny sulla sua bici, diretto verso la casa del signor Chesney (l'odioso direttore del'ufficio postale) con i suoi due amici, per combinare l'ennesima malefatta. Hannah lo segue ed arrivata a destinazione scopre che i ragazzi hanno provocato inavvertitamente un incendio. Capisce che Danny \u00e8 rimasto intrappolato tra le fiamme e si getta dentro per salvarlo. Riesce ad aggirare l'ombra nera che la pedinava, la quale rivela di essere il fantasma di Danny e che, morto il ragazzo, avrebbe preso il suo posto. Alla fine Hannah, grazie alla sua forma di fantasma, riesce a salvare Danny, mentre la casa e l'ombra nera bruciano. Una volta fuori, lo trascina a casa sua. La mamma di Danny lo cura con amore e intanto Hannah si sente chiamare da una voce per spiccare improvvisamente il volo: torna cos\u00ec in Paradiso assieme alla sua famiglia."}
{"id": "1953150", "revid": "123528071", "url": "https://it.wikipedia.org/wiki?curid=1953150", "title": "Giorgio Pitacco", "text": "Fu senatore del Regno d'Italia a vita dalla XXVI legislatura in poi.\nBiografia.\nDeputato al Parlamento di Vienna, nel 1914 fu cofondatore dell'Associazione fra gli italiani irredenti.\nSindaco di Trieste dal 17 febbraio 1922 al 20 luglio 1926, mantenne l'incarico di Podest\u00e0 di Trieste dal 10 maggio 1928 al 21 ottobre 1933.\nNel dicembre 1938 fu nominato Ministro di Stato.\nMassone, fu membro della loggia romana \"Propaganda massonica\" del Grande Oriente d'Italia."}
{"id": "1953152", "revid": "298229", "url": "https://it.wikipedia.org/wiki?curid=1953152", "title": "Campionati mondiali di ginnastica moderna 1971", "text": "I V Campionati mondiali di ginnastica moderna si sono svolti a L'Avana, a Cuba, dal 10 all'11 novembre 1971."}
{"id": "1953157", "revid": "167080", "url": "https://it.wikipedia.org/wiki?curid=1953157", "title": "Falange militare", "text": ""}
{"id": "1953158", "revid": "3082", "url": "https://it.wikipedia.org/wiki?curid=1953158", "title": "San Dionisio di Alessandria", "text": ""}
{"id": "1953160", "revid": "7", "url": "https://it.wikipedia.org/wiki?curid=1953160", "title": "C\u00e9sar Award", "text": ""}
{"id": "1953163", "revid": "1788047", "url": "https://it.wikipedia.org/wiki?curid=1953163", "title": "Regioni integrate di sviluppo economico", "text": "Le regioni integrate di sviluppo economico, ( \"Regi\u00e3o integrada de desenvolvimento econ\u00f4mico\", o RIDE) sono le regioni metropolitane del Brasile che si trovano in pi\u00f9 di uno stato. Sono create da una legge federale specifica, che delimita i comuni che ne fanno parte e fissa le competenze assunte dall'insieme degli stessi.\nLa prima RIDE creata fu la regione integrata di sviluppo del Distrito Federal e intorno. Nel 2002, furono istituite due nuove regioni, la regione amministrativa integrata di sviluppo di P\u00f3lo Petrolina e Juazeiro e la regione integrata di sviluppo della Grande Teresina."}
{"id": "1953164", "revid": "320578", "url": "https://it.wikipedia.org/wiki?curid=1953164", "title": "Louis Marie Grignion de Montfort", "text": ""}
{"id": "1953168", "revid": "3082", "url": "https://it.wikipedia.org/wiki?curid=1953168", "title": "San Teodoro di Amasea", "text": ""}
{"id": "1953169", "revid": "3082", "url": "https://it.wikipedia.org/wiki?curid=1953169", "title": "Santa Serena di Spoleto", "text": ""}
{"id": "1953172", "revid": "3082", "url": "https://it.wikipedia.org/wiki?curid=1953172", "title": "Santa Serena di Roma", "text": ""}
{"id": "1953174", "revid": "1123126", "url": "https://it.wikipedia.org/wiki?curid=1953174", "title": "San Rustico di Verona", "text": ""}
{"id": "1953179", "revid": "2138421", "url": "https://it.wikipedia.org/wiki?curid=1953179", "title": "Eulalia di Barcellona", "text": "Agiografia.\nPoich\u00e9 rifiutava di rinnegare la sua fede cristiana, Eulalia fu sottoposta dai romani a 13 torture fra cui:\nSi narra che una colomba fosse volata dal suo petto alla fine del martirio a simbolo della sua anima. Questa \u00e8 un'altra somiglianza con la storia di Eulalia di M\u00e9rida, di cui per\u00f2 si narra che la colomba spicc\u00f2 il volo dalla bocca. Esistono inoltre delle sovrapposizioni fra le torture attribuite all'una ed all'altra santa.\nA Barcellona Eulalia \u00e8 ricordata da varie vie e statue. Il suo corpo fu sepolto originariamente a Santa Maria de les Arenes (oggi Santa Maria del Mar); fu nascosto durante la conquista araba della Spagna nel 713 e ritrovato solo nell'878. Nel 1339, fu collocato in un sarcofago d'alabastro scolpito da Lupo di Francesco allievo di Giovanni Pisano nella cripta della nuova Cattedrale di Sant'Eulalia.\nIl Martirologio Romano la riporta al 12 febbraio; i festeggiamenti in onore della santa hanno luogo a Barcellona, della quale sant'Eulalia \u00e8 patrona, nella settimana che comprende questo giorno."}
{"id": "1953181", "revid": "599013", "url": "https://it.wikipedia.org/wiki?curid=1953181", "title": "Jamie Arnold", "text": "Carriera.\nClub.\nAlto 203\u00a0cm per 104\u00a0kg di peso, dopo aver terminato la carriera universitaria a Wichita State, con 15,1 punti e 9,1 rimbalzi nell'ultimo anno, nella stagione 1997-1998 ha iniziato la sua avventura in Europa, in Belgio con l'Echo Houthalen, chiudendo con 21,1 punti e 11,3 rimbalzi di media gara.\nTra 1998-99 e 1999-2000 ha invece giocato in Israele, nelle file del Hapoel Galil Elyon, realizzando 19,7 punti di media e vince la classifica dei rimbalzisti del campionato israeliano con uno score di 9,6 a gara. Nel 2000-2001 \u00e8 all'Evreux in Francia, e chiude con 20 punti e 11,3 rimbalzi di media. Disputa la seconda parte della stagione 2001-02 a Cipro, nel Keravnos Nicosia, per recuperare da un infortunio; passa poi al Krka Novo mesto, squadra slovena con cui vince il campionato nazionale 2002-03.\nPer la stagione 2003-04 passa alla Joventut Badalona, dove milita due stagioni, disputando in entrambe le stagioni la Coppa ULEB e giocando una finale di Coppa di Spagna. Nell'estate del 2005 viene messo sotto contratto dal Maccabi Tel Aviv, con cui vince due campionati israeliani consecutivi e con cui disputa la finale di Eurolega (persa 73-69) a Praga contro il CSKA Mosca.\nNella stagione 2007-08 ha vestito la maglia dell'Hapoel Gerusalemme, con cui ha disputato e vinto la finale della Coppa Nazionale contro i suoi ex compagni del Maccabi, aggiudicandosi anche il titolo di MVP. In Coppa ULEB ha totalizzato inoltre medie di 19,1 punti, 6,4 rimbalzi e 24,5 di valutazione.\nNell'estate 2008 si trasferisce nella Serie A italiana, tra le file della Virtus Bologna, salvo essere tagliato qualche mese dopo."}
{"id": "1953183", "revid": "1543377", "url": "https://it.wikipedia.org/wiki?curid=1953183", "title": "(36039) 1999 PA4", "text": " \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 3,0963468\u00a0UA e da un'eccentricit\u00e0 di 0,0874467, inclinata di 6,15583\u00b0 rispetto all'eclittica."}
{"id": "1953185", "revid": "125437659", "url": "https://it.wikipedia.org/wiki?curid=1953185", "title": "Heide", "text": "Heide (in basso tedesco \"De Heid\") \u00e8 una citt\u00e0 di abitanti dello Schleswig-Holstein, in Germania.\n\u00c8 il capoluogo, e il centro maggiore, del circondario (\"Kreis\") del Dithmarschen (targa HEI).\nQui nacquero lo scrittore Klaus Groth e il contrabbassista Johann Jacob Brahms, padre del celebre compositore amburghese Johannes Brahms.\nStoria.\nLa prima citazione storica della citt\u00e0 di Heide la troviamo nel 1404 come \"Uppe de Heyde\". Nel 1447 viene scelta come luogo di ritrovo per le cure tanto \u00e8 che il termine in tedesco significa \"salute\" e le viene garantito lo status del luogo come una delle principali citt\u00e0 del Dithmarschen accanto a Meldorf. Dal 1867 al 1971 \u00e8 stato Heide la sede del tribunale distrettuale.\nSimboli.\nLo stemma di Heide si blasona: \nVi \u00e8 raffigurato san Giorgio (\"St. J\u00fcrgen\"). Il ciuffo di erica (\"Heideb\u00fcschel\") ricorda il nome della citt\u00e0.\nCultura.\nLa citt\u00e0 ha da oltre 500 anni un tradizionale mercato settimanale: \u00e8 un ex luogo di ritrovo per le riunioni dell'Assemblea dei liberi e indipendenti agricoltori della Repubblica di Dithmarschen (1447 - 1559). 48 reggenti si incontravano ogni sabato, creando le leggi e le sanzioni sui raccolti. Heide \u00e8 anche una citt\u00e0 turistica. Altri siti comprendono la Chiesa di S. J\u00fcrgen (1560).\nDal XIX secolo vi si produce la tradizionale birra Hohn. Dal 1990, si svolge ogni due anni nel mese di luglio il mercato medievale. Dal luglio 2007 la citt\u00e0 di Heide viene pubblicizzata con lo slogan \"mercato comune nel Mare del Nord\".\nAmministrazione.\nGemellaggi.\nHeide \u00e8 gemellata con:"}
{"id": "1953187", "revid": "599013", "url": "https://it.wikipedia.org/wiki?curid=1953187", "title": "Keith Langford", "text": "Gioca nel ruolo di guardia, e ha speso gran parte della sua carriera in Europa, dove \u00e8 considerato uno dei migliori nel suo ruolo. Ha un fratello Kevin, anch'egli cestista.\nCarriera.\nHa iniziato la propria carriera cestistica alla North Crowley High School. Nel 2002, segnalato da Roy Williams, viene chiamato alla Kansas University con cui disputa due Final Four NCAA, nel 2002 e nel 2003, con 13,3 punti di media, tirando con il 32,8% da tre.\nTerminato il college, inizia la sua carriera professionistica con i Fort Worth Flyers in D-League, totalizzando una media di quasi 12 punti a partita. Nel 2006, dopo aver partecipato al pre-season camp degli Houston Rockets, firma con la Vanoli Soresina in Legadue, con cui disputa una buona stagione: grazie a medie di 19,7 punti e quasi 5 rimbalzi a partita risulta una delle guardie pi\u00f9 prolifiche dell'intera lega.\nNel campionato 2007-08, dopo una parentesi nei San Antonio Spurs, ha giocato in D-League con gli Austin Toros, segnando una media di 23,2 punti a gara, con 6,3 rimbalzi e 3,4 assist.\nIn Italia.\nConclude la stagione in Italia, a Biella, dove in nove partite ha fatto registrare 13,9 punti, 5,4 rimbalzi e 2,7 assist di media. Con la maglia dei Denver Nuggets disputa la NBA Summer League 2008 a Las Vegas, totalizzando 10,2 punti di media con 1,8 assist a partita. In seguito passa per la stagione 2008-09 alla Virtus Bologna, dove presto diventa un giocatore importantissimo e conclude una grandissima stagione, di certo la migliore per lui in europa, con 16,8 di media a partita e con il 70% da due\nIl 26 aprile 2009 \u00e8 stato nominato MVP della finale di EuroChallenge vinta della Virtus Bologna 77-75 contro lo Cholet Basket.\nNel luglio del 2009 accetta un accordo biennale con i russi del Chimki Mosca.\nDopo due stagioni ad altissimo livello nella compagine russa, firma un contratto con gli israeliani del Maccabi Tel Aviv B.C.\nIn Italia per la seconda volta.\nIl 2 luglio 2012 firma un contratto biennale con l'Olimpia Milano a 1,25 milioni di euro a stagione.\nEsordisce il 30 settembre 2012 nella vittoria casalinga contro Caserta.\nNella stagione 2013-14, trascina l'Olimpia Milano ai quarti di finale di Eurolega vincendo il premio come miglior realizzatore della competizione e venendo inserito nel quintetto ideale. Chiude inoltre la stagione con la conquista del suo primo campionato italiano.\nFinita la stagione dello scudetto con Milano viene chiesto all'atleta di accettare una riduzione di stipendio, per uniformare la media del roster, l'accordo non si trova e Keith firma un biennale in Russia con l'UNICS Kazan."}
{"id": "1953188", "revid": "125710173", "url": "https://it.wikipedia.org/wiki?curid=1953188", "title": "Riccardo Malagoli", "text": "Alto 210\u00a0cm, gioca nel ruolo di centro.\nCarriera.\nDopo aver giocato a calcio nel ruolo di portiere, Malagoli ha iniziato la sua carriera cestistica nel Castelfranco Basket, per passare molto rapidamente al settore giovanile della Virtus sotto la guida esperta di Consolini e Sanguettoli. Nella stagione 2006-07 ha disputato 6 partite in prima squadra, mettendosi in luce in occasione del derby contro la Fortitudo Bologna giocato in casa bianconera, durante il quale \u00e8 rimasto in campo per 10 minuti realizzando 3 punti. Nella stagione seguente \u00e8 stato ceduto in prestito al Basket Livorno, con cui ha giocato la prima parte della stagione in Legadue, e ha concluso il campionato a Castelfiorentino in Serie B2. Nel 2009 \u00e8 stato quindi ingaggiato dall'Enel Brindisi nelle cui file ha disputato la stagione di Legadue 2009-2010, vincendo il campionato.\nNell'estate 2010 ritorna in Emilia allo Sporting Club Gira, dove rimane una sola stagione. Nel 2011 \u00e8 aggregato alla prima squadra della Virtus Bologna ma non scende mai in campo. \nA luglio 2012 viene ingaggiato dalla Blu Basket Treviglio nel campionato di Divisione Nazionale A."}
{"id": "1953190", "revid": "1543377", "url": "https://it.wikipedia.org/wiki?curid=1953190", "title": "Campionati mondiali di ginnastica moderna 1969", "text": "I IV Campionati mondiali di ginnastica moderna si sono svolti a Varna, in Bulgaria, dal 27 al 29 settembre 1969."}
{"id": "1953198", "revid": "289247", "url": "https://it.wikipedia.org/wiki?curid=1953198", "title": "Scilla maritima", "text": ""}
{"id": "1953201", "revid": "46291", "url": "https://it.wikipedia.org/wiki?curid=1953201", "title": "Drimia maritima", "text": "La scilla marittima, nota anche come cipolla marina, (Drimia maritima ) \u00e8 una pianta della famiglia delle Asparagacee caratteristica del bacino del Mediterraneo, che vive allo stato selvatico in prossimit\u00e0 delle coste.\nIn agosto, nella macchia mediterranea costiera, si possono notare dei pennacchi bianchi, alti un paio di metri, che ondeggiano nel vento: \u00e8 l'infiorescenza di questo bulbo, che spesso nella cultura popolare segna la fine dell'estate e le prime piogge autunnali.\nDescrizione.\nPianta erbacea perenne dotata di un grosso bulbo tunicato, dal diametro compreso fra 10 e 20\u00a0cm, il cui peso pu\u00f2 arrivare a diversi chili. A fine estate emette uno scapo fiorifero, eretto, alto anche due metri, di colore violaceo che termina in un lungo grappolo di fiori bianchi, peduncolati e formati da sei tepali ovali. L'apertura dei fiori avviene per fasce, dal basso verso l'alto.\nLe foglie, molli e carnose, escono dopo la fioritura in rosetta basale, e durano fino all'estate seguente.\nIl frutto \u00e8 una capsula membranosa ellittica triloculare contenente molti semi.\nNe esistono due variet\u00e0: la scilla femmina, o bianca (var. \"alba\"), di dimensioni minori, e la scilla rossa (var. \"rubra\") il cui bulbo pu\u00f2 arrivare a 3\u20134\u00a0kg e le dimensioni di un melone. La distinzione si riferisce al colore delle squame bulbari.\nDistribuzione e habitat.\nPianta tipicamente mediterranea, \u00e8 diffusa in Portogallo, Spagna, Francia, Italia e Marocco.\nAllo stato spontaneo non si allontana che poco dal mare, dove si interra nella sabbia o fra le rocce.\nUsi.\nCome altre Scille e Urginee, \u00e8 una pianta che si fa apprezzare per la bellezza dei fiori e del portamento. A differenza di molte specie simili, \u00e8 in grado di affrontare l'inverno fuori dalla serra, come dimostra la sua presenza fra la flora spontanea delle nostre coste.\nStoricamente comunque, l'interesse per questa pianta, pi\u00f9 che per le sue caratteristiche ornamentali, si \u00e8 concentrato sulle virt\u00f9 medicinali.\nUsi medicinali.\nLa parte interessante \u00e8 il bulbo, che viene raccolto in agosto, prima della fioritura, tagliato a fette ed essiccato. Il bulbo \u00e8 velenoso, specie fresco.\nPrincipi attivi (contenuti nel bulbo): \nConosciuta fin dai tempi di Ippocrate e Galeno, viene ricordata per la sua azione diuretica da Teofrasto e Plinio. Nel XVIII secolo si scoprirono le sue propriet\u00e0 cardiotoniche, simili a quelle della digitale. Utilizzato anche nella cura dell'asma.\nIl bulbo \u00e8 talvolta utilizzato come veleno per topi, i quali attirati dall'odore aromatico, affondano i denti e rapidamente giungono alla morte. In particolare, la variet\u00e0 rossa contiene lo scilliroside, un potente topicida."}
{"id": "1953202", "revid": "18619707", "url": "https://it.wikipedia.org/wiki?curid=1953202", "title": "Unholy Alliance", "text": ""}
{"id": "1953203", "revid": "567822", "url": "https://it.wikipedia.org/wiki?curid=1953203", "title": "Blair Waldorf", "text": ""}
{"id": "1953204", "revid": "34971", "url": "https://it.wikipedia.org/wiki?curid=1953204", "title": "Commodore 1551", "text": "Il Commodore 1551 \u00e8 un drive per floppy disk progettato per il Commodore Plus/4 e il Commodore 16.\nCommodore riport\u00f2 che tra i suoi piani di sviluppo aveva l'intenzione di produrre un'interfaccia che avrebbe permesso l'uso del 1551 sul Commodore 64, ma questa interfaccia non fu per\u00f2 mai messa in commercio.\nDescrizione tecnica.\nDiversamente dagli altri modelli prodotti da Commodore si collega al computer tramite la porta per le cartucce e questo determina una velocit\u00e0 di accesso ai dati maggiore rispetto alla usuale combinazione Commodore 64/Commodore 1541.\nA parte la maggiore velocit\u00e0, questo drive \u00e8 molto simile al Commodore 1541. Come il modello \"1541\", \u00e8 un drive \"sigle-sided\" (gestisce cio\u00e8 solo dischi a singola faccia) con una capacit\u00e0 di 170 kB su floppy disk da 5\u00bc\". Ogni disco \u00e8 diviso in 664 blocchi da 256 byte di spazio disponibile per l'utente. Sono poi presenti 19 blocchi per dati DOS e per le directory. Il file system vede ogni blocco di dati come un cluster.\nIl modello \"1551\" usa la modalit\u00e0 di registrazione Group Code Recording e contiene al suo interno, come controller, un processore MOS Technology 6510T, una versione specializzata del processore 6510 del Commodore 64, impiegato solo nel \"1551\". Il DOS limita il numero di file per disco a 144, a prescindere dal numero di blocchi liberi: ci\u00f2 \u00e8 dovuto al fatto che le directory hanno una dimensione fissa ed il file system non supporta le sottodirectory. Il DOS del \"1551\" \u00e8 compatibile con quello del 1541 ed i dischi scritti dall'uno possono essere utilizzati sull'altro.\nDiffusione.\nIl modello risult\u00f2 molto meno comune degli altri disk drive della Commodore. Il \"1541\" era pi\u00f9 diffuso perch\u00e9 compatibile con i popolari Commodore 64 e VIC-20: molti utenti optavano direttamente per l'acquisto di un drive \"1541\" per utilizzarlo con il Plus/4 ed il C-16. Il \"1551\" invece era compatibile solo con questi ultimi, che ebbero un discreto seguito in Europa ma maggiore diffusione negli Stati Uniti, ove i floppy disk si affermarono maggiormente."}
{"id": "1953209", "revid": "124411936", "url": "https://it.wikipedia.org/wiki?curid=1953209", "title": "Giovanni Battista Benaschi", "text": "Fu particolarmente attivo tra Roma e Napoli. Lavor\u00f2 dapprima a Roma, risentendo specialmente l'influsso di Giovanni Lanfranco. Nella citt\u00e0 papale sue opere si trovano nella Basilica dei SS. Ambrogio e Carlo, nella chiesa di San Bonaventura al Palatino e nella chiesa di Santa Maria del Suffragio.\nNell'Oratorio di quest'ultima chiesa, ci sono due tele del Beinaschi di notevoli dimensioni (ca. 5m. x 3m). Rappresentano una \"Daniele nella fossa dei leoni\", e l'altra la \"resurrezione di Lazzaro\". Nella volta e nel lunettone della chiesa ci sono due affreschi. L\"Assunta portata in cielo\" e l\"Eterno Padre nella gloria fra Angeli e Cherubini\".\nUna \"Sacra famiglia con Angeli\", attribuita al Beinaschi da un libro di Gian Domenico Cerrini del 1652, \u00e8 custodita al Fine Arts Museums of San Francisco.\nInoltre si ricordano due dipinti esposti al Museo diocesano di Salerno:\nIl dipinto di \"S. Gregorio in gloria\" (1678-1679 circa) \u00e8 conservato invece al Museo civico di Rieti.\nStabilitosi a Napoli verso il 1664, realizza affreschi per la navata centrale e la cupola della Chiesa di Santa Maria degli Angeli a Pizzofalcone, la cupola e il pronao della Chiesa di Santa Maria dei Miracoli (sono pervenuti ai nostri giorni solo quelli del pronao), l'abside della Chiesa di Santa Maria delle Grazie a Caponapoli, la cupola della Chiesa dei Santi Apostoli, le arcate della navata centrale e la volta della sacrestia della Chiesa dei Girolamini, il coro della Chiesa di Santa Maria in Portico e la volta dell'Oratorio della Compagnia dei Bianchi della Giustizia. Presenti nella Chiesa del Ges\u00f9 Nuovo, all'interno della cappella del Crocifisso e di san Ciro, collocata sulla parete presbiteriale di fondo, affreschi databili all'ultimo quarto del Seicento.\nNella Chiesa dei Girolamini, nella Chiesa di Santa Maria delle Grazie a Caponapoli e nella Chiesa di Santa Maria in Portico sono custodite anche opere su tela.\nNella Chiesa di Santa Maria la Nova, sono presenti diversi affreschi dell'autore, tra i quali \"Gloria di Sant\u2019Antonio\" e \"Storie della vita di Sant\u2019Antonio\", nella cappella Gruther. Nella stessa chiesa, nella cappella della famiglia D'Afflitto, consacrata a sant'Eustachio, le pareti sono affrescate con dipinti dal tema \"Storie dei Santi Paolo e Ludovico\". La quarta cappella, di patronato della famiglia Venata d'Aquino, presenta alle pareti la \"Nascita della Vergine e Morte di sant\u2019Anna\"."}
{"id": "1953211", "revid": "287814", "url": "https://it.wikipedia.org/wiki?curid=1953211", "title": "Stazione di Maratea", "text": "La stazione di Maratea \u00e8 una stazione ferroviaria sulla Ferrovia Tirrenica Meridionale a servizio dell'omonimo comune. Si trova a 88 metri s.l.m.\nStoria.\nLa vecchia stazione.\nLa stazione di Maratea venne costruita dalla Societ\u00e0 per le Strade Ferrate del Mediterraneo contestualmente alla realizzazione della ferrovia tirrenica. Fu aperta all'esercizio pubblico il 30 luglio 1894 assieme alla tratta ferroviaria di 62,7\u00a0km tra le stazioni di Pisciotta-Palinuro e Praja-Ajeta-Tortora. Assieme alle stazioni contigue di Acquafredda e di Marina di Maratea (quest'ultima realizzata nel 1916) costituiva l'accesso ferroviario della parte sud della provincia di Potenza alla rete nazionale. A partire dal 1905, in seguito alla statizzazione delle ferrovie italiane, entr\u00f2 a far parte del patrimonio infrastrutturale delle Ferrovie dello Stato. \nLa nuova stazione.\nLa stazione venne totalmente ricostruita in seguito al raddoppio della \"Tirrenica\" avvenuto nella seconda met\u00e0 degli anni cinquanta del XX secolo. In seguito a questi lavori parte di essa venne a trovarsi all'interno di una grande galleria per mancanza di spazio, data l'asperit\u00e0 del terreno montuoso circostante.\nLa stazione \u00e8 classificata da RFI nella categoria \"Silver\" e nel 2019 \u00e8 stata restaurata nell'ambito del progetto Pegasus.\nDal 10 giugno 2018 al successivo settembre \u00e8 stata inserita nella rete ferroviaria ad alta velocit\u00e0 con due corse settimanali di Frecciargento. Dal 16 giugno 2020 le corse di Frecciargento sono divenute giornaliere e allungate anche oltre la stagione estiva. Dal 24 giugno dello stesso anno a queste si \u00e8 affiancata anche una corsa giornaliera di Frecciarossa.\nDal 13 giugno 2021 la stazione \u00e8 servita anche dal vettore Italo.\nStruttura e impianti.\nL'edificio di stazione \u00e8 di moderna concezione e rispecchia lo stile lineare degli anni cinquanta con realizzazione in pietra chiara ed uso di superfici vetrate. Le ampie banchine sono collegate da un sottopassaggio. Parte delle stesse si prolunga all'interno di una galleria che attraversa le propaggini costiere del monte \"Cerrita\" (detto anche \"La Serra\") di 1083\u00a0m.\nL'impianto ha due binari per servizio viaggiatori passanti (\"di corsa\"). Il primo binario \u00e8 disconnesso dalla rete ferroviaria a seguito di un movimento franoso lato nord.\nMovimento.\nTrasporto regionale.\nOggi la stazione di Maratea \u00e8 servita da tutti i treni di carattere regionale. Questi la collegano con:\nTrasporto nazionale.\nLa stazione \u00e8 servita da InterCity che la collegano con le stazioni di:\nAlta velocit\u00e0.\nLa stazione \u00e8 servita da treni Frecciarossa ed Italo che la collegano con le stazioni di:\nServizi.\nLa stazione dispone di:"}
{"id": "1953212", "revid": "1543377", "url": "https://it.wikipedia.org/wiki?curid=1953212", "title": "Beno\u00eet Minisini", "text": "Biografia.\nInizia lo studio del linguaggio BASIC sul suo primo computer, un CPC Amstrad 464. Dopo un po' di tempo si appassiona alla scrittura di linguaggi, compilatori, assemblatori ed interpreti e sviluppa per questo computer un assemblatore Z80 ed un linguaggio interpretato.\nIl suo secondo acquisto \u00e8 un Atari 520 STE, su cui continua lo studio del BASIC e della programmazione.\nIscritto all'E.P.I.T.A. (\"Ecole pour l'Informatique et les Tecniquees Avanc\u00e9es\"), un istituto scolastico con indirizzo informatico, scopre il mondo Windows ed il compilatore Microsoft C, e realizza per Windows 3.1 un interprete LISP.\nSuccessivamente inizia a programmare con il Visual Basic, di cui apprezza la facilit\u00e0 di costruzione delle interfacce grafiche. Decide di sviluppare un proprio linguaggio open source riprendendo questa particolarit\u00e0 del Visual Basic ma utilizzando una struttura del linguaggio molto pi\u00f9 orientata agli oggetti. Battezza il suo linguaggio Gambas e ne rilascia la prima versione nel 2002.\nGrazie a Gambas ha un lavoro come programmatore part-time, cos\u00ec che gli resta un po' di tempo libero per dedicarsi ai suoi hobby, non solo a Gambas: musica (suona il flauto) e recitazione.\nAttualmente continua lo sviluppo di Gambas e ne coordina il gruppo di lavoro internazionale.\nFonti.\nLa vita di Beno\u00eet Minisini in sintesi"}
{"id": "1953214", "revid": "307923", "url": "https://it.wikipedia.org/wiki?curid=1953214", "title": "Aleksandr Gomelskij", "text": ""}
{"id": "1953217", "revid": "297059", "url": "https://it.wikipedia.org/wiki?curid=1953217", "title": "Controversia dei riti malabarici", "text": "La Controversia dei riti malabarici fu una disputa sviluppatasi agli inizi del Seicento in concomitanza con l'affine e coeva questione dei riti cinesi. L'espressione trae origine dalla regione indiana del Malabar, in cui allora era presente un'importante missione gesuitica, pi\u00f9 precisamente nella citt\u00e0 di Madura (oggi Madurai). Nulla a che fare dunque con la Chiesa cattolica siro-malabarese.\nTale disputa nacque in occasione del viaggio in India del missionario gesuita Roberto de Nobili, compiuto nel 1604: de Nobili ruppe infatti la consuetudine dei missionari di impedire ai neofiti il ricorso a pratiche e usanze locali molto antiche, come l'uso di alcuni segni distintivi delle caste e certe abluzioni (a cui fu in seguito attribuito il nome di riti malabarici).\nNonostante avesse portato a un consistente aumento delle conversioni, tale condotta fu messa in discussione a Roma perch\u00e9 considerata troppo lassista. Nel 1623 papa Gregorio XV si pronunci\u00f2 a favore di de Nobili, ma agli inizi del Settecento furono i cappuccini a pronunciarsi contro formulando 36 tesi di critica.\nUna prima condanna dei Riti Malabarici venne promulgata nel 1704 dal legato papale Carlo Tommaso Maillard de Tournon, diretto in Cina.\nNel 1744 papa Benedetto XIV sanc\u00ec le 16 norme a cui i missionari cattolici erano obbligati ad attenersi nell'attivit\u00e0 di apostolato, tra cui l'obbligo di far assumere ai neofiti nomi di battesimo dei santi cristiani e di vietare l'uso dei segni distintivi delle caste. I missionari dovevano anche pronunciare un giuramento di fedelt\u00e0.\nFu poi papa Pio XII, nell'aprile 1940 ad abrogare il divieto dei riti malabarici e il giuramento di fedelt\u00e0."}
{"id": "1953218", "revid": "830939", "url": "https://it.wikipedia.org/wiki?curid=1953218", "title": "Kekaumenos", "text": "Solo il nome si conosce dell'aristocratico bizantino autore di due scritti che ci sono pervenuti: lo \"Strategikon\", un trattato, rivolto al proprio figlio, sul governo della casa, sulla diplomazia e sulla vita di corte, e l\"'Ammonimento all'imperatore\" (Logos nouthetetikos), nel quale tratta dei problemi dello Stato bizantino del suo tempo.\nL'autore sembra essere greco-armeno ed \u00e8 dubbio che possa essere identificato con il contemporaneo generale Katakalon Kekaumenos."}
{"id": "1953222", "revid": "120598088", "url": "https://it.wikipedia.org/wiki?curid=1953222", "title": "Procuratore sportivo", "text": "Il procuratore sportivo (o agente) \u00e8 la persona che negozia, per conto degli atleti, i contratti con le societ\u00e0 sportive ottenendo, in cambio, una percentuale dell'ingaggio.\nRuolo.\nOltre a gestire i contratti degli atleti, curano spesso anche le loro relazioni pubbliche. Alcune grandi agenzie di procuratori, poi, gestiscono tutti i loro aspetti finanziari, come il pagamento delle tasse.\nTalvolta, sono i clienti a chiedere agli agenti di orientarli nella vita d'affari, ma anche pi\u00f9 in generale. Per esempio, nell'hockey su ghiaccio, i procuratori guidano i ragazzi gi\u00e0 dai 15 anni, molto prima del draft della NHL, che avviene di solito ai 18 anni. Molto spesso, queste persone hanno una grande conoscenza della legge, che li aiuta nel negoziare i contratti dei loro atleti.\nNel calcio sudamericano spesso i procuratori hanno holding che gestiscono un elevato numero di calciatori, e quando un giocatore si trasferisce da una societ\u00e0 sportiva ad un'altra, essi rimangono proprietari di una percentuale del cartellino.\nBuona parte degli agenti, inoltre, fanno parte di alcune compagnie; altri invece lavorano in proprio.\nIn Italia.\nLa legge di bilancio del 2018 (L. 205/2017: art. 1, co. 373) ha previsto l'istituzione presso il CONI del Registro nazionale degli agenti sportivi. Il decreto del Ministero dello Sport approvato il 23 marzo 2018 istituisce un esame di abilitazione unico nazionale che si deve svolgere in due parti orali e/o scritte, delle quali la prima \u00e8 organizzata dal CONI, mentre la seconda \u00e8 gestita dalla federazione sportiva professionistica di riferimento. \nL'iscrizione al registro federale ha validit\u00e0 limitat\u00e0 all'anno solare, ma decade per il venir meno dei requisiti soggettivi, del pieno godimento dei diritti civili e a seguito di condanne per delitti non colposi. L'intervento di soggetti non abilitati nel registro nazionale \u00e8 causa di nullit\u00e0 dei contratti."}
{"id": "1953223", "revid": "339392", "url": "https://it.wikipedia.org/wiki?curid=1953223", "title": "Tangenziale di Mestre", "text": ""}
{"id": "1953225", "revid": "123284604", "url": "https://it.wikipedia.org/wiki?curid=1953225", "title": "Tylis", "text": "Tylis (in greco antico: ), detta anche \"Tyle\" o \"Tule\", fu la capitale di un effimero regno celtico nei Balcani, menzionato da Polibio. Il regno di Tylis fu fondato in Tracia dal contingente militare guidato da Comontorio: la sua creazione avvenne nell'ambito di una serie di invasioni celtiche della Grecia e dei Balcani del III secolo a.C. che misero a soqquadro parte del mondo ellenistico.\nEra localizzato presso il monte Emo, in quella che oggi \u00e8 la Bulgaria orientale. Il sito, che non \u00e8 stato ancora individuato archeologicamente, doveva trovarsi probabilmente nei pressi dell'attuale villaggio di Tulovo (\u0422\u0443\u043b\u043e\u0432\u043e).\nStoria.\nNel 277 a.C., la retroguardia della spedizione celtica rimasta in Tracia sub\u00ec presso Lisimachia, nel Chersoneso Tracico, una severa sconfitta ad opera di Antigono Gonata, il nipote di Alessandro. Costretti ad arretrare nell'odierna Bulgaria orientale, in una regione del regno tracico di Lisimaco, guidati da Comontorio, quei Celti vi fondarono il regno di cui Tylis fu capitale,\nGli unici segni lasciati, oltre alle fonti antiche, sono evidenti anche se di tipo indiretto, come, ad esempio, l'adozione di armi celtiche da parte delle popolazioni circostanti.\nQuesto insediamento si distinse per l'imposizione di pesanti tributi alla vicina Bisanzio, ed esercit\u00f2 probabilmente una pressione verso nord, come testimoniato ad Olbia (Ucraina) da un'iscrizione celebrativa di una vittoria sui Celti. \u00c8 probabile anche un impiego in attivit\u00e0 mercenarie in Russia meridionale, al servizio delle colonie greche del Ponto, come farebbe pensare il ritrovamento in quei luoghi di armi riferibili ad una provenienza celto-italica.\nMa la durata di Tylis fu effimera: pochi decenni dopo, abolito il potere monarchico dell'ultimo regnante, il re Cavaro, il regno fu definitivamente destabilizzato dai Traci, all'incirca nel 212 a.C.\nQuella parte dei Celti che non si fermarono in Tracia attraversarono il Bosforo per raggiungere l'Anatolia, dove furono noti come Galati, in una regione che da loro prese il nome di Galazia."}
{"id": "1953232", "revid": "79968", "url": "https://it.wikipedia.org/wiki?curid=1953232", "title": "Sant'Eulalia di Barcellona", "text": ""}
{"id": "1953234", "revid": "74801", "url": "https://it.wikipedia.org/wiki?curid=1953234", "title": "Alf Miles", "text": "Carriera.\nHa collezionato pi\u00f9 di 200 presenze con la maglia dell'Aston Villa."}
{"id": "1953238", "revid": "599013", "url": "https://it.wikipedia.org/wiki?curid=1953238", "title": "Albert Edward Hall", "text": "Carriera.\nHa collezionato pi\u00f9 di 200 presenze con la maglia dell'Aston Villa."}
{"id": "1953240", "revid": "599013", "url": "https://it.wikipedia.org/wiki?curid=1953240", "title": "Charlie Wallace", "text": "Carriera.\nHa collezionato 348 presenze con la maglia dell'Aston Villa ed \u00e8 stato il primo giocatore a sbagliare un calcio di rigore in una finale di FA Cup."}
{"id": "1953242", "revid": "767487", "url": "https://it.wikipedia.org/wiki?curid=1953242", "title": "Clem Stephenson", "text": "Carriera.\nHa collezionato pi\u00f9 di 200 presenze con la maglia dell'Aston Villa."}
{"id": "1953245", "revid": "767487", "url": "https://it.wikipedia.org/wiki?curid=1953245", "title": "Richard York", "text": "Carriera.\nAla, ha collezionato pi\u00f9 di 200 presenze con la maglia dell'Aston Villa."}
{"id": "1953249", "revid": "599013", "url": "https://it.wikipedia.org/wiki?curid=1953249", "title": "Arthur Dorrell", "text": "Carriera.\nHa collezionato pi\u00f9 di 300 presenze con la maglia dell'Aston Villa, squadra che allen\u00f2 dopo il ritiro da calciatore."}
{"id": "1953250", "revid": "599013", "url": "https://it.wikipedia.org/wiki?curid=1953250", "title": "Billy Kirton", "text": "Carriera.\nHa collezionato pi\u00f9 di 200 presenze con la maglia dell'Aston Villa."}
{"id": "1953251", "revid": "767487", "url": "https://it.wikipedia.org/wiki?curid=1953251", "title": "Teddy Bowen", "text": "Carriera.\nHa collezionato 203 presenze con la maglia dell'Aston Villa."}
{"id": "1953252", "revid": "767487", "url": "https://it.wikipedia.org/wiki?curid=1953252", "title": "Billy Kingdon", "text": "Carriera.\nHa collezionato pi\u00f9 di 200 presenze con la maglia dell'Aston Villa."}
{"id": "1953254", "revid": "767487", "url": "https://it.wikipedia.org/wiki?curid=1953254", "title": "Joseph Beresford", "text": "Carriera.\nHa collezionato pi\u00f9 di 200 presenze con la maglia dell'Aston Villa."}
{"id": "1953256", "revid": "212348", "url": "https://it.wikipedia.org/wiki?curid=1953256", "title": "Rotten Peaches", "text": "Rotten Peaches \u00e8 un brano composto ed interpretato da Elton John; il testo \u00e8 di Bernie Taupin. Proviene dall'album del 1971 \"Madman Across the Water\", del quale \u00e8 la settima traccia.\nIl testo sembra parlare di un richiamo all'Onnipotente da parte di uno schiavo o un evaso; il titolo significherebbe alla lettera 'pesche marce'. \nI quotati session men messi in evidenza nel brano sono Rick Wakeman, il chitarrista Chris Spedding, il batterista dei \"Pentangle\" Terry Cox, il bassista Herbie Flowers e Diana Lewis al sintetizzatore. Sono inoltre presenti dieci validi cantante di sottofondo, apparsi anche in \"Tiny Dancer\" e \"Holiday Inn\".\nNote.\n "}
{"id": "1953264", "revid": "1993636", "url": "https://it.wikipedia.org/wiki?curid=1953264", "title": "Stretti Turchi", "text": "Il termine Stretti o Stretti Turchi (in turco \"T\u00fcrk Bo\u011fazlar\u0131\") si riferisce ai due stretti (Dardanelli e Bosforo) che uniscono da una parte il Mar di Marmara con il Mare Egeo e dall'altra il Mar di Marmara al Mar Nero. \nGli Stretti sono alle estremit\u00e0 opposte del Mar di Marmara. Gli Stretti e il Mar di Marmara fanno parte del territorio marittimo sovrano della Turchia e sono soggetti al regime delle acque interne.\nSituati nella parte occidentale della massa continentale dell'Eurasia, gli Stretti sono convenzionalmente considerati il confine tra i continenti di Europa e dell'Asia, nonch\u00e9 la linea di demarcazione tra la Turchia europea e la Turchia asiatica. In ragione della loro importanza strategica nel commercio internazionale, nella politica e nella guerra, gli Stretti hanno svolto un ruolo significativo nella storia europea e mondiale. Dal 1936 sono disciplinati dalla Convenzione di Montreux.\nGeografia.\nIn qualit\u00e0 di vie d'acqua marittime, gli Stretti turchi collegano vari mari lungo il Mediterraneo orientale, i Balcani, il Vicino Oriente e l'Eurasia occidentale. Nello specifico, gli Stretti consentono collegamenti marittimi dal Mar Nero fino all'Egeo e al Mediterraneo, all'Oceano Atlantico via Gibilterra e all'Oceano Indiano attraverso il Canale di Suez, rendendoli vie navigabili internazionali cruciali, in particolare per il passaggio delle merci provenienti dalla Russia.\nGli Stretti Turchi sono costituiti dai seguenti corsi d'acqua;\nGli sviluppi delle attivit\u00e0 economiche rappresentano una minaccia per l'ecosistema marino, che comprende i delfini endemici e le focene.\nQuestione degli Stretti.\nGli Stretti hanno avuto una grande importanza strategica marittima almeno da quando gli eserciti dell'et\u00e0 del bronzo hanno combattuto la mitologica guerra di Troia vicino l'accesso all'Egeo. Gli stretti passaggi tra l'Asia e l'Europa hanno fornito per lungo tempo le rotte migratorie e di invasione per tanti popoli (come persiani, galati e turchi). Nei giorni del declino dell'Impero ottomano la \"questione degli Stretti\" coinvolse i diplomatici d'Europa e ottomani.\nCon i termini della Convenzione di Londra sugli Stretti conclusa il 13 luglio 1841 tra le Grandi potenze d'Europa - Russia, Regno Unito, Francia, Austria e Prussia - l'\"antico dominio\" dell'Impero ottomano fu ristabilito chiudendo gli Stretti Turchi a tutte le navi da guerra, escludendo quelle degli alleati del sultano ottomano in tempo di guerra.\nQuel trattato divenne il primo di una serie che riguardava l'accesso al Bosforo, al Mar di Marmara e ai Dardanelli. Esso si evolse dal Trattato segreto del 1833 di H\u00fcnk\u00e2r \u0130skelesi (Unkiar Skelessi), con il quale l'Impero ottomano garantiva l'uso esclusivo degli Stretti alle navi da guerra delle \"Potenze del Mar Nero\" (ovvero, l'Impero ottomano e l'Impero russo) nel caso di una guerra generale.\nGli Stretti divennero particolarmente importanti nel corso della prima guerra mondiale (1914-1918) come potenziale collegamento tra il fronte orientale e occidentale delle potenze dell'Intesa. Le forze navali anglo-francesi non riuscirono a prendere il controllo dei Dardanelli (febbraio - marzo 1915), ma nella diplomazia segreta dell'Accordo sugli Stretti del marzo-aprile 1915, i membri della Triplice Intesa concordarono, in caso di vittoria nella prima guerra mondiale, di cedere all'Impero russo il territorio ottomano che controllava e si affacciava sugli Stretti. Le truppe anglo-francesi lanciarono quindi la campagna di Gallipoli, un'operazione alla fine fallita per prendere il controllo degli Stretti in seguito allo sbarco anfibio nella penisola di Gallipoli (da aprile 1915 a gennaio 1916). Le rivoluzioni di Pietrogrado nel 1917 bloccarono alla fine i piani della Russia di conquistare gli Stretti.\nIl moderno trattato che controlla l'accesso \u00e8 la Convenzione di Montreux del 1936 sul regime dello Stretto Turchi, tutt'ora in vigore. Questa Convenzione conferisce alla Repubblica di Turchia il controllo sulle navi da guerra che entrano negli Stretti ma garantisce il libero passaggio delle navi civili in tempo di pace."}
{"id": "1953273", "revid": "339392", "url": "https://it.wikipedia.org/wiki?curid=1953273", "title": "Mikheil Korkiya", "text": ""}
{"id": "1953276", "revid": "889336", "url": "https://it.wikipedia.org/wiki?curid=1953276", "title": "Pietra di Trentola", "text": "La pietra di Trentola \u00e8 un reperto archeologico situato in Italia, precisamente in Marcianise nella provincia di Caserta.\nDescrizione.\nSi tratta di un cippo cilindrico terminale romano di probabile et\u00e0 augustea. Questa pietra era posta dove il sesto decumano e il quarto cardine, dell'antica Marcianise, si incrociano; oggi \u00e8 ben visibile al centro dell'incrocio fra la via Principale Loriano - Trentola e quella di Casal del Bene. \u00c8 possibile che costituisse il limite meridionale del reticolato viario entro cui era compreso l'antico nucleo della centuria di Marcianise nata appunto in epoca romana.\nAttualmente presenta una scheggiatura, forse dovuta alla disattenzione di qualche automobilista.\nIpotesi sulla funzione.\nDurante i secoli la pietra \u00e8 stata oggetto di leggende locali che la indicavano come copertura di un tesoro diabolico e fonte di disgrazie per che provava a smuoverla tirandola con funi legate a buoi. Si dice che dopo averlo rivoltato, si sent\u00ec una voce pronunciare le seguenti parole \"Ora che mi avete girato, sto fresco e riposato\".\nNel 2010 lo studioso Nicola Erboso ha ipotizzato che il cippo sia un elemento di un torchio romano a leva. Tale convinzione nasce dall'esistenza di parecchie pietre calcaree simili a quella di Marcianise con i caratteristici incastri a coda di rondine necessari per sollevarla perpendicolarmente, come quelle nel museo di Calvi Risorta (proveniente da Caiazzo) ed a Francolise e sarebbero collegate alla coltivazione dell'olivo nel territorio casertano, come documentato da pergamene antiche."}
{"id": "1953278", "revid": "78517739", "url": "https://it.wikipedia.org/wiki?curid=1953278", "title": "Riflesso di suzione", "text": " \nPer Riflesso di suzione, Riflesso di Epstein o Riflesso di rooting in campo medico, si intende un riflesso neonatale, uno di quei riflessi indicati come normalmente presenti sin dalla nascita di un individuo.\nManifestazioni.\nSi sollecita la cute presente nel viso (solitamente la guancia), questo comporta il riflesso del bambino a voltarsi verso la parte sollecitata.\n&lt;br&gt;Si pensa abbia lo scopo di facilitare l'avvicinamento al capezzolo e di conseguenza l'allattamento.\nTale reazione scompare solitamente dopo i 4 mesi dalla nascita, ma esistono casi dove il riflesso \u00e8 scomparso ad un anno di et\u00e0. Alcuni studi hanno cercato di comprendere se esistesse la possibilit\u00e0 che tale riflesso rimanga anche in et\u00e0 adulta, confermando in ogni modo la sua scomparsa con l'avanzare dell'et\u00e0."}
{"id": "1953279", "revid": "290948", "url": "https://it.wikipedia.org/wiki?curid=1953279", "title": "William B. Mason", "text": ""}
{"id": "1953281", "revid": "66387", "url": "https://it.wikipedia.org/wiki?curid=1953281", "title": "Aree urbane pi\u00f9 popolose dell'Unione Europea", "text": ""}
{"id": "1953296", "revid": "92723", "url": "https://it.wikipedia.org/wiki?curid=1953296", "title": "Rhabdoviridae", "text": "Rhabdoviridae \u00e8 una famiglia di virus dell'ordine \"Mononegavirales\". I virus di questa famiglia hanno una lunghezza approssimativa di 180 nm ed una larghezza di circa 75\u00a0nm e possiedono una forma caratteristica a bastoncello (proiettile). Sono virus ad unico filamento di RNA negativo ssRNA(-) (dall'inglese \"Single Stranded Ribonucleic Acid negative-sense\"), patogeni sia per l'uomo che per gli animali.\nTassonomia.\nAlla famiglia appartengono i seguenti generi.\nBisogna poi aggiungere che c'\u00e8 un gran numero di Rhabdoviridae che non \u00e8 stato ancora assegnato ad alcun genere."}
{"id": "1953299", "revid": "28592", "url": "https://it.wikipedia.org/wiki?curid=1953299", "title": "Aleksander Anatolevi\u010d Volkov", "text": ""}
{"id": "1953301", "revid": "767487", "url": "https://it.wikipedia.org/wiki?curid=1953301", "title": "Gottardo (cognome)", "text": "Gottardo \u00e8 un cognome di lingua italiana.\nSignificato.\nDeriva dal nome latino \"Godehardus\", dal germanico \"Gotthard\", composto da \"Guda\" ovvero Dio ed \"Hardu\" forte, valoroso, quindi \"combatte con la volont\u00e0 /forza del Signore\"\nOrigine.\nIl cognome Gottardo ha varie possibili origini tra cui:\nIn ogni caso questo varia ceppo in ceppo.\nVarianti.\nLe varianti del cognome sono:\nNel corso del tempo: Godehardus - Gothardus - Gothard o Gotthard; dall'italianizzazione:Gothardo - Gottardo - varianti."}
{"id": "1953307", "revid": "4239", "url": "https://it.wikipedia.org/wiki?curid=1953307", "title": "Mahasoabe (Vohibato)", "text": " \nMahasoabe \u00e8 una piccola citt\u00e0 e un comune suburbano del Madagascar. Appartiene al distretto II di Fianarantsoa, che forma parte della regione di Haute Matsiatra nella provincia di Fianarantsoa. Nel censimento del 2001 si stimava che la popolazione del comune fosse di circa 34.000 persone.\nIstruzione.\nIn aggiunta alla scuola primaria l'insediamento offre educazione secondaria sia a livelli della scuola media che di quella superiore. \nEconomia.\nCirca il 98% della popolazione nel comune \u00e8 costituito da agricoltori. Le coltivazioni pi\u00f9 importanti sono il riso e le arance, e altri importanti prodotti dell'agricoltura sono la cassava, la patata dolce (\"Ipomoea batatas\") e la patata (\"Solanum tuberosum\"). I servizi forniscono impiego a circa l'1% della popolazione. Un altro 1% della popolazione e attiva nella pesca."}
{"id": "1953308", "revid": "1543377", "url": "https://it.wikipedia.org/wiki?curid=1953308", "title": "The Dream of the Blue Turtles", "text": "The Dream of the Blue Turtles \u00e8 il primo album da solista del cantante britannico Sting, pubblicato nel giugno del 1985, un anno dopo lo scioglimento non ufficiale del suo gruppo, i Police. Il titolo deriva da uno strano sogno fatto da Sting.\nAnche se non ha avuto un successo commerciale pari a quello dell'ultimo lavoro dei Police, \"Synchronicity\", l'album \u00e8 comunque riuscito a raggiungere il terzo posto della Official Albums Chart nel Regno Unito e il secondo posto della Billboard 200 negli Stati Uniti. In Italia ha raggiunto invece la prima posizione in classifica ed \u00e8 alla fine risultato l'album pi\u00f9 venduto del 1985 da un artista straniero. \u00c8 inoltre stato il primo album su compact disc insignito del disco di platino per le vendite in Italia.\nL'album contiene il primo successo di Sting dopo i Police, ovvero \"If You Love Somebody Set Them Free\". Nonostante abbia raggiunto il terzo posto negli Stati Uniti, il singolo \u00e8 stato un relativo flop nel Regno Unito, dove la traccia di maggior successo dell'album \u00e8 stata \"Russians\" (canzone che tratta il delicato tema della guerra fredda che negli anni ottanta aveva raggiunto il suo picco).\nIl lavoro di registrazione e produzione dietro questo album \u00e8 documentato nel film \"Bring on the Night\", insieme a filmati del tour mondiale che ne \u00e8 conseguito.\nL'album ha ricevuto quattro candidature ai Grammy Awards del 1986 nelle categorie \"Album dell'anno\", \"Miglior interpretazione vocale maschile\", \"Miglior interpretazione Jazz non strumentale\" e \"Miglior sonoro per un album non-classico\", senza tuttavia trionfare in nessuna di queste.\nIl disco.\nLo stile musicale di \"The Dream of the Blue Turtles\" riprende in parte il discorso fino ad allora intrapreso da Sting con il suo ex-gruppo, i Police, con l'introduzione di nuove influenze e le contaminazioni del mondo jazz, a cominciare dalla \"title track\", che \u00e8 una breve traccia strumentale, il cui titolo Sting ha dichiarato essere ispirato proprio da un suo sogno, le cui immagini di tartarughe blu avrebbero danzato al suono della stessa musica che poi avrebbe composto. Influenze jazz (di matrice pi\u00f9 \"nera\") si trovano anche nel singolo \"If You Love Somebody Set Them Free\" che si presenta tuttavia come un brano marcatamente pop; il jazz compare anche come fonte di ispirazione per \"Children's Crusade\" che si sviluppa su un timbro pop e con un assolo rock (il brano affronta la piaga delle moderne crociate dei bambini). Atmosfere pi\u00f9 rarefatte tornano dunque, dopo un percorso piuttosto eclettico, nella seconda parte dell'album, si mescolano a echi di afro-music in \"We Work the Black Seam\" (riferita allo sciopero dei minatori britannici del 1984-1985), e si fanno pi\u00f9 fumose e spurie nelle due tracce che precedono e seguono la breve title-track, rispettivamente in \"Consider Me Gone\", e nella notturna \"Moon over Bourbon Street\" (ispirata alle vicende del vampiro Louis del romanzo \"Intervista col vampiro\" di Anne Rice), concludendosi con un registro pi\u00f9 rock nella filosofica \"Fortress Around Your Heart\", che riprende i tappeti di basso e batteria che avevano fatto la fortuna dei Police.\nLe prime impressioni positive del pubblico, che accolse il nuovo corso di Sting quasi a scatola chiusa, riconoscendo nel suo estro l'eminenza grigia dei Police, arrivarono invece dalle tracce incluse nella prima parte dell'album: anche la seconda e terza traccia furono pubblicate come singolo, sia \"Love Is the Seventh Wave\", sia \"Russians\". Nella prima, in registro reggae \"bianco\", Sting non rinunci\u00f2 al suo vezzo di autocitarsi e infatti nel finale rimanda ai versi di \"Every Breath You Take\" (famosa hit dei Police), nella seconda, il tema prende di petto la questione della guerra fredda, schierandosi a favore del buonsenso del governo allora ancora sovietico il quale, secondo Sting, non avrebbe assecondato le mire guerrafondaie del governo statunitense, e preserva quindi l'intera umanit\u00e0 da prospettive catastrofiche. \"Russians\" ottenne un successo a livello europeo nella primavera seguente all'uscita dell'album, che corrispose al tour mondiale di Sting (che la present\u00f2 tra l'altro anche al Festival di Sanremo del 1986 in qualit\u00e0 di ospite speciale), successo atipico considerando lo stile classicheggiante e ieratico, anche nella scansione della melodia cantata, con cui si propose, con tanto di ripresa di un tema da un concerto del russo Sergei Prokofiev, singolo che permise allo stesso album di ottenere una permanenza piuttosto longeva nelle classifiche mondiali, inclusa l'Italia dove l'approdo nella top 10 avvenne in due stagioni differenti (con la prima posizione raggiunta soltanto nel marzo del 1986), evento piuttosto insolito in quel periodo. Un'altra nota caratteristica di questo album \u00e8 la riproposizione del pezzo reggae \"Shadows in the Rain\", gi\u00e0 inserito nell'album \"Zenyatta Mondatta\" dei Police, che in questa nuova veste si arricchisce di un arrangiamento che si avvicina al jazz.\nTour promozionale.\nPer promuovere l'album, Sting intraprese il suo primo tour mondiale da solista. Il tour ebbe inizio pochi mesi prima dell'uscita di \"The Dream of the Blue Turtles\" e part\u00ec il 25 febbraio 1985 dal Ritz di New York per concludersi l'8 giugno 1986 alla McNichols Sports Arena di Denver (Colorado). Per quanto riguarda l'Italia, il tour fece tappa nelle seguenti date:\nAlcune tracce registrate dal vivo durante la seconda data al PalaEur sono state inserite nell'album dal vivo \"Bring on the Night\", pubblicato nel 1986.\nLe date di Milano erano inizialmente previste al Palasport di San Siro, ma a causa dei danni provocati dalla nevicata del 1985 i concerti sono stati spostati in un rudimentale Teatro Tenda (inaugurato nel settembre dell'anno dopo come PalaTrussardi) che era in grado di ospitare a malapena met\u00e0 dei possessori dei biglietti. Le due date previste si sono per cui trasformate in quattro."}
{"id": "1953334", "revid": "3115", "url": "https://it.wikipedia.org/wiki?curid=1953334", "title": "Large Hadron Collider", "text": "Il Large Hadron Collider (in acronimo LHC, lett. \"grande collisore di adroni\") \u00e8 un acceleratore di particelle situato presso il CERN di Ginevra, utilizzato per ricerche sperimentali nel campo della fisica delle particelle.\nCaratteristiche.\nLHC \u00e8 l'acceleratore di particelle pi\u00f9 grande e potente esistente sulla Terra. Si tratta di un acceleratore di adroni con una energia di circa 14 teraelettronvolt, costruito all'interno di un tunnel sotterraneo con una circonferenza di circa 27 km, a circa 100\u00a0m di profondit\u00e0. Si trova nello stesso tunnel realizzato in precedenza per l'acceleratore LEP.\nI componenti pi\u00f9 importanti dell'acceleratore sono 1232 magneti superconduttori a bassa temperatura, che hanno un campo intenso circa 8 tesla. Sono realizzati in lega di niobio e titanio e sono raffreddati alla temperatura di circa 2 K (circa -271 \u00b0C), utilizzando elio liquido.\nLa macchina accelera due fasci che circolano in direzioni opposte, all'interno dei tubi a vuoto. I fasci collidono in quattro punti lungo il percorso, dove il tunnel si allarga per lasciare spazio a grandi vani che ospitano i rivelatori. I quattro principali rivelatori di particelle sono ATLAS, di forma toroidale, il Solenoide compatto per muoni, LHCb, e ALICE, un collisore di ioni. I rivelatori utilizzano tecnologie diverse e operano intorno al punto in cui i fasci collidono. Nelle collisioni vengono prodotte numerose particelle, le cui propriet\u00e0 vengono misurate dai rivelatori e inviate al centro di calcolo. Tra gli scopi principali degli studi vi \u00e8 la ricerca di tracce dell'esistenza di nuove particelle.\nDopo un iniziale guasto che ha compromesso l'impianto di raffreddamento e provocato un fermo di circa un anno, LHC ha cominciato la sua campagna sperimentale alla fine del 2009. L'incidente \u00e8 stato discusso in dettaglio dal fisico Lucio Rossi, all'epoca responsabile dei magneti superconduttori. \nNel 2018 \u00e8 stata avviata l\u2019attuazione di un progetto di miglioramento delle prestazioni, in particolare di incremento di un fattore 10 della luminosit\u00e0 del fascio (\"High luminosity LHC project\").\nFinalit\u00e0 scientifiche.\nDopo la dimostrazione dell'esistenza del bosone di Higgs, previsto dal Modello standard per dare origine alle masse delle particelle, i fisici di tutto il mondo si propongono di utilizzare LHC per avere risposte a varie questioni che reputano fondamentali per il proseguimento dell'indagine fisica:\nEsperimenti al LHC.\nIl programma scientifico di LHC prevede sette esperimenti. I due esperimenti pi\u00f9 grandi sono ATLAS (A Toroidal LHC ApparatuS) e CMS (Compact Muon Solenoid) che sono rivelatori di enormi dimensioni e avanzata tecnologia realizzati da collaborazioni internazionali comprendenti oltre 2.000 fisici. L'esperimento LHCb \u00e8 invece progettato per studiare la fisica dei mesoni B, mentre ALICE \u00e8 ottimizzato per lo studio delle collisioni tra ioni pesanti. I due rivelatori pi\u00f9 piccoli sono TOTEM e LHCf, specializzati per studiare le collisioni che producono particelle a piccolo angolo rispetto alla direzione dei fasci. L'ultimo esperimento ad essere stato avviato \u00e8 l'esperimento MoEDAL, il cui obiettivo principale \u00e8 cercare il monopolo magnetico.\nIl primo fascio di protoni \u00e8 circolato nell'acceleratore il 10 settembre 2008 in mattinata. Le particelle sono state sparate nell'acceleratore in senso orario alle 10:28 locali e successivamente \u00e8 stato sparato in senso antiorario un fascio di protoni arrivato a destinazione alle 14:59.\nLe prime \"modeste\" collisioni ad alta energia di 900 GeV sarebbero dovute avvenire nei primi giorni della settimana del 22 settembre 2008. A partire dal 12 ottobre 2008, prima dell'inaugurazione ufficiale (il 21 ottobre 2008), il LHC avrebbe gi\u00e0 dovuto operare a un'energia di 1\u00a0TeV e nel 2009 avrebbe dovuto raggiungere l'energia di 7\u00a0TeV. I tempi si sono per\u00f2 piuttosto dilatati, poich\u00e9 il 19 settembre 2008 si \u00e8 verificato un guasto, che ha tenuto fermo l'acceleratore per vari mesi.\nRisultati.\nA seguito dell'analisi delle 284 collisioni a 900 GeV, osservate nell'esperimento ALICE il 23 novembre 2009, gli scienziati dell'LHC hanno pubblicato le prime misure di densit\u00e0 della pseudorapidit\u00e0 \u03b7 delle particelle cariche primarie. Nell'intervallo |\u03b7|&lt;0,5 gli scienziati hanno ottenuto i seguenti valori:\nQuesti risultati sono compatibili con le precedenti misurazioni per le interazioni protone\u2013antiprotone alla stessa energia nel centro di massa ottenute col collisore CERN Spp\u0305S.\nPer la prima volta \u00e8 stato osservato direttamente il jet quenching, analizzando le collisioni fra ioni di piombo osservate dall'esperimento ATLAS nel mese di novembre 2010. Questa asimmetria potrebbe derivare dalla formazione di plasma di quark e gluoni, che interferisce con i getti di particelle che lo attraversano.\nScoperta la particella \u03c7\"b\"(3P) composta da un quark beauty e dal suo antiquark.\nScoperto lo stato eccitato della particella \u039eb0 composta da un quark beauty, uno strange e uno up.\nScoperti 2 stati eccitati della particella \u039bb0 composta da un quark beauty, uno down e uno up.\nScoperta una nuova particella compatibile con il Bosone di Higgs del Modello Standard.\nScoperte, nell'ambito dell'esperimento LHCb, le due particelle di natura barionica Xi_b'-, Xi_b*-\nSicurezza delle collisioni di particelle negli esperimenti al LHC.\nWalter Wagner e Luis Sancho, nel marzo 2008, citarono in giudizio presso una corte delle Hawaii il CERN, il Fermilab di Chicago e il Dipartimento dell'Energia degli Stati Uniti, che hanno partecipato alla costruzione dell'acceleratore, nel tentativo di impedire l'entrata in funzione dell'LHC, ma persero la causa. In seguito, nel settembre 2008, un gruppo di ricercatori, con a capo Markus Goritschnig, si \u00e8 rivolto alla Corte Europea dei diritti dell'uomo per fermare l'esperimento, in quanto potrebbe produrre un pericoloso buco nero, ma la Corte Europea ha respinto la richiesta, in quanto secondo gli scienziati del CERN gli scenari proposti sono \"altamente improbabili\".\nIl 20 giugno 2008, l\"'LHC Safety Assessment Group\" (LSAG), il team che si occupa della valutazione di rischio per l'LHC, ha pubblicato un nuovo rapporto sulla sicurezza, che va ad aggiornare quello del 2003, nel quale riafferma ed estende le precedenti conclusioni riguardo al fatto che \"le collisioni provocate dal LHC non presentano alcun pericolo e non vi \u00e8 motivo di preoccupazione\". Il rapporto del LSAG \u00e8 stato quindi revisionato e vagliato dal \"CERN's Scientific Policy Committee\", un gruppo di scienziati esterni che offre consulenza al CERN. Il 5 settembre 2008, il documento del LSAG, \"Review of the safety of LHC collisions\", \u00e8 stato pubblicato sul \"Journal of Physics G: Nuclear and Particle Physics\". \nIn questo lavoro, quelli del LSAG ammettono che alcuni mini buchi neri prodotti dal LHC potrebbero, a differenza di quelli prodotti dai raggi cosmici, avere una velocit\u00e0 inferiore alla velocit\u00e0 di fuga terrestre, ma sostengono comunque che LHC \u00e8 sicuro, estendendo l'analogia dei raggi cosmici non solo alla Terra, ma anche agli altri corpi celesti. Infatti nell'universo esistono corpi molto densi, come le stelle di neutroni, che hanno una velocit\u00e0 di fuga talmente elevata da intrappolare anche i mini buchi neri prodotti dai raggi cosmici; l'elevata vita media di una stella di neutroni, che viene continuamente bombardata dai raggi cosmici, smentisce la pericolosit\u00e0 dei mini buchi neri prodotti dai raggi cosmici, e dunque, per analogia, anche di quelli prodotti dal LHC.\nVa detto inoltre che la tesi di Otto R\u00f6ssler (che, sulla base di una teoria obsoleta rivelatesi errata, sostiene che i buchi neri non possono emettere radiazione di Hawking perch\u00e9 sono infinitamente lontani e grandi), secondo il parere del CERN si contraddice da sola:"}
{"id": "1953336", "revid": "599013", "url": "https://it.wikipedia.org/wiki?curid=1953336", "title": "Muallaqat", "text": ""}
{"id": "1953339", "revid": "18621504", "url": "https://it.wikipedia.org/wiki?curid=1953339", "title": "Fascismo repubblicano", "text": ""}
{"id": "1953344", "revid": "1632387", "url": "https://it.wikipedia.org/wiki?curid=1953344", "title": "Bad Brains (album)", "text": "Bad Brains \u00e8 l'album di debutto dei Bad Brains, pubblicato nel 1982 dalla ROIR. Adam Yauch dei Beastie Boys lo considera \"il miglior album punk/hardcore di sempre\". Originariamente l'album fu pubblicato unicamente su formato cassetta."}
{"id": "1953348", "revid": "156341", "url": "https://it.wikipedia.org/wiki?curid=1953348", "title": "Imru'-l-Qays", "text": ""}
{"id": "1953357", "revid": "62004", "url": "https://it.wikipedia.org/wiki?curid=1953357", "title": "Carlos Javier Cu\u00e9llar", "text": ""}
{"id": "1953360", "revid": "14480", "url": "https://it.wikipedia.org/wiki?curid=1953360", "title": "Jos\u00e9 Manuel Reina P\u00e1ez", "text": ""}
{"id": "1953361", "revid": "62004", "url": "https://it.wikipedia.org/wiki?curid=1953361", "title": "\u00c1lvaro Negredo S\u00e1nchez", "text": ""}
{"id": "1953363", "revid": "1565034", "url": "https://it.wikipedia.org/wiki?curid=1953363", "title": "Anne-Marie Javouhey", "text": "Biografia.\nNata a Jallanges, nella C\u00f4te-d'Or, da una famiglia di modeste condizioni, all'et\u00e0 di sette anni si trasfer\u00ec con i genitori a Chamblanc.\nNel 1800 decise di abbracciare la vita religiosa ed entr\u00f2 nel noviziato delle Suore della Carit\u00e0 di Besan\u00e7on, appena fondato da Jeanne-Antide Thouret: dopo essersi dedicata, per un certo periodo, all'insegnamento, nel 1803 decise di ritirarsi nel monastero delle trappistine di Sembrancher, nel canton Vallese, fondato da Augustin de Lestrange dopo la dissoluzione dell'ordine in Francia.\nNon sentendosi attratta dalla vita contemplativa, nel 1804 la Javouhey lasci\u00f2 la Trappa e torn\u00f2 in patria dove, assieme a tre sue sorelle, inizi\u00f2 a pensare alla fondazione di una nuova congregazione femminile dedita all'insegnamento: ebbe modo di esporre i suoi progetti anche a papa Pio VII che, dopo l'incoronazione di Napoleone, sost\u00f2 a Chalon-sur-Sa\u00f4ne e concesse alla religiosa un'udienza.\nNel 1806 apr\u00ec a Chalon una scuola per fanciulle povere, autorizzata con decreto di Napoleone del 12 dicembre 1806: il 12 maggio del 1807 la Javouhey e altre otto consorelle emisero la loro professione dei voti religiosi, dando formalmente vita alla congregazione delle Suore di san Giuseppe. Nel 1810, al tempo della guerra con la Spagna, le suore si aprirono anche all'attivit\u00e0 ospedaliera. Nel 1812 madre Javouhey acquist\u00f2 l'ex convento dei francescani recolletti di Cluny e ne fece la sede del suo istituto, che assunse cos\u00ec la definitiva denominazione.\nNel 1817 le suore iniziarono a dedicarsi anche all'attivit\u00e0 missionaria nelle colonie francesi: la stessa fondatrice, nel 1822, raggiunse il Senegal e organizz\u00f2 scuole e ospedali anche in Gambia e in Sierra Leone: fu poi in Guyana, dove abbracci\u00f2 la causa della redenzione degli schiavi di colore (donde l'appellativo di \"madre dei Negri\"). Promosse anche la formazione del clero indigeno.\nLa sua opera venne apprezzata e sostenuta dal re Luigi Filippo, che la defin\u00ec \"un grand homme\" (un grand'uomo).\nIl culto.\nLa causa di beatificazione di madre Anne-Marie Javouhey venne introdotta il 13 febbraio 1908: papa Pio XII la elev\u00f2 all'onore degli altari il 15 ottobre 1950.\nIl suo elogio si legge nel martirologio romano al 15 luglio."}
{"id": "1953364", "revid": "547992", "url": "https://it.wikipedia.org/wiki?curid=1953364", "title": "W l'Italia (programma televisivo)", "text": "W l'Italia \u00e8 stato un programma televisivo condotto da Riccardo Iacona trasmesso da Rai 3 nell'estate del 2007.\nIl programma.\nIl programma, che si occupava di inchieste su vari temi che riguardano il Paese, \u00e8 andato in onda in diretta, una volta alla settimana, dalle piazze di varie citt\u00e0 italiane, a rotazione, variando un po' il suo formato."}
{"id": "1953366", "revid": "62004", "url": "https://it.wikipedia.org/wiki?curid=1953366", "title": "Manuel Pablo Garc\u00eda D\u00edaz", "text": ""}
{"id": "1953367", "revid": "62004", "url": "https://it.wikipedia.org/wiki?curid=1953367", "title": "David Cu\u00e9llar Ta\u00ednta", "text": ""}
{"id": "1953371", "revid": "339392", "url": "https://it.wikipedia.org/wiki?curid=1953371", "title": "Castelvecchio di Verona", "text": ""}
{"id": "1953373", "revid": "62004", "url": "https://it.wikipedia.org/wiki?curid=1953373", "title": "Juan Manuel Mata Garc\u00eda", "text": ""}
{"id": "1953381", "revid": "295581", "url": "https://it.wikipedia.org/wiki?curid=1953381", "title": "Mannarese", "text": ""}
{"id": "1953388", "revid": "2222943", "url": "https://it.wikipedia.org/wiki?curid=1953388", "title": "Aaron Jeffery", "text": "Ha vinto il Logie Award (gli \"Oscar\" della TV australiana) nel 2004 e nel 2007.\nBiografia.\nSi trasfer\u00ec in Australia all'et\u00e0 di 17 anni e studi\u00f2 recitazione all'Istituto Nazionale di Arte Drammatica (NIDA). Si \u00e8 laureato nel 1993 e ha iniziato la sua carriera televisiva nel programma per bambini \"Ship to Shore\". Aaron Jeffery \u00e8 noto per la sua interpretazione del personaggio di Alex Ryan nella serie televisiva \"Le sorelle McLeod\", che terminer\u00e0 con l'ottava serie, nella quale il suo personaggio viene fatto morire. Ha recitato anche nella terza stagione di \"Outrageous Fortune - Crimini di famiglia\", una serie televisiva neozelandese.\nVerso la fine del 2005 Jeffery fu dichiarato colpevole da una corte dell'Australia del sud per aver assalito e minacciato di uccidere la sua ex moglie Melinda Medich. Jeffery \u00e8 sfuggito ad una pena potenziale di 10 anni di carcere e poi fu scarcerato.\nDopo gli avvenimenti del 2005, Aaron e sua moglie Melinda, con la quale nel 2003 ha avuto una figlia, Ella-Blu, divorziarono. Ha avuto una relazione con la collega Michelle Langstone, conosciuta sul set de \"Le sorelle McLeod\", dove lei interpretava il ruolo di Fiona Webb. La storia fin\u00ec nel 2006, quando Jeffery si trasfer\u00ec a Sydney per stare pi\u00f9 vicino alla figlia.\nPremi.\nSia nel 2004 che nel 2007, Aaron Jeffery ha vinto il \"Silver Logie\" come attore pi\u00f9 popolare, per la sua interpretazione di Alex Ryan nella serie televisiva \"Le sorelle McLeod\".\nDoppiatori italiani.\n\u2022 Marcello Cortese ne Le sorelle McLeod."}
{"id": "1953389", "revid": "89688", "url": "https://it.wikipedia.org/wiki?curid=1953389", "title": "Tempio di Fushimi Sanp\u014d Inari", "text": ""}
{"id": "1953390", "revid": "339392", "url": "https://it.wikipedia.org/wiki?curid=1953390", "title": "W L'Italia", "text": ""}
{"id": "1953393", "revid": "2136", "url": "https://it.wikipedia.org/wiki?curid=1953393", "title": "Malcolm In the Middle", "text": ""}
{"id": "1953395", "revid": "89688", "url": "https://it.wikipedia.org/wiki?curid=1953395", "title": "Fushimi Sanp\u014d Inari", "text": ""}
{"id": "1953396", "revid": "89688", "url": "https://it.wikipedia.org/wiki?curid=1953396", "title": "Fushimi Sanpo Inari", "text": ""}
{"id": "1953397", "revid": "89688", "url": "https://it.wikipedia.org/wiki?curid=1953397", "title": "Tempio di Fushimi Sanpou Inari", "text": ""}
{"id": "1953398", "revid": "89688", "url": "https://it.wikipedia.org/wiki?curid=1953398", "title": "Fushimi Sanpou Inari", "text": ""}
{"id": "1953400", "revid": "89688", "url": "https://it.wikipedia.org/wiki?curid=1953400", "title": "Tempio di Fushimi Sanpo Inari", "text": ""}
{"id": "1953401", "revid": "133248", "url": "https://it.wikipedia.org/wiki?curid=1953401", "title": "Famiglia Angiolieri", "text": ""}
{"id": "1953406", "revid": "339392", "url": "https://it.wikipedia.org/wiki?curid=1953406", "title": "Aeroporto di Salerno Pontecagnano", "text": ""}
{"id": "1953410", "revid": "339392", "url": "https://it.wikipedia.org/wiki?curid=1953410", "title": "Aeroporto Salerno Pontecagnano", "text": ""}
{"id": "1953414", "revid": "135224", "url": "https://it.wikipedia.org/wiki?curid=1953414", "title": "Vasi cavernosi", "text": ""}
{"id": "1953420", "revid": "339392", "url": "https://it.wikipedia.org/wiki?curid=1953420", "title": "Aeroporto Costa d'Amalfi", "text": ""}
{"id": "1953421", "revid": "110157", "url": "https://it.wikipedia.org/wiki?curid=1953421", "title": "Santuario di Fushimi Sanp\u014d Inari", "text": "Il \u00e8 un piccolo \"jinja\" (santuario shintoista) che si trova nella zona di Shiba del quartiere di Minato, a Tokyo. L'edificio \u00e8 dedicato al culto di Inari daimy\u014djin, la divinit\u00e0 shintoista dell'agricoltura e della fertilit\u00e0. \u00c8 realizzato su un basamento di cemento ed \u00e8 coperto da un tetto in rame.\nL'appezzamento di terra dove sorge il santuario apparteneva durante il periodo Edo al Clan Arima e forse ospitava gi\u00e0 un luogo di culto per i contadini del posto. All'inizio del periodo Meiji, l'abitante del posto spost\u00f2 un preesistente santuario noto come all'interno della sua dimora; successivamente, il Santuario di Fushimi Inari-taisha di Kyoto accord\u00f2 il \"bunrei\" (scissione di una divinit\u00e0 venerata in un luogo per poterla traslare e venerare altrove) della propria divinit\u00e0 Inari, che venne cos\u00ec traslata a Tokyo. In questa maniera il santuario assunse il nome attuale di Fushimi Sanp\u014d Inari.\nDopo vari spostamenti nella zona, il santuario venne ricostruito nella suo attuale sede nel 1985. L'edificio affaccia sulla strada Mita D\u014dri, a pochi metri dalla Tokyo Tower, ed \u00e8 circondato su tre lati da edifici residenziali e per uffici. Oltre alla Tokyo Tower, in zona sono presenti alcuni luoghi importanti, fra cui l'Akabane Bridge Building della Nippon Life Insurance, l'ospedale centrale di Saiseikai, il Parco di Shiba e l'ambasciata d'Italia a Tokyo."}
{"id": "1953425", "revid": "37401", "url": "https://it.wikipedia.org/wiki?curid=1953425", "title": "San Canizio di Kilkenny", "text": ""}
{"id": "1953427", "revid": "37401", "url": "https://it.wikipedia.org/wiki?curid=1953427", "title": "San Ciar\u00e1n di Clonmacnoise", "text": ""}
{"id": "1953428", "revid": "37401", "url": "https://it.wikipedia.org/wiki?curid=1953428", "title": "San Ciar\u00e1n di Saighir", "text": ""}
{"id": "1953429", "revid": "37401", "url": "https://it.wikipedia.org/wiki?curid=1953429", "title": "Britanno", "text": ""}
{"id": "1953431", "revid": "79227", "url": "https://it.wikipedia.org/wiki?curid=1953431", "title": "Raccordo", "text": ""}
{"id": "1953433", "revid": "37401", "url": "https://it.wikipedia.org/wiki?curid=1953433", "title": "San Costanzo di Ancona", "text": ""}
{"id": "1953436", "revid": "287204", "url": "https://it.wikipedia.org/wiki?curid=1953436", "title": "Pella (Grecia)", "text": ""}
{"id": "1953437", "revid": "62748", "url": "https://it.wikipedia.org/wiki?curid=1953437", "title": "Hotel Royal Danieli", "text": ""}
{"id": "1953442", "revid": "339392", "url": "https://it.wikipedia.org/wiki?curid=1953442", "title": "'Imru'-l-Qays", "text": ""}
{"id": "1953443", "revid": "289247", "url": "https://it.wikipedia.org/wiki?curid=1953443", "title": "Cipolla marina", "text": ""}
{"id": "1953444", "revid": "289247", "url": "https://it.wikipedia.org/wiki?curid=1953444", "title": "Scilla marittima", "text": ""}
{"id": "1953448", "revid": "438678", "url": "https://it.wikipedia.org/wiki?curid=1953448", "title": "Verso il sud (film 2005)", "text": "Verso il sud (\"Vers le sud\") \u00e8 un film del 2005 diretto da Laurent Cantet.\nLa pellicola \u00e8 stata presentata in concorso alla 62\u00aa Mostra internazionale d'arte cinematografica di Venezia. Alla rassegna M\u00e9nothy Cesar ha ottenuto il Premio Marcello Mastroianni come miglior attore emergente.\nTrama.\nTre turiste nord-americane di mezza et\u00e0 si concedono una vacanza nell'isola di Haiti, allietate dalla compagnia di aitanti giovani locali. Le donne alloggiano in un albergo lussuoso e frequentano spiagge da sogno senza (volere) vedere la povert\u00e0 e la mancanza di libert\u00e0 che affliggono la popolazione. Ma quando due di loro cominciano a contendersi lo stesso ragazzo, l'atmosfera di quello che avrebbe dovuto essere un periodo spensierato s'incrina."}
{"id": "1953449", "revid": "599013", "url": "https://it.wikipedia.org/wiki?curid=1953449", "title": "Verso il sud", "text": ""}
{"id": "1953454", "revid": "18623446", "url": "https://it.wikipedia.org/wiki?curid=1953454", "title": "Macereto", "text": ""}
{"id": "1953455", "revid": "276491", "url": "https://it.wikipedia.org/wiki?curid=1953455", "title": "Alfredo Luigi Mantica", "text": ""}
{"id": "1953458", "revid": "121036226", "url": "https://it.wikipedia.org/wiki?curid=1953458", "title": "Istituto nazionale di ricerca per gli alimenti e la nutrizione", "text": "L'Istituto nazionale di ricerca per gli alimenti e la nutrizione (INRAN) era un istituto pubblico di ricerca alimentare, alle dipendenze del ministero delle politiche agricole alimentari e forestali.\n\u00c8 stato soppresso con l'articolo n.12 del decreto-legge n. 95 del 2012. Nel 2013 \u00e8 diventato un Centro di ricerca del Consiglio per la ricerca e la sperimentazione in agricoltura (CRA) ed ha assunto la denominazione di Centro di Ricerca per gli Alimenti e la Nutrizione CRA-NUT.\nNel 2015 il Centro di Ricerca per gli Alimenti e la Nutrizione \u00e8 confluito, insieme a tutto il CRA, nel nuovo ente costituitosi dall'unione del CRA con l'Istituto nazionale di economia agraria: il CREA.\n\u00c8 stato un ente pubblico di ricerca, istituito con decreto legislativo n. 454 del 29 ottobre 1999 a sostituzione del precedente Istituto nazionale della nutrizione.\nL'istituto nacque nel 1936 sotto la direzione di Sabato Visco, col nome di Istituto nazionale di biologia come parte del Consiglio nazionale delle ricerche.\nNel 1958, con la legge n.199 del 6 marzo 1958, cambi\u00f2 denominazione in Istituto nazionale della nutrizione, e divent\u00f2 ente di diritto pubblico. Venne riorganizzato con la legge n. 258 del 25 febbraio 1963.\nL'INRAN aveva come compito istituzionale quello di redigere le linee guida per la corretta alimentazione, attualmente disponibili online nella revisione del 2003.\nIl Centro pubblica delle tabelle utilizzate da dietologi ed esperti del mondo della nutrizione. Le tabelle contengono i valori nutrizionali dei principali alimenti (vitamine, proteine, sali minerali, grassi saturi e insaturi, profilo di amminoacidi, ecc.).\nUn servizio simile \u00e8 fornito negli Stati Uniti dal \"National Nutrient Database for Standard Reference\"."}
{"id": "1953460", "revid": "466539", "url": "https://it.wikipedia.org/wiki?curid=1953460", "title": "Lorenzo Piccioni", "text": "Biografia.\nOriginario di Soresina ma residente a Vercelli, \u00e8 stato parlamentare per 4 legislature, membro della commissione parlamentare d\u2019inchiesta sul ciclo dei rifiuti e sulle attivit\u00e0 illecite e sindaco di San Giacomo Vercellese. Come imprenditore si \u00e8 occupato di movimento terra, smaltimento di rifiuti e altri servizi ambientali. Ricandidato al Senato, per la quinta volta, nel 2013 con il PdL in Piemonte, non viene rieletto. Nel settembre 2015 viene arrestato nell'ambito di un'inchiesta sulla discarica di Mazzarr\u00e0 Sant\u2019Andrea."}
{"id": "1953464", "revid": "838137", "url": "https://it.wikipedia.org/wiki?curid=1953464", "title": "Filippo Piccone", "text": "Biografia.\nAttivit\u00e0 politica.\nAttivit\u00e0 a livello locale.\nDal 2004 al 2008 \u00e8 stato sindaco della sua citt\u00e0 natale, Celano, eletto con una lista civica di centro-destra. Dopo un commissariamento dell'ente, fu riconfermato nella carica il 30 aprile 2010 a seguito di nuove elezioni; il 27 marzo 2012 present\u00f2 le proprie dimissioni per motivi personali e divergenze con la maggioranza, ma il 10 aprile 2012 le ritir\u00f2, restando in carica sino al 7 novembre 2014, quando il comune fu nuovamente commissariato. A seguito di nuove elezioni comunali, il 17 giugno 2015 divent\u00f2 vicesindaco.\nAttivit\u00e0 da senatore (2006-2013).\nAlle elezioni politiche del 2006 venne eletto al Senato della Repubblica nelle liste di Forza Italia, nella circoscrizione Abruzzo.\nAlle elezioni politiche del 2008 fu confermato senatore, tra le file del Popolo della Libert\u00e0.\nDivent\u00f2 in seguito coordinatore regionale in Abruzzo del partito e il suo nome venne dato come possibile candidato del centro-destra per le elezioni regionali del 2008, anche se la scelta ricadde poi su Giovanni Chiodi, ex sindaco di Teramo.\nAttivit\u00e0 da deputato (2013-2017).\nAlle elezioni politiche del 2013 si candid\u00f2 alla Camera dei deputati, nella circoscrizione Abruzzo, come capolista del Popolo della Libert\u00e0, venendo eletto deputato della XVII Legislatura.\nIl 16 novembre 2013, con la sospensione delle attivit\u00e0 del Popolo della Libert\u00e0, ader\u00ec al Nuovo Centrodestra guidato da Angelino Alfano.\nAlle elezioni europee del 2014 fu candidato al Parlamento europeo, nella circoscrizione Italia meridionale, nella lista congiunta Nuovo Centrodestra - Unione di Centro, risultando il primo dei non eletti.\nIl 18 marzo 2017, con lo scioglimento del Nuovo Centrodestra, conflu\u00ec in Alternativa Popolare. Il 26 novembre 2017 abbandon\u00f2 il partito, criticando la scelta del partito di allearsi con la coalizione di centro-sinistra.\nDopo aver presentato la richiesta di dimissioni dalla carica di deputato per motivi personali, il 22 dicembre 2017 la Camera dei deputati approv\u00f2 a voto segreto le sue dimissioni; gli subentr\u00f2 il corregionale Massimo Verrecchia.\nControversie.\nInchiesta \"Re Mida\".\nIl suo nome spunta nell'inchiesta della Procura di Pescara denominata Re Mida che ha portato all'arresto dell'Assessore alla Sanit\u00e0 della Regione Abruzzo Lanfranco Venturoni nonch\u00e9 numerosi indagati nel PdL Abruzzo: i senatori Fabrizio Di Stefano, vicecoordinatore del PdL Abruzzo e Paolo Tancredi, coordinatore del PdL in Provincia di Teramo, l'Assessore all'Ambiente della Regione Abruzzo Daniela Stati, il Sindaco di Teramo Maurizio Brucchi nonch\u00e9 il monopolista dei rifiuti abruzzesi l'imprenditore Rodolfo Di Zio. L'indagine ruoterebbe tutta intorno a una serie di favori che Di Zio avrebbe ricevuto dall'allora Presidente della Team, la municipalizzata di rifiuti a Teramo, Venturoni tra cui la costruzione di un nuovo inceneritori in Abruzzo in cambio di elargizioni al PdL regionale.\nSecondo gli inquirenti, Piccone, che risulta non indagato, avrebbe cercato di scompaginare i piani di Venturoni e Di Zio per costruire l'inceneritore a Teramo volendolo invece nella Marsica perch\u00e9 \u00abintravide un'enorme opportunit\u00e0 di arricchimento e non un'esigenza pubblica\u00bb.Gli inquirenti poi hanno potuto accertare che lo stesso Assessore all'Ambiente dell'Abruzzo, Stati, avesse ricevuto notevoli pressioni proprio dal senatore Piccone. Stati, infatti, parlando con l'assessore Mauro Febbo, afferma chiaramente che il senatore Piccone avrebbe promesso al sindaco di Avezzano, Antonio Floris, di candidare il figlio in cambio dell'autorizzazione all'impianto per le biomasse. La delibera frutto dello scambio viene individuata dalla procura di Pescara nella numero 74 del 9 settembre 2009.Il fatto, \u00e8 che il coordinatore Pdl Piccone \u00e8 interessato all'inserimento dell'area in cui sorge il complesso immobiliare dell'ex zuccherificio di Avezzano, in una zona di recupero energetico del piano urbanistico del comune. La ragione \u00e8 nel fatto che la societ\u00e0, la quale ha acquistato la propriet\u00e0 dell'ex zuccherificio, la Rivalutazione Trara srl, \u00e8 di fatto del senatore stesso che la governa attraverso il socio Ermanno Piccone, suo padre. Tuttavia il patto d'acciaio tra Venturoni e Di Zio, scrivono gli inquirenti, grazie anche alla mediazione di Tancredi, avrebbe convinto Piccone a rinunciare all'idea.\nInchiesta \"Acqua fresca\".\nIl 22 febbraio 2021, mentre ricopriva la carica di vicesindaco di Celano, \u00e8 stato arrestato e incarcerato nell'ambito dell'inchiesta \"Acqua fresca\" per reati contro la pubblica amministrazione; altre misure cautelari sono state eseguite nei confronti di amministratori, funzionari e imprenditori sia in Abruzzo sia in Lazio."}
{"id": "1953467", "revid": "18623614", "url": "https://it.wikipedia.org/wiki?curid=1953467", "title": "Abruzzo Citeriore", "text": ""}
{"id": "1953468", "revid": "370187", "url": "https://it.wikipedia.org/wiki?curid=1953468", "title": "Primo Abruzzo Ulteriore", "text": ""}
{"id": "1953469", "revid": "370187", "url": "https://it.wikipedia.org/wiki?curid=1953469", "title": "Secondo Abruzzo Ulteriore", "text": ""}
{"id": "1953478", "revid": "1728", "url": "https://it.wikipedia.org/wiki?curid=1953478", "title": "Rione Pigna", "text": ""}
{"id": "1953482", "revid": "965226", "url": "https://it.wikipedia.org/wiki?curid=1953482", "title": "Gilberto Pichetto Fratin", "text": "Biografia.\nFrequenta l'Universit\u00e0 di Torino, dove si laurea in economia e commercio nel 1978. Successivamente intraprende le attivit\u00e0 di commercialista e di insegnante di materie economiche negli istituti tecnici.\nAttivit\u00e0 politica.\nLa sua attivit\u00e0 politica inizia nel consiglio comunale di Gifflenga, di cui fa parte dal 1975 al 1980; tra il 1985 e il 1994 \u00e8 assessore e vicesindaco di Biella.\nNel 1995 entra per la prima volta nel consiglio regionale del Piemonte per Forza Italia, venendo nominato due anni dopo assessore all'Industria, Artigianato e Commercio. Le cariche gli vengono confermate nel 2000 nella seconda giunta Ghigo, mentre nel 2005 rimane all'opposizione in seguito alla vittoria della coalizione di centrosinistra nelle elezioni regionali.\nNel 2008 viene eletto senatore per il Popolo della Libert\u00e0 e si dimette dal consiglio regionale per via dell'incompatibilit\u00e0 tra le due cariche. Ci\u00f2 lo porta a rinunciare ancora all'elezione a consigliere nel 2010; il nuovo presidente Roberto Cota lo sceglie comunque per l'incarico di assessore regionale al Bilancio.\nRicandidato alla Camera dei deputati per il PdL nel 2013, non risulta eletto a causa della vittoria del centrosinistra che riesce a conquistare il premio di maggioranza nazionale.\nIl 3 aprile 2013 Roberto Cota, nomina nuovo vicepresidente Pichetto Fratin, che mantiene anche la guida dell'assessorato al Bilancio. Subentra cos\u00ec a Ugo Cavallera, assessore al Lavoro e alle Politiche Sociali, dimissionario dopo aver ricevuto da Cota le deleghe alla Sanit\u00e0.\nIl 4 gennaio 2014 viene nominato dal presidente Silvio Berlusconi coordinatore regionale della rinata Forza Italia in Piemonte.\nDopo l'annullamento delle elezioni regionali del 2010 e la conseguente decadenza di Cota da presidente, Pichetto Fratin \u00e8 scelto come candidato del centro-destra alla presidenza della regione. L'accettazione della sua candidatura non \u00e8 per\u00f2 unanime: Fratelli d'Italia, che avrebbe voluto le primarie di coalizione, sceglie infatti di appoggiare Guido Crosetto per la presidenza.\nAlle elezioni regionali del 2014 Pichetto Fratin viene sconfitto da Sergio Chiamparino, eletto presidente per il centro-sinistra. Tuttavia, in virt\u00f9 della seconda posizione ottenuta col 22,09% dei voti, gli \u00e8 riservato un seggio del consiglio regionale.\nIn vista delle elezioni politiche del 2018, viene candidato nel collegio uninominale di Vercelli per il Senato della Repubblica, dove viene eletto con il 46% dei voti contro il candidato del Movimento 5 Stelle Ezio Conti e del centro-sinistra (in quota Partito Democratico) Cristina Bargero.\nNel dicembre 2019 \u00e8 tra i 64 firmatari (di cui 41 di Forza Italia) per il referendum confermativo sul taglio dei parlamentari: pochi mesi prima i senatori berlusconiani avevano disertato l'aula in occasione della votazione sulla riforma costituzionale.\nNel 2020 diventa capogruppo di Forza Italia nella 5\u00aa Commissione Bilancio del Senato e responsabile nazionale del Dipartimento Finanze e Bilancio di Forza Italia.\nIl 25 febbraio 2021 viene indicato come Sottosegretario di Stato al Ministero dello sviluppo economico, giurando il 1\u00ba marzo. Il 15 aprile, con decreto del Presidente della Repubblica, gli viene attribuito il titolo di Viceministro. "}
{"id": "1953490", "revid": "36426", "url": "https://it.wikipedia.org/wiki?curid=1953490", "title": "Olof Gigon", "text": "Biografia e attivit\u00e0 professionale.\nStudi\u00f2 filologia classica nell'universit\u00e0 della propria citt\u00e0 natale, e, successivamente, in quella di Monaco di Baviera. Oltre al latino, al greco antico e a quello moderno, apprese il persiano, il turco e l'arabo. Allievo del celebre storico della filosofia Werner Jaeger fu, fin dalla seconda met\u00e0 degli anni trenta, professore di materie filologiche e filosofiche prima presso l'Universit\u00e0 di Friburgo poi presso l'Universit\u00e0 di Berna. Grande conoscitore del mondo classico, si dedic\u00f2 soprattutto, nei suoi numerosi saggi, alla storia del pensiero filosofico greco, dalle origini fino all'et\u00e0 ellenistica. \nImportanti sono i suoi contributi in merito alle relazioni intercorrenti fra la filosofia presocratica e alcuni aspetti della mitologia greca. Cur\u00f2 (1950-1971) la pubblicazione della monumentale \"Opera omnia\" di Aristotele, sottoponendola a una rigorosa revisione filologica, e, pi\u00f9 recentemente, quella dei frammenti delle opere aristoteliche andate perdute (1987).\nAnche la figura di Socrate fu oggetto di particolare studio da parte di Gigon. Le sue tesi sul grande filosofo ateniese suscitarono, e continuano tuttora a suscitare, accesi dibattiti sulla cosiddetta questione socratica. Gigon asserisce che secondo una prospettiva filologica, su Socrate non ci \u00e8 dato sapere quasi nulla che possa superare il filtro di una conoscenza storica oggettiva, salvo il processo che culmin\u00f2 nella ben nota condanna a morte e pochi altri eventi. Alcuni studiosi moderni, in polemica con Gigon, tendono a recuperare il pensiero di Socrate mediante lo studio delle opere del suo pi\u00f9 illustre allievo, Platone."}
{"id": "1953494", "revid": "1573940", "url": "https://it.wikipedia.org/wiki?curid=1953494", "title": "Salvatore Piscitelli", "text": "Biografia.\nIl 2 marzo 2011 lascia Il Popolo della Libert\u00e0 insieme ad altri 4 colleghi di partito per dar vita al nuovo gruppo a sostegno della maggioranza Coesione Nazionale al Senato della Repubblica di cui \u00e8 nominato tesoriere."}
{"id": "1953502", "revid": "1543377", "url": "https://it.wikipedia.org/wiki?curid=1953502", "title": "Vescovo eletto", "text": "Vescovo eletto \u00e8 un titolo che, nella Chiesa cattolica, si d\u00e0 a chi, nominato vescovo sia diocesano sia titolare, non ha ancora ricevuto l'ordinazione episcopale ed \u00e8 impiegato \"agli effetti di distinguerlo dal vescovo gi\u00e0 consacrato\".\nQuesto titolo risale ai tempi in cui la scelta dei vescovi avveniva generalmente per elezione. L'attuale Codice di diritto canonico continua ad applicare il termine \"eletto\" (\"electus\") a chi sta per ricevere l'ordinazione episcopale. Impiega anche l'espressione \"promosso all'episcopato\" (\"promotus ad Episcopatum\"), nell'imporre l'obbligo di ricevere l'ordinazione episcopale entro tre mesi dalla ricezione della bolla pontificia di nomina all'episcopato. Nel parlare poi della presa di possesso, che avviene o con il rito stesso dell'ordinazione o dopo, il Codice di diritto canonico usa i termini \"promosso\" (\"promotus\"), e \"Vescovo promosso\" (\"Episcopus promotus\").\n\"Vescovo eletto\" ancora dopo l'ordinazione episcopale.\nSi definisce vescovo eletto di una diocesi anche il vescovo gi\u00e0 consacrato che non ne ha ancora canonicamente preso possesso. Infatti solo dopo avere compiuto tale cerimonia colui al quale \u00e8 stato affidato il governo di una diocesi pu\u00f2 esercitarlo. Gli \u00e8 imposto l'obbligo di compiere la cerimonia, eventualmente per mezzo di un procuratore, entro un periodo limitato di tempo dopo avere ricevuto notizia certa della sua nomina: due mesi se egli \u00e8 gi\u00e0 vescovo, quattro se deve prima farsi ordinare vescovo. Gli si raccomanda vivamente di compierla con l'atto liturgico indicato nel \"Caeremoniale Episcoporum\".\nAl momento della presa di possesso, il nuovo vescovo diventa vescovo diocesano della sede episcopale e cessa l'autorit\u00e0 dell'amministratore diocesano e il periodo di sede vacante della diocesi. Dallo stesso momento, non prima, il nome del nuovo vescovo \u00e8 menzionato nella preghiera eucaristica delle messe celebrate nella diocesi.\nSe, fino alla nomina, il nuovo vescovo della diocesi era vescovo di un'altra diocesi, \u00e8 ancora vescovo dell'anteriore diocesi e soltanto vescovo \"eletto\" della nuova sede fino al momento della presa di possesso di questa, momento fino al quale il suo nome \u00e8 ancora menzionato nella preghiera eucaristica celebrata nell'anteriore diocesi. Dall'altra parte, dal momento della notizia certa del trasferimento decade come vescovo \"diocesano\" dell'anteriore diocesi, ma ne ritiene il governo con i poteri un po' pi\u00f9 limitati di un amministratore diocesano. Questi poteri cessano e la diocesi anteriore diventa vacante dal momento della presa di possesso della nuova sede."}
{"id": "1953517", "revid": "161273", "url": "https://it.wikipedia.org/wiki?curid=1953517", "title": "C/1961 R1", "text": ""}
{"id": "1953521", "revid": "212348", "url": "https://it.wikipedia.org/wiki?curid=1953521", "title": "Ken (Barbie)", "text": "Ken (il cui nome completo \u00e8 Kenneth Carson) \u00e8 un action figure prodotta dalla Mattel e appartenente alla linea di \"fashion doll\" Barbie. Tale personaggio viene talvolta erroneamente confuso col protagonista della linea Big Jim, sempre della Mattel.\nStoria.\nIntrodotto sul mercato nel 1961, Ken Carson \u00e8 il fidanzato di Barbie e come lei \u00e8 statunitense: similarmente alla sua \"compagna\", sono stati commercializzati vari modelli di Ken, nonch\u00e9 linee di abbigliamento a lui dedicate. Solitamente biondo, \u00e8 talora apparso coi capelli castani, tendenti comunque al chiaro: il Ken originario, al pari di Barbie, presentava invece una capigliatura nera. Rispetto a Barbie, i capelli di Ken sono realizzati in un'unica massa di plastica, piuttosto che come singoli filamenti, e fanno parte dello stesso pezzo che costituisce la testa. Tuttavia, i primi modelli di Ken avevano capelli simili a quelli di Barbie, che per\u00f2 si rivelarono troppo fragili. Cos\u00ec come per Barbie, anche la fisionomia poco realistica di Ken ha suscitato alcune polemiche, scatenate dalla psicologa Kelly Brownell dell'universit\u00e0 di Yale. Secondo la biografia scritta dalla Mattel, Ken e Barbie si sono incontrati per la prima volta su un set televisivo.\nDal suo debutto, Ken \u00e8 stato presentato in 40 differenti versioni, tra cui si ricordano la medaglia d'oro olimpica (1974 e 1997) e il parrucchiere (1991, 1992, 1999). Un modello di Ken lanciato nel 1993, \"Fashion Earring Ken\", ha ottenuto notevole popolarit\u00e0 fra la comunit\u00e0 gay. \nNel febbraio 2004 Russell Arons, il vice presidente del reparto marketing della Mattel, trattandoli come personaggi reali dello star system ha annunciato la separazione di Barbie e Ken, a causa della riluttanza di Ken a sposarsi. . Durante il suo allontanamento da Barbie non sono state prodotte nuove versioni di Ken. Nel febbraio 2006 \u00e8 stato riferito che la coppia era ritornata insieme."}
{"id": "1953523", "revid": "247222", "url": "https://it.wikipedia.org/wiki?curid=1953523", "title": "Os Dias da MadreDeus", "text": "Os Dias da MadreDeus \u00e8 il primo album in studio del gruppo musicale portoghese Madredeus, pubblicato nel 1987."}
{"id": "1953526", "revid": "767487", "url": "https://it.wikipedia.org/wiki?curid=1953526", "title": "Existir", "text": "Existir \u00e8 il secondo album in studio del gruppo Madredeus, pubblicato nel 1990."}
{"id": "1953527", "revid": "104265", "url": "https://it.wikipedia.org/wiki?curid=1953527", "title": "Principio di effettivit\u00e0", "text": "Il principio di effettivit\u00e0 in diritto \u00e8 quel principio che prevede la concreta esecuzione di quanto stabilito dal diritto sostanziale, ovvero dalle norme che fanno parte dell'ordinamento. \nIn filosofia del diritto.\nCarl Schmitt ha affermato che attributo della sovranit\u00e0 \u00e8 avere il potere di \"rompere\" l'ordine costituzionale: \"necessitas suprema lex est\" \u00e8 la massima che simboleggia, secondo lui, la realt\u00e0 che riprende i suoi diritti sulla norma e, in nome dell\u2019effettivit\u00e0, conferisce la possibilit\u00e0 di agire direttamente per provvedere alla sicurezza dello Stato. \nSecondo Hans Kelsen, invece, \u201cil diritto vale soltanto come diritto positivo, e cio\u00e8 come diritto posto\u201d; pertanto, l'ordinamento giuridico \u00e8 effettivo solo se \u201capplicato e osservato\u201d ed il diritto positivo \u201cdeve essere effettivo, ossia realmente applicato e osservato\u201d sia \u201centro un ambito territoriale circoscritto, come il diritto statale\u201d, sia \u201cal di sopra di ogni confine territoriale, come il diritto internazionale\u201d.\nLa cultura giuridica italiana propende per la ricostruzione della necessit\u00e0 come fonte-fatto che si affiancherebbe alle fonti formali di normazione giuridica in ossequio alla natura primigenia del principio di effettivit\u00e0. Con l'affermazione secondo cui \"il diritto \u00e8 quello che ha la forza di divenire e di imporsi come diritto positivo\", il giurista Santi Romano intende dire che qualora le norme formalmente approvate \"sulla carta\", non risultino anche concretamente applicabili, non si pu\u00f2 parlare di diritto in senso sostanziale.\nNella tutela giurisdizionale.\n\u00c8 il principio sul quale si basa la tutela dei diritti quando questa diviene efficace nel singolo caso concreto. \u00c8 sorto dal \"Common law\" ed \u00e8 transitato nel diritto internazionale attraverso la teoria dei poteri impliciti: ma \u00e8 grazie agli ordinamenti giuridici sovranazionali che si \u00e8 affermato come mezzo per l'\"enforcement\" delle pronunce rese dalla Giurisdizione. Proprio per questa sua idoneit\u00e0 a garantire l'efficacia delle norme di diritto all'interno di un ordinamento giuridico, pu\u00f2 essere considerato un parametro per valutare la validit\u00e0 di un determinato sistema legislativo.\nPrincipio di effettivit\u00e0 e diritto unionale.\nUno degli ambiti in cui si pu\u00f2 rilevare facilmente l'importanza del principio di effettivit\u00e0 \u00e8 il diritto dell'Unione europea. L'ordinamento unionale pu\u00f2 essere classificato come sovranazionale: considerato che - per espressa previsione del Trattato CE - il diritto comunitario riserva una rilevanza fondamentale alle legislazioni statali, risulta necessaria l'individuazione di appositi meccanismi, finalizzati a rendere effettiva l'applicazione del diritto della Comunit\u00e0-Unione Europea.\nIl principio di effettivit\u00e0 si \u00e8 affermato, gi\u00e0 quando si versava in ambito comunitario, in seguito ad una lenta evoluzione giurisprudenziale, non essendo espressamente codificato da alcuna norma del trattato. Le norme che la Corte di Giustizia ha utilizzato come base normativa sono principalmente due: l'art 10 del T.C.E., che sancisce l'obbligo per gli stati membri di adottare tutti i provvedimenti idonei a rendere effettiva l'applicazione del diritto comunitario, omettendo tutti quei comportamenti che possano esserne di ostacolo; e l'art 2 T.U.E. che, dopo aver elencato tutti gli obiettivi dell'U.E., nell'ultimo comma dichiara che l'U.E. si impegna a raggiungere tali obbiettivi nel rispetto del principio di sussidiariet\u00e0, vale a dire quel principio secondo cui l'intervento dell'U.E. \u00e8 subordinata all'impossibilit\u00e0 degli stati membri di intervenire, per mezzo dei loro strumenti nazionali. \nPrincipio di effettivit\u00e0 e caratteristiche dell'U.E..\nProprio il principio di effettivit\u00e0 sta alla base delle due caratteristiche tipiche dell'U.E.\nL'ordinamento comunitario \u00e8 un ordinamento indipendente ed autonomo.\nEsso \u00e8 indipendente dalle altre entit\u00e0, nazionali ed internazionali: si tratta di un concetto particolare di indipendenza, perch\u00e9 l'ordinamento comunitario \u00e8 influenzato, da un lato dagli ordinamenti degli Stati membri, e dall'altro dal diritto internazionale (tanto \u00e8 vero che l'atto costitutivo della C.E.-U.E. \u00e8 un trattato, tipico atto di diritto internazionale).\nEsso \u00e8 inoltre autonomo, in quanto l'Unione europea pu\u00f2 autonomamente prendere provvedimenti anche nei confronti dei singoli stati o soggetti privati.\nPrincipio di effettivit\u00e0 e fonti del diritto comunitario.\nPer prima cosa, la Corte ha utilizzato il principio di effettivit\u00e0 per disciplinare i rapporti esistenti tra norme interne e norme comunitarie.\nIn tre casi \"leading case\" in materia (caso Granital, caso Fratelli Costanzo, caso Simmenthal), la Corte ha affermato la prevalenza delle norme comunitarie sulle norme di diritto interno.\nIn caso di contrasto, ogni giudice nazionale avr\u00e0 il potere di disapplicare le norme nazionali in favore di quelle comunitarie con esse contrastanti.\nSolo in caso di dubbi circa l'interpretazione delle norme comunitarie, il giudice nazionale potr\u00e0 ricorrere alla corte di giustizia che ne fornir\u00e0 l'interpretazione autentica.\nAddirittura, per garantire l'effettivit\u00e0 del diritto comunitario, la corte, nelle cause Kune ed Heitz e Kempter, \u00e8 arrivata ad affermare che l'interpretazione autentica fornita dall'organo giurisdizionale comunitario pu\u00f2 stravolgere gli effetti di sentenze gi\u00e0 passate in giudicato.\nPrincipio di effettivit\u00e0 e libert\u00e0 comunitarie: il caso Chen e la libera circolazione delle persone.\nCorollario del principio di effettivit\u00e0 \u00e8 la garanzia dell'effettiva possibilit\u00e0 di esercizio delle libert\u00e0 sancite nel trattato. Una di tali libert\u00e0 \u00e8 rappresentata dal diritto di circolazione e di soggiorno riconosciuto a tutti i cittadini della Comunit\u00e0 Europea; compito della comunit\u00e0 \u00e8 garantire la possibilit\u00e0 di esercitare effettivamente tale diritto senza restrizioni.\nLeading case in materia \u00e8 il caso Chen: nella fattispecie la signora Chen, di cittadinanza cinese, si trasferisce in Irlanda, dove partorisce una bambina, Kety, che, in forza dello ius soli, acquista la cittadinanza irlandese. Poco dopo la nascita, la madre decide di trasferirsi nel Regno Unito, sfruttando il diritto di circolazione acquisito dalla piccola Kety.\nLe autorit\u00e0 inglesi negano tale diritto sostenendo: in primo luogo l'inesistenza di una vera e propria disponibilit\u00e0 economica in capo alla minore, dipendendo quest'ultima dai genitori; in secondo luogo che il diritto in questione sarebbe esercitabile solo dalla minore, non avendo la madre cittadinanza comunitaria; il governo inglese sostiene inoltre di voler evitare un cosiddetto \"abuso del diritto\". La corte, investita della questione relativa alla compatibilit\u00e0 di una tale interpretazione con il diritto comunitario, risponde: in primo luogo che la disponibilit\u00e0 economica \u00e8 un requisito oggettivo - \u00e8 sufficiente che la persona sia in possesso del denaro richiesto, senza bisogno di indagare sulla provenienza di tale denaro -; in secondo luogo ,qualora si impedisse alla madre l'esercizio del diritto di circolazione, si impedirebbe l'esercizio del medesimo diritto alla cittadina minorenne.\nInoltre si pu\u00f2 parlare di \"abuso del diritto\" solo nel caso in cui sia provato che il soggetto abbia agito al solo scopo di frodare l'ordinamento comunitario, nel caso di specie non si pu\u00f2 andare ad indagare perch\u00e9 la coppia abbia deciso di procreare proprio in Irlanda.\nQuesto \u00e8 un chiaro esempio di come la Corte di Giustizia sia disposta ad andare oltre il significato letterale della norma pur di garantire l'effettivo esercizio delle libert\u00e0 ai cittadini comunitari.\nI diritti del consumatore in ambito comunitario.\nUna serie di norme riguarda poi la tutela del consumatore. Rilevanti in materia sono le norme riguardanti i contratti stipulati fuori dai locali commerciali, che attribuiscono tra l'altro al consumatore il potere di recedere unilateralmente da contratti conclusi in tali circostanze.\nLa corte di Giustizia \u00e8 stata chiamata a pronunciarsi sulla compatibilit\u00e0 della legislazione nazionale tedesca e la direttiva comunitaria 85/577, in tema di tutela dei consumatori, che prevede, tra l'altro, l'obbligo per il professionista di informare il consumatore circa gli effetti per lui svantaggiosi dell'operazione, prevedendo obblighi di controllo da parte degli stati (Caso Shulte).\nLa Corte giudica lesiva del principio di effettivit\u00e0 del diritto comunitario la condotta tenuta da una banca, e il relativo omesso controllo dello stato, la quale non aveva informato una coppia di coniugi, che avevano stipulato un contratto di mutuo, della circostanza che il recesso dal contratto avrebbe comportato un obbligo di restituzione immediata della somma, con l'aggiunta degli interessi.\nPrincipio di effettivit\u00e0 e libera circolazione dei servizi.\nUna libert\u00e0 fondamentale dell'ordinamento comunitario \u00e8 la libera circolazione dei servizi.\nSancita dall'art. 49 T.C.E., detta libert\u00e0 pu\u00f2 essere definita come il diritto dei soggetti operanti nell'ambito della comunit\u00e0 europea di prestare i propri servizi anche in stati diversi da quello di appartenenza. Compito della comunit\u00e0 \u00e8 dunque quello di tenere sotto controllo le norme interne che, sostanzialmente restringono la circolazione infracomunitaria di servizi.\nNella maggior parte dei casi la restrizione sta proprio nella previsione, all'interno di normative nazionali, di condizioni di fatto sfavorevoli per gli operatori stranieri. \nTuttavia la Corte di Giustizia ha individuato alcune condizioni in presenza delle quali un ordinamento nazionale pu\u00f2 limitare la circolazione dei servizi (sono quelle stesse condizioni sancite dalla corte nel caso Cassis Dijon con riferimento alla libera circolazione di merci).\nTali restrizioni possono essere disposte per ragioni di ordine pubblico, di sicurezza pubblica e di sanit\u00e0 pubblica; semprech\u00e9 la restrizione sia proporzionale al fine perseguito.\nProprio qui si vedono i rapporti con il principio di effettivit\u00e0: per garantire l'effettivit\u00e0 della libert\u00e0 in questione, la Corte \u00e8 stata svariate volte chiamata a pronunciarsi sulla effettivo proporzionalit\u00e0 della misura restrittiva adottata dal singolo stato rispetto al fine perseguito. Per far ci\u00f2 la Corte ha dovuto valutare la possibilit\u00e0 o meno di raggiungere lo scopo diversamente. Nel caso \"Bake off\" la Corte ha giudicato incompatibile con il diritto comunitario il provvedimento con il quale le autorit\u00e0 greche includevano il particolare prodotto importato Bake off, nella disciplina prevista per la panificazione ordinaria, senza tener conto delle peculiarit\u00e0 del prodotto. I fini perseguiti dal governo (tutela della sanit\u00e0 pubblica e tutela dei consumatori) avrebbero potuto essere perseguiti in altra maniera e senza restringere la libera circolazione delle merci e dei servizi (ad esempio apponendo etichette informative per i consumatori).\nAllo stesso modo nella sentenza Placanica la Corte giudic\u00f2 illegittima la legislazione italiana nel punto in cui prevedeva l'obbligo di ottenere apposite autorizzazioni governative anche per gli operatori internazionali, esercenti nel campo delle scommesse. La corte ritenne, da un lato contraddittoria la motivazione del governo italiano -secondo cui la normativa sarebbe stata finalizzata alla disincentivazione del gioco di azzardo- dal momento che lo stesso addirittura sponsorizzava lo stesso, dall'altro la possibilit\u00e0 di raggiungere il secondo obiettivo perseguito dalla norma -tutela della sicurezza pubblica- in modi alternativi (ad es. attraverso controlli pi\u00f9 stringenti)."}
{"id": "1953528", "revid": "767487", "url": "https://it.wikipedia.org/wiki?curid=1953528", "title": "Lisboa (album)", "text": "Lisboa \u00e8 un doppio album dal vivo del gruppo musicale portoghese Madredeus, pubblicato nel 1992."}
{"id": "1953532", "revid": "767487", "url": "https://it.wikipedia.org/wiki?curid=1953532", "title": "O Esp\u00edrito da Paz", "text": "O Esp\u00edrito da Paz \u00e8 il terzo album in studio del gruppo Madredeus, pubblicato nel 1994."}
{"id": "1953533", "revid": "188323", "url": "https://it.wikipedia.org/wiki?curid=1953533", "title": "Testata troncoconica", "text": ""}
{"id": "1953534", "revid": "767487", "url": "https://it.wikipedia.org/wiki?curid=1953534", "title": "Ainda", "text": "Ainda \u00e8 il quarto album in studio del gruppo Madredeus, pubblicato nel 1995 dalla Blue Note. \u00c8 stato utilizzato anche come colonna sonora del film \"Lisbon Story\" del regista Wim Wenders."}
{"id": "1953535", "revid": "188323", "url": "https://it.wikipedia.org/wiki?curid=1953535", "title": "Testata emisferica", "text": ""}
{"id": "1953538", "revid": "1431409", "url": "https://it.wikipedia.org/wiki?curid=1953538", "title": "Jack Bauer", "text": "Jack Bauer \u00e8 un personaggio protagonista della serie televisiva \"24\". \u00c8 interpretato da Kiefer Sutherland.\nAll'interno della storyline di \"24\" Jack \u00e8 un membro chiave del Counter Terrorist Unit (CTU), ed \u00e8 spesso riconosciuto come il miglior agente che il CTU possieda. Il lavoro di Jack \u00e8 quello di prevenire attacchi ai danni degli Stati Uniti d'America salvando sia vite civili che figure governative. In pi\u00f9 di un'occasione Jack lo fa anche a scapito delle proprie situazioni personali, in quanto spesso i suoi nemici prendono come bersaglio i suoi amati.\nConcept.\nIl co-creatore di \"24\" Joel Surnow ha detto che non avevano nessun attore in mente per la parte: \u00abnon sapevamo chi fosse. Stavamo facendo provini per molte persone e poi sentimmo parlare di Kiefer Sutherland e pensammo \"Questo \u00e8 Jack Bauer\"\u00bb. Inizialmente Kiefer Sutherland aveva riserve circa l'interpretazione di Bauer, dicendo: \u00abQuesto \u00e8 veramente all'avanguardia e diverso, non c'\u00e8 verso che lo capiscano. Mi farebbero comodo i soldi, e nessuno lo vedr\u00e0 mai\u00bb. Il cognome Bauer \u00e8 stato preso da un episodio della serie TV \"Nikita\".\nNell'interpretare il personaggio, Sutherland deve produrre l'equivalente di 18 ore di girato ogni stagione \u00abche \u00e8 come produrre 12 film, quindi \u00e8 ovvio che ci siano errori ma sono molto sorpreso di come tutto vada per il meglio\u00bb. Sutherland \u00e8 anche produttore esecutivo in \"24\". Ha portato Jack Bauer in televisione e nel mondo dei videogiochi, e nel 2006 ha siglato un contratto da 40 milioni di dollari per interpretare il personaggio.\nL'uso della tortura durante gli interrogatori \u00e8 stato spesso citato come ispirazione per gli interrogatori della CIA.\nCaratterizzazione.\nJack Bauer \u00e8 nato a Santa Monica, in California, il 18 febbraio, 1966, da Philip Bauer. Il nome della madre di Jack \u00e8 sconosciuto. Jack ha un fratello, Graem Bauer. Ha un bachelor conseguito all'Universit\u00e0 della California, Los Angeles, e una laurea in criminologia e legge all'Universit\u00e0 della California, Berkeley.\nHa lavorato inizialmente nelle forze speciali dell'esercito: United States Army Special Forces e Delta Force (soprattutto nel Golfo Persico e nella Guerra del Kosovo) raggiungendo il grado di capitano. In seguito Jack ha lasciato l'esercito (rimanendo per\u00f2 attivo per le missioni pi\u00f9 delicate) e ha lavorato per la SWAT del Los Angeles Police Department, e la Special Activities Division della CIA, entrando poi nel CTU di Los Angeles.\nAbilit\u00e0.\nGrazie al tempo trascorso nelle United States Army Special Forces e nella Delta Force, Jack \u00e8 un combattente molto abile sia con le armi da fuoco che a mani nude, molto temuto dai terroristi; fra le altre cose, \u00e8 stato in grado di eliminare un intero battaglione di terroristi (fra i quali ex appartenenti alle forze speciali serbe). \u00c8 un ottimo agente sotto copertura e pu\u00f2 resistere a livelli di dolore che ucciderebbero qualsiasi uomo. \u00c8 stato in grado di affrontare un terrorista altamente addestrato e di spezzargli il collo nonostante in quel momento avesse un problema cardiaco; ha poi replicato questa azione, stavolta con le gambe mentre era ammanettato. Non si fa scrupoli a uccidere uomini a sangue freddo, mostrandosi favorevole a far eliminare membri della famiglia di un terrorista, se questi non avesse collaborato con lui."}
{"id": "1953539", "revid": "188323", "url": "https://it.wikipedia.org/wiki?curid=1953539", "title": "Testata semisferica", "text": ""}
{"id": "1953541", "revid": "767487", "url": "https://it.wikipedia.org/wiki?curid=1953541", "title": "O Para\u00edso", "text": "O Para\u00edso \u00e8 il quinto album in studio del gruppo Madredeus, pubblicato nel 1997."}
{"id": "1953542", "revid": "188323", "url": "https://it.wikipedia.org/wiki?curid=1953542", "title": "Squish", "text": ""}
{"id": "1953543", "revid": "117966006", "url": "https://it.wikipedia.org/wiki?curid=1953543", "title": "Francesco Pontone", "text": "Negli anni sessanta aderisce alle organizzazioni giovanili universitarie della destra poi al MSI-DN, eletto consigliere comunale nel 1975, guid\u00f2 l'opposizione della destra all'amministrazione del sindaco comunista Maurizio Valenzi, nel 1980 fu eletto consigliere della Campania e poi segretario regionale.\nNel 2004, ha presentato al Senato della Repubblica, commissione Affari costituzionali, la proposta di istituire quale festivit\u00e0 civile nazionale la Festa dei nonni, che divent\u00f2 ufficiale a tutti gli effetti dall'anno successivo con la Legge n. 159 del 31 luglio 2005. Pontone \u00e8 stato Tesoriere di Alleanza Nazionale.\nTesoriere di An per anni e amico di Gianfranco Fini. Il 2 agosto 2010 abbandona il PdL per fondare Futuro e Libert\u00e0 per l'Italia. Dopo alcuni mesi ritorna nel PdL."}
{"id": "1953545", "revid": "767487", "url": "https://it.wikipedia.org/wiki?curid=1953545", "title": "O Porto", "text": "O Porto \u00e8 un album dal vivo del gruppo Madredeus, pubblicato nel 1998."}
{"id": "1953549", "revid": "1259603", "url": "https://it.wikipedia.org/wiki?curid=1953549", "title": "Corrado Ricci", "text": "Fu nominato senatore del Regno d'Italia nella XXVI legislatura.\nBiografia.\nFiglio d'arte, il padre Luigi Ricci (1823-1896) fu uno scenografo e fotografo di successo, segu\u00ec gli studi liceali classici parallelamente a quelli artistici presso l'Accademia di belle arti di Ravenna. Nell'ambito delle esposizioni annuali scolastiche vinse un primo premio in paesaggio e un secondo premio in ornato.\nDopo il diploma, si iscrisse alla facolt\u00e0 di legge dell'Universit\u00e0 di Bologna.\nDi nuovo intraprese due studi paralleli: affianc\u00f2 il percorso degli studi giuridici a quello degli studi letterari ed artistici. Divenne allievo di Giosu\u00e8 Carducci, che consider\u00f2 sempre come suo maestro, insieme con il padre.\nLaureatosi in legge nel 1882, Ricci decise di abbandonare la \"carriera\" poetica, che era stata la sua prima aspirazione, per dedicarsi in maniera continuativa allo studio della storia e dell'archeologia, che peraltro aveva gi\u00e0 affrontato in giovanissima et\u00e0. La prima prova di tali interessi fu, tra le altre, \"Ravenna e i suoi dintorni\", opera storico-artistica redatta nel 1877. Fatta pervenire al professor Carducci, che l'accolse favorevolmente, l'anno seguente and\u00f2 in stampa.\nDal 1897 direttore nei musei, nelle gallerie e negli scavi di antichit\u00e0 e della Galleria Estense di Modena, nello stesso anno fu incaricato anche della sovrintendenza e della direzione del Museo nazionale di Ravenna, preludio alla nomina come primo Sovrintendente ai monumenti di Ravenna (1898). Sotto la sua direzione furono effettuati: i restauri della Basilica di San Vitale (1898-1906, poi continuati dai suoi successori), del mausoleo di Galla Placidia (1898-1901), del cosiddetto palazzo di Teoderico (1898-1905) e della Basilica di Sant'Apollinare in Classe (1899-1906).\nTra il 1894 e il 1896 Ricci era stato direttore della Galleria nazionale di Parma, istituzione in cui mise a punto un vero e proprio modello di riordino museografico che comprendeva la ricerca, lo studio ed il riordino inventariale ed espositivo dei beni culturali ai fini del restauro.\nApplic\u00f2 questo modello con successo nelle gallerie di Brera e Bergamo, Firenze e Roma.\nFece eseguire, inoltre, lavori di studio e di ampliamento del Museo del Bargello di Firenze, delle quadrerie di San Gimignano e di Volterra.\nNel 1906 fu nominato direttore generale nel Ministero della pubblica istruzione; fu anche presidente dell'Istituto di archeologia e storia dell'arte di Roma.\nNel 1909 fu approvata dal Parlamento una legge da lui fortemente voluta, la n. 364, con la quale si diede il definitivo assetto istituzionale alle Antichit\u00e0 e Belle Arti, disciplinando per la prima volta tutta la materia del patrimonio artistico, archeologico e storico d'Italia. Nel 1920 fu onerato della commemorazione di Raffaello Sanzio nel quattrocentesimo della morte, svoltasi al Collegio romano.\nNel 1923 \u00e8 nominato senatore del Regno.\nNel 1925 fu tra i firmatari del \"Manifesto degli intellettuali fascisti\". Diresse la collana \"Italia Artistica\" dell'Istituto Italiano d'Arti Grafiche di Bergamo, collana a cui collaborarono autori prestigiosi, come il forlivese Antonio Beltramelli.\nOltre ai prevalenti scritti di storia dell'arte, si occup\u00f2, anche, di studi danteschi. \nNel 1900 aveva sposato Elisa Guastalla (1858-1945), mantovana, gi\u00e0 vedova di Alberto Errera, patriota ed economista. Esperta di merletti e ricami, su cui scrisse in molte riviste, era ebrea e durante la guerra, per sfuggire alla deportazione, fu costretta a fingersi malata di mente e a ricoverarsi in clinica. \nBiblioteca e archivio personale.\nLa sua biblioteca, le sue carte e il suo ricco archivio fotografico furono donate da Ricci stesso alla Biblioteca Classense di Ravenna dove sono tuttora conservate.\nIntitolazioni.\nNel 1939 la citt\u00e0 di Roma gli intitol\u00f2 il largo alla confluenza di via Cavour con l'attuale via dei Fori Imperiali, con vista su tutto il nucleo archeologico appena riportato alla luce."}
{"id": "1953550", "revid": "729019", "url": "https://it.wikipedia.org/wiki?curid=1953550", "title": "Strada statale 162 della Valle Caudina", "text": "La strada statale 162 della Valle Caudina (SS 162), \u00e8 una ex strada statale della Campania, fino al 2001 era gestita dall'ANAS, oggi \u00e8 declassificata a strada provinciale e la sua gestione \u00e8 passata agli enti locali.\nNella breve tratta Acerra-Cancello Scalo ha assunto la denominazione di ex strada statale 162 della Valle Caudina (ex SS 162) ed \u00e8 gestita dalla citt\u00e0 metropolitana di Napoli.\nNella tratta Cancello-Arienzo \u00e8 stata ridenominata strada provinciale 338 ex SS 162 (SP 338 ex SS 162) ed \u00e8 gestita dalla Provincia di Caserta.\nStoria.\nIstituita nel 1953, la ex strada statale era la principale via di collegamento tra la Valle Caudina e Napoli. Diramava dalla strada statale 7 bis di Terra di Lavoro in contrada Salice (frazione di Afragola), attraversava l'attuale centro cittadino di Casalnuovo, proseguiva per circa 5\u00a0km raggiungendo Acerra e la frazione di Gaudello per proseguire verso il casertano, Cancello Scalo, localit\u00e0 Botteghino, quindi San Felice a Cancello e Arienzo per poi congiungersi con la strada statale 7 Via Appia, posta ai margini della valle Caudina che dava appunto il nome alla statale.\nIl vecchio tracciato, ormai quasi del tutto estinto dall'urbanizzazione dei comuni attraversati, \u00e8 stato sostituito dalla strada statale 162 NC Asse Mediano, una superstrada costruita con i fondi strutturali stanziati nel dopo terremoto del 1980 dalla legge 219 del 1981."}
{"id": "1953551", "revid": "767487", "url": "https://it.wikipedia.org/wiki?curid=1953551", "title": "Movimento (album)", "text": "Movimento \u00e8 il sesto album in studio del gruppo Madredeus, pubblicato nel 2001."}
{"id": "1953552", "revid": "767487", "url": "https://it.wikipedia.org/wiki?curid=1953552", "title": "Antologia (Madredeus)", "text": "Antologia \u00e8 una raccolta del gruppo Madredeus, pubblicata nel 2000."}
{"id": "1953554", "revid": "110157", "url": "https://it.wikipedia.org/wiki?curid=1953554", "title": "Palavras Cantadas", "text": "Palavras Cantadas \u00e8 una raccolta del gruppo Madredeus, pubblicata nel 2001."}
{"id": "1953555", "revid": "767487", "url": "https://it.wikipedia.org/wiki?curid=1953555", "title": "Electronico", "text": "Electronico \u00e8 un album di remix del gruppo musicale Madredeus, pubblicato nel 2002."}
{"id": "1953556", "revid": "110157", "url": "https://it.wikipedia.org/wiki?curid=1953556", "title": "Euforia (album)", "text": "Euforia \u00e8 un doppio album dal vivo del gruppo Madredeus, pubblicato nel 2002."}
{"id": "1953557", "revid": "1573940", "url": "https://it.wikipedia.org/wiki?curid=1953557", "title": "Biston betularia", "text": "Biston betularia () \u00e8 un lepidottero appartenente alla famiglia Geometridae, diffuso in Eurasia e America Settentrionale. Il primo esemplare in forma carbonaria \u00e8 stato catturato nei pressi di Manchester nel 1745.\nMorfologia.\nEsiste in diverse cromie, tra le quali la forma chiara detta typica (definita \"normale\") e quella scura detta carbonaria (definita \"melanica\").\nMimetismo.\nDeve il nome di \"betularia\" all'abitudine a posarsi sui tronchi delle betulle, alberi dalla corteccia chiara, dove nei mesi di Maggio e Luglio deposita le sue uova; grazie ad una maggiore adattivit\u00e0 mimetica, la forma predominante \u00e8 quella chiara, per via di una pi\u00f9 semplice elusione dei predatori.\nMelanismo industriale.\nCon l'avvento della rivoluzione industriale, soprattutto nell'Inghilterra del XVIII secolo, iniziarono ad essere immesse nell'atmosfera ingenti quantit\u00e0 di polveri scure derivanti dalla combustione del carbone (il principale combustibile delle macchine dell'epoca) e altre sostanze derivate dalla combustione. Nelle aree industriali, di conseguenza, le cortecce degli alberi (incluse le betulle), iniziarono a diventare pi\u00f9 scure per via del carbonio nell'aria, ma anche a causa di altre sostanze inquinanti tipiche degli scarichi industriali, come l'anidride solforosa, che uccidono i licheni chiari che ricoprono le cortecce di molti alberi e altre superfici. Per effetto di questo mutamento ambientale, la forma melanica della \"Biston betularia\" (ossia la \"Biston betularia\" var. \"carbonaria\") acquis\u00ec un vantaggio mimetico sulla forma chiara diventando in breve tempo numericamente prevalente. Questo fenomeno, detto melanismo industriale \u00e8 stato di grande aiuto per comprendere i meccanismi della selezione naturale."}
{"id": "1953558", "revid": "767487", "url": "https://it.wikipedia.org/wiki?curid=1953558", "title": "Um Amor Infinito", "text": "Um Amor Infinito \u00e8 il settimo album in studio del gruppo Madredeus, pubblicato nel 2004."}
{"id": "1953561", "revid": "767487", "url": "https://it.wikipedia.org/wiki?curid=1953561", "title": "Faluas do Tejo", "text": "Faluas do Tejo \u00e8 l'ottavo album in studio del gruppo Madredeus, pubblicato nel 2005."}
{"id": "1953563", "revid": "118301814", "url": "https://it.wikipedia.org/wiki?curid=1953563", "title": "Maria Rizzotti", "text": "Biografia.\nSpecialista in chirurgia plastica, nel 2008, nel 2013 viene eletta al Senato. Il 16 novembre seguente, con la sospensione delle attivit\u00e0 del Popolo della Libert\u00e0, aderisce a Forza Italia . Inizia poi a frequentare il cosiddetto \"cerchio magico\" di Silvio Berlusconi composto da Mariarosaria Rossi, Francesca Pascale, Deborah Bergamini e Giovanni Toti difatti seguendo con loro il Cavaliere nella campagna elettorale per le Elezioni regionali italiane del 2015.\nNel 2018 viene rieletta al Senato. Nella XVII legislatura diventa vicepresidente della XII\u00aa Commissione permanente (Igiene e sanit\u00e0) dal 7 maggio di quell'anno e membro della Commissione parlamentare per l'infanzia e l'adolescenza dal 19 luglio; fa anche parte della delegazione parlamentare italiana presso l\u2019Assemblea del Consiglio d'Europa.\nNel dicembre 2019 \u00e8 tra i 64 firmatari (di cui 41 di Forza Italia) per il referendum confermativo sul taglio dei parlamentari: pochi mesi prima i senatori berlusconiani avevano disertato l'aula in occasione della votazione sulla riforma costituzionale."}
{"id": "1953565", "revid": "174925", "url": "https://it.wikipedia.org/wiki?curid=1953565", "title": "Sport", "text": "Lo sport \u00e8 l'insieme di attivit\u00e0 motorie che impegna \u2014 a livello agonistico oppure di esercizio \u2014 le capacit\u00e0 psicofisiche dell'atleta, che svolge una disciplina sportiva, con finalit\u00e0 amatoriali oppure ricevendo un compenso, nel qual caso si parla di sport professionistico.\nLo sport \u00e8 innanzitutto un'attivit\u00e0 ricreativa per chi lo pratica, ma pu\u00f2 esserlo anche per chi assiste all'evento sportivo in qualit\u00e0 di spettatore.\nEtimologia.\nIl termine \u00e8 un'abbreviazione dell'inglese \u00abdisport\u00bb, a sua volta derivato dal francese \u00abdesport\u00bb, che in antico francese significa divertimento, piacere fisico o spirituale. In italiano sarebbe traducibile con \"diporto\", termine oggi riservato alla navigazione sportiva, ma che fu imposto in Italia durante il fascismo, nell'ambito della politica di italianizzazione dei termini di origine straniera.\nStoria e aspetto culturale.\nL'identificazione dello sport come attivit\u00e0 che coinvolga le abilit\u00e0 umane basilari fisiche e mentali \u2015 esercitandole con costanza per migliorare ed usarle in maniera pi\u00f9 proficua \u2015 permette di tracciarne un collegamento storico con lo sviluppo dell'intelligenza umana. Per le civilt\u00e0 primitive, l'attivit\u00e0 fisica \u2014 sia pur priva dei connotati agonistici che l'avrebbero caratterizzata in seguito \u2014 era un modo utile per approfondire la conoscenza della natura ed applicare una maggiore padronanza su di essa. La diffusione della pratica sportiva nella maggioranza delle societ\u00e0 contemporanee \u00e8 indice dell'importanza che lo sport assume in senso sociale, ma anche economico e politico. Pu\u00f2 inoltre far parte della cultura di una societ\u00e0, legandosi ai cambiamenti che la contraddistinguono: una disciplina che contribuisca ad affermare l'identit\u00e0 di uno Stato \u00e8 chiamata \u2014 talvolta anche con finalit\u00e0 legislative \u2014 sport nazionale.\nRelativamente all'aspetto ludico, \u00e8 da notare come lo sport sia diffuso soprattutto presso quelle realt\u00e0 sociali i cui mezzi economici e culturali ne permettano la pratica. Talune discipline richiedono infatti specifiche attrezzature per poter essere praticate, dalle pi\u00f9 semplici (quali i giochi con la palla) alle pi\u00f9 complesse (come gli sport che prevedono l'utilizzo di motori). Esistono tuttavia discipline che non richiedono strumenti particolari, rendenone possibile l'accesso anche a popolazioni con minori disponibilit\u00e0 economiche: in tal senso, i successi sportivi possono venire visti come una forma di riscatto sociale.\nUn'altra concezione \u00e8 quella secondo cui lo sport possa trasmettere valori universali, tra cui la socializzazione e il rispetto sia tra compagni che tra avversari: una definizione ufficiale di quest'ultimo aspetto \u00e8 ravvisabile nel cosiddetto fair play. Per contro, non mancano critiche secondo cui lo sport venga utilizzato - in determinati contesti influenzati da fattori economici o sociali - come mezzo di propaganda politica, favorendo persino l'affiorare di aspetti deleteri (non ultimo il razzismo).\nFattori che determinano il successo e la diffusione di uno sport sono \u2014 tra gli altri \u2014 la semplicit\u00e0 dei regolamenti (che ne determinano la comprensione e il seguito presso i tifosi) e l'attenzione riservata dai mass media. Gli appassionati possono infatti contare sull'ampia reperibilit\u00e0 di informazioni, sia tramite fonti cartacee (tra cui \"La Gazzetta dello Sport\") che on-line (molti atleti e squadre dispongono infatti di siti ufficiali). Non da ultimo, i fondamenti etici dello sport e le movenze di base sono insegnate a scuola sin dalla tenera et\u00e0: l'organizzazione prende il nome di educazione fisica.\nLo sport nella Preistoria.\nNel corso del XIX secolo molte scoperte di esempi di arte rupestre sono state effettuate in Francia, per esempio a Lascaux, in Africa ed in Australia, che dimostrano come in tempi preistorici\ni graffiti stessi sono una dimostrazione dell'interesse degli uomini delle caverne per attivit\u00e0 che non fossero direttamente legate alla ricerca di cibo e alla sopravvivenza, ma che possiamo definire invece come svago o riti di buon auspicio.\nLe trib\u00f9 primitive africane, americane, oceaniche analizzate da etnografi dell'Ottocento,\nhanno conservato per millenni il senso e il carattere delle esercitazioni sportive e consentirono di formulare alcune ipotesi sulla evoluzione degli esercizi, dal loro originario scopo pratico a quello successivo ritualistico nell'ambito di cerimonie religiose o festive.\nSecondo molti storici dello sport, tra i quali Antonino Fugardi, questa linea evolutiva pu\u00f2 essere applicata, a grandi linee, anche allo sviluppo dell'attivit\u00e0 sportiva europea e asiatica.\nOrigini dello sport.\nLe esercitazioni sportive erano in un primo tempo singole, poi divennero collettive e praticate anche dalle donne sin dal Medioevo; l'esercizio pi\u00f9 diffuso e pi\u00f9 antico dovette essere la corsa, alla quale si aggiunsero, subito dopo, i lanci e i salti, utili per la caccia e per le guerre.\nBen presto emersero altre manifestazioni indispensabili per la sopravvivenza, dalle quali derivarono il nuoto, la canoa, l'equitazione, la lotta, il pugilato, la scherma contemporanee, a cui si aggiunsero giochi con palle costituite di erba e di grossi frutti.\nInizialmente queste manifestazioni non mostrarono caratteristiche prevalentemente agonistiche, bens\u00ec, soprattutto quelle di gioco e di intrattenimento. \nIn tempi successivi, gli esercizi assunsero un duplice aspetto: quello medico-spirituale-ginnico sviluppato maggiormente in Oriente, e quello atletico-rituale prosperante nel bacino del Mediterraneo. In Occidente prevalsero l'aspetto atletico, la cura del vigore muscolare e la resistenza alle fatiche a fini militari.\nAntico Mediterraneo e Medio Oriente.\nGli Ebrei praticavano il tiro con fionda, il tiro con l'arco ed una gara di forza basata sul sollevamento di un macigno chiamata \"gioco della pietra di paragone\". Illustrazioni dell'et\u00e0 della pietra che ritraggono uomini nuotare e tirare con l'arco sono state ritrovate nel deserto libico.\nPresso altri popoli, come i Babilonesi, gli Assiri, i Medi, i Persiani, gli Etruschi, i Cretesi, i giochi basati sulle abilit\u00e0 e la vigoria fisica, proprio per le loro caratteristiche espressive di forza e di vitalit\u00e0, vennero utilizzati per manifestare la gratitudine per questi doni alle divinit\u00e0 che li concedevano e quindi furono inclusi nelle cerimonie sacre di implorazione e di propiziazione, insieme alle danze ed il canto. Successivamente, i giochi sportivi furono inseriti nelle cerimonie funebri, per onorare re e condottieri, che erano divenuti tali grazie, anche, alla loro doti fisiche e morali e alla loro maestria guerresca.\nSport nell'Antico Egitto.\nLe iscrizioni sugli antichi monumenti egiziani indicano che gi\u00e0 al tempo dei faraoni venivano praticate molte attivit\u00e0 sportive a scopo essenzialmente ludico: lotta, ginnastica, pugilato, nuoto, canottaggio, pesca, atletica e vari generi di giochi con la palla.\nI faraoni, nonch\u00e9 i dignitari e gli uomini di stato dell'antico Egitto assistevano a gare sportive con assiduit\u00e0 e ne favorivano lo svolgimento promuovendo la costruzione delle strutture necessarie.\nDai geroglifici \u00e8 stato possibile stabilire che gi\u00e0 millenni prima dei greci, gli antichi egiziani avevano provveduto a stilare le regole di base per alcuni giochi, ad affidare il controllo della regolarit\u00e0 delle gare ad un arbitro neutro, a dotare i giocatori di uniformi, e ad ornare i vincitori assegnando loro collari di fogge particolari. Sia al vincitore sia al perdente veniva reso omaggio, al primo per la sua superiorit\u00e0 ed al secondo per lo spirito sportivo.\nSport dell'Antica Grecia.\nUna vasta gamma di sport era gi\u00e0 praticata ai tempi dell'antica Grecia: la corsa, il salto in lungo, la lotta, il pugilato, il tiro del giavellotto, il lancio del disco, la gara dei carri da guerra e il pentathlon erano quelli prevalenti. Questa predilezione sta ad indicare l'influenza predominante che la cultura militare nell'antica Grecia ebbe sullo sviluppo degli sport ad essa pi\u00f9 legati e viceversa.\nSecondo la leggenda fu Ercole a fondare, in segno di ringraziamento a Zeus, i giochi sacri di Olimpia dopo aver superato la sua settima delle dodici fatiche previste, e la prima edizione fu omaggiata dalla partecipazione di Apollo e Marte; dopodich\u00e9 caddero in oblio per alcuni secoli finch\u00e9 il re Ifito ripristin\u00f2 i Giochi olimpici, nel 776 a.C. con l'intento di salvaguardare la neutralit\u00e0 della sua patria. Si tenevano in onore di Zeus ogni quattro anni ad Olimpia, un piccolo villaggio del Peloponneso.\nLe Olimpiadi non erano solamente un avvenimento sportivo, ma erano la celebrazione dell'eccellenza individuale, della variet\u00e0 culturale ed artistica dell'intera cultura greca e, soprattutto, erano l'occasione per onorare la massima divinit\u00e0 religiosa. Il vincitore delle Olimpiadi veniva considerato \"l'uomo pi\u00f9 potente del mondo\" e veniva immortalato in statue o poemi. Gli atleti erano tutti maschi, mentre alle donne era proibito partecipare.\nAntica Roma.\nLa cultura romana, come quella ellenistica, celebrava l'esaltazione della competizione fisica. L'attivit\u00e0 sportiva non competitiva veniva praticata prevalentemente nell'ambito delle terme come parte fondamentale di quella cultura del benessere che era un pilastro della societ\u00e0 romana.\nGi\u00e0 ai tempi della fondazione della citt\u00e0 venivano celebrate feste religiose all'interno delle quali erano previste gare sportive.\nIl termine \"ludi\", che indicava generalmente le competizioni sportive, deriva probabilmente dall'etrusco, come gran parte dell'attivit\u00e0 sportiva romana.\nI ludi erano organizzati dai membri della classe sacerdotale ed alle gare partecipavano i giovani appartenenti alla nobilt\u00e0. La sacralit\u00e0 dell'evento sportivo, carattere comune all'attivit\u00e0 dello sport in Grecia, a Roma venne per\u00f2 lentamente sostituita dall'aspetto spettacolare, dal desiderio di intrattenimento collettivo.\nSin dai resoconti pi\u00f9 antichi gli sport o giochi praticati a Roma comprendevano anche le specialit\u00e0 olimpiche greche, ma tra queste il favore del pubblico era riservato ai giochi pi\u00f9 violenti come il pugilato e la lotta ed in particolare al pancrazio, una variante del pugilato molto violenta e dalle conseguenze a volte fatali. L'esasperazione della componente violenta della competizione nell'antica Roma \u00e8 facilmente riscontrabile nel costante successo che ebbero tra la popolazione i combattimenti dei gladiatori, che vennero ben presto utilizzati come stabilizzatori sociali. In questo senso va vista la costruzione in molte citt\u00e0 dell'impero di grandi anfiteatri, come il Colosseo.\nAntica Cina.\nI ritrovamenti di artefatti e edifici antichi suggeriscono che la civilt\u00e0 cinese avesse iniziato a praticare attivit\u00e0 atletiche che possono essere assimilate alla moderna concezione di sport fin dal 4000 a.C. Lo sviluppo delle antiche discipline sportive in Cina sembra sia da collegare allo sviluppo di altre attivit\u00e0 dell'uomo: l'agricoltura, l'artigianato, la guerra e l'intrattenimento.\nL'attivit\u00e0 sportiva maggiormente popolare nell'antica Cina sembra fosse la ginnastica.\nGrazie ai monaci buddisti ci sono giunte regole risalenti all'anno 3000 a.C. che prevedevano di effettuare flessioni, torsioni, atti respiratori. Gli stessi maestri del Tao insegnavano la ginnastica perch\u00e9 garantiva la salute del corpo e l'immortalit\u00e0 dell'anima. Dalla ginnastica pu\u00f2 essere facilmente fatto risalire sia lo sviluppo in Cina delle arti marziali (tra cui il pi\u00f9 famoso stile \u00e8 sicuramente il Kung-Fu del tempio Shaolin), sia la tradizione acrobatica degli artisti del circo tradizionale cinese.\nAgonismo cristiano.\nNel 393 le Olimpiadi vennero soppresse, ma nel bacino del Mediterraneo stava nascendo un agonismo ispirato alla spiritualit\u00e0 evangelica e alla influenza di culture nordiche. Queste furono le materie prime della nascente \"cavalleria\".\nPunti fermi della preparazione fisica restarono la corsa, i salti, la lotta, la scherma, i lanci, le cavalcate. I tornei cavallereschi entusiasmarono per secoli l'Occidente e ancora adesso la definizione \"cavalleresco\" indica un comportamento sportivo esemplare.\nMedioevo.\nNel Medioevo si diffusero altre manifestazione sportive che avranno una immensa fortuna anche nei secoli seguenti: i giochi della palla.\nMentre la \"cavalleria\" era uno sport aristocratico, nel quale il popolo era relegato solo al ruolo di spettatore, nei giochi con la palla il popolo assurgeva al ruolo di protagonista.\nIntorno al X secolo, durante le feste religiose, al termine di una processione, il Vescovo lanciava una palla in mezzo a due squadre formate da numerosi giocatori, che se la contendevano. Pare che la prima manifestazione simile fu svolta a Vienna durante le celebrazioni pasquali.\nQuesta pratica, rapidamente, dilag\u00f2 in Francia e in Spagna e fond\u00f2 due tipi di discipline: una prevedeva l'uso dei piedi per muovere la palla, e nel corso dei secoli, sfoci\u00f2 nel calcio e nel rugby, l'altra utilizzava un bastone per colpire la palla e da essa si svilupparono il tennis, il golf, il baseball.\nSolo in seguito si formarono le tecniche della palla giocata con le mani, forse perch\u00e9 considerate pi\u00f9 facili o forse vietate, in precedenza, per motivi religiosi.\nEt\u00e0 Moderna.\nIntorno al 1400 d.C. Fiore dei Liberi da Udine scrisse un manuale di scherma completo di figure chiarificatrici, mentre nel 1555 Antonio Scaino pubblic\u00f2 un trattato sul gioco della palla contenente, praticamente, gi\u00e0 tutte le tecniche attualmente conosciute.\nAi primi del XVIII secolo l'inglese James Figg elabor\u00f2 le regole del pugilato tratte dalla scherma.\nRinasce la cultura sportiva.\nSpett\u00f2 ai popoli britannici rielaborare e rilanciare la cultura sportiva, messa ai margini della societ\u00e0 dall'illuminismo e dal romanticismo.\nFu Thomas Arnold (1795-1842), preoccupato dal dilagare dei vizi e degli ozi, a fondare la \"pedagogia sportiva\" moderna; proprio a lui dobbiamo l'invenzione anche del termine \"sport\", che lui interpret\u00f2 come \"educare divertendo\", nel pieno rispetto della concezione di Vittorino da Feltre.\nUn altro contemporaneo all'Arnold, lo svedese Enrico Ling, preoccupato per il cattivo stato di salute dei suoi connazionali, ide\u00f2 una serie di regole ginniche definite \"svedesi\", e con lui un gruppo, sempre pi\u00f9 folto, di intellettuali e di educatori richiese a gran voce il ritorno della attivit\u00e0 fisica e di gioco per sviluppare in modo armonioso il corpo e l'anima.\nLe suddivisioni dello sport.\nSport dilettantistico e professionistico.\nIn Italia lo sport professionistico \u00e8 regolamentato dalla legge 91 del 1981, che stabilisce le modalit\u00e0 di divisione in dilettantistico e professionistico. Solo alcuni sport sono stati dichiarati dalla federazione sportiva di appartenenza professionistici (calcio, pallacanestro, golf e altri). Tutti gli altri sono dilettantistici.\nNello sport dilettantistico l'atleta non riceve alcuno stipendio per lo svolgimento dello sport, dando come presupposto che stia esercitando la pratica sportiva solo per funzioni ludico/ricreative, laddove nel professionismo esso riceve compensi per le sue prestazioni. Resta la possibilit\u00e0 di ricevere dei compensi a tassazione nulla o agevolata e dei rimborsi spese, senza perdere lo status di Sportivo Dilettante.\nLa differenza di approccio \u2014 dilettantistico e professionistico \u2014 ha anche talora mutato la natura dello sport a seconda del regime in cui vengano praticati.\nGli atleti professionisti vengono pagati per svolgere la propria attivit\u00e0 e possono essere considerati dei lavoratori dello spettacolo a tutti gli effetti.\nDi solito, solamente i migliori sportivi di ogni disciplina riescono a diventare dei professionisti e ci\u00f2 fa in modo che gli eventi sportivi a cui partecipano i professionisti possano vantare delle prestazioni di livello pi\u00f9 elevato rispetto allo standard dilettantistico.\nIn tutto il mondo, alcuni sport professionistici attraggono la gran parte dei praticanti, mentre le attivit\u00e0 minori sono spesso ignorate (a seconda del luogo, gli sport pi\u00f9 popolari cambiano, a causa delle diverse tradizioni). Queste ultime, si scontrano sia con problemi di visibilit\u00e0 mass-mediologica, sia con l'insufficiente copertura finanziaria da parte dei potenziali sponsor. Ci\u00f2 comporta notevoli costi da sostenere per l'amatorialit\u00e0 dilettantistica e spesso questo si traduce in difficolt\u00e0 logistiche difficilmente superabili senza l'intervento delle autorit\u00e0 pubbliche.\nSecondo un'altra visione del problema, professionismo e dilettantismo operano, o dovrebbero operare, in sinergia. Il primo, mediante l'attenzione che i media e gli sponsor concentrano sui campioni sportivi, valorizza le caratteristiche spettacolari dello sport contribuendo a farlo conoscere maggiormente e ad attrarre, anche verso la pratica attiva, un numero maggiore di persone. Il secondo in termini di visibilit\u00e0 e possibilit\u00e0 economiche, di riflesso beneficia dei risultati dell'altro, fornendo nuovi praticanti e possibili nuovi campioni.\nL'evento in cui il dualismo tra professionismo e dilettantismo ha avuto il maggior livello di contrasto \u00e8 stato sicuramente l'Olimpiade, la pi\u00f9 importante manifestazione sportiva a livello mondiale. Le olimpiadi hanno cadenza quadriennale e si dividono in olimpiadi estive e invernali. In tale occasione i migliori atleti provenienti da ogni parte del mondo, si cimentano nelle diverse discipline olimpiche. In occasione delle prime edizioni delle olimpiadi moderne, per\u00f2, alle gare erano ammessi solo gli atleti dilettanti; nel corso degli anni, e sotto la spinta dell'opinione pubblica e degli sponsor, la regola sub\u00ec varie deroghe e alla fine venne eliminata per permettere agli atleti professionisti, di solito i migliori delle varie discipline, di partecipare alle competizioni olimpiche.\nCon questa decisione venne posta una pietra sopra l'ipocrisia che per decenni tenne in scacco la trasparenza dello sport agonistico, in quanto anche i presunti dilettanti sia del blocco comunista sia quelli occidentali, si allenavano ormai a tempo pieno con modalit\u00e0 scientifiche ottenendo rimborsi spese, talvolta, sostanziosi; queste modalit\u00e0 rischiarono di relegare quasi ad un livello secondario le attivit\u00e0 di studio e di lavoro, sia per il tempo profuso sia per un tornaconto sociale.\nInoltre quella che avrebbe dovuto essere la loro attivit\u00e0 primaria per la loro sussistenza si rivelava, per lo pi\u00f9, a conti fatti, una carriera con le forze armate o di polizia, che grazie ai loro successi sportivi usufruiva di promozioni pressoch\u00e9 automatiche (atleta di stato). Nulla escludeva che da queste promozioni di carriera, gli atleti potessero ottenere, di riflesso, \"guadagni\" socio-economici. Nell'ideale olimpico, definito con la celebre massima dal barone Pierre De Coubertin \"L'importante non \u00e8 vincere, ma partecipare\", possono in ogni caso essere condensati quei principi di lealt\u00e0, impegno e rispetto che dovrebbero essere alla base della pratica sportiva ad ogni livello, sia che si tratti di atleti dilettanti che di professionisti.\nClassificazione.\nIn letteratura si trovano molti schemi di classificazione delle discipline sportive in funzione di diversi fattori:\nQuest'ultima \u00e8 una prima immediata classificazione delle varie specialit\u00e0 sportive:\nLa classificazione tecnica pi\u00f9 esaustiva delle specialit\u00e0 sportive \u00e8 quella studiata dal Prof. Claudio Scotton che elenca e cataloga le specialit\u00e0 sportive suddividendole in famiglie omogenee secondo una classificazione relativa agli obiettivi della tecnica.\nLo sforzo tassonomico di classificazione in ogni dettaglio (il mezzo, il campo di gioco, i dispositivi adottati, la presenza di animali, l'impegno in combattimento \u2026) pu\u00f2 diventare dirimente nella costruzione di un impianto logico razionalmente strutturato per permettere il confronto tra discipline esistenti e il riconoscimento di nuove emergenti.\nIn merito a questo argomento si rimanda alle due tabelle generali (N per le specialit\u00e0 sportive caratterizzate dalla prevalenza di abilit\u00e0 motorie sportive non stereotipate - S per abilit\u00e0 stereotipate) che, partendo dagli obiettivi fondamentali della tecnica sportiva (es. intuire situazioni tattiche adeguando la propria strategia e disorientando l'avversario, raggiungere il bersaglio nel modo pi\u00f9 preciso \u2026) suddividono in macrofamiglie, famiglie, parametri e settori delle specialit\u00e0 sportive.\nDi seguito vengono presentati due esempi di classificazione uno per le abilit\u00e0 stereotipate e uno per le abilit\u00e0 non stereotipate:\nPer spiegare meglio il settore di specialit\u00e0 analizziamo alcune delle diciture sopra elencate:\nSport in situazione di handicap\nTra gli sport non possiamo non citare tutte le attivit\u00e0 sportive in situazione di handicap. \nNegli ultimi anni \u00e8 aumentato l'interesse da parte del pubblico verso queste discipline, favorito da eccezionali prestazioni di atleti diversamente abili con un forte impatto mediatico. \nLa prima edizione dei Giochi Paralimpici (o Paraolimpiadi) \u00e8 avvenuta a seguito della proposta del medico italiano Antonio Maglio di disputare nel 1960 a Roma, che nello stesso anno avrebbe ospitato la XVII Olimpiade.\nQuesto abbinamento con le Olimpiadi ha fatto s\u00ec che la conoscenza di questo tipo di sport crescesse sempre di pi\u00f9 nel corso del tempo.\nLe discipline sportive in situazione di handicap sono suddivise in diverse categorie in base al tipo di sport e alla disabilit\u00e0 dell'atleta (mentale/fisica), sotto la supervisione del Comitato Paraolimpico Internazionale.\nLe categorie in cui sono suddivisi gli Atleti partecipanti alle Paraolimpiadi sono dieci suddivise in base al tipo di disabilit\u00e0:\nDisabilit\u00e0 fisica in cui sono previste otto tipologie:\nDisabilit\u00e0 visive:\nDisabilit\u00e0 intellettive \nSport della mente"}
{"id": "1953569", "revid": "119844188", "url": "https://it.wikipedia.org/wiki?curid=1953569", "title": "Michele Saccomanno", "text": "Come ortopedico dal Maggio 2016 \u00e8 stato eletto Presidente della societ\u00e0 scientifica SOTIMI (Societ\u00e0 di Ortopedia e Traumatologia dell'Italia Meridionale e Insulare)\n\u00c8 stato Assessore Regionale alla Sanit\u00e0 in Puglia dal 1995 al 2000, Assessore all'Ambiente dal 2000 al 2005, e Presidente del gruppo di AN nel Consiglio Regionale dal 2005 al 2008. Durante l'Assessorato all'Ambiente realizza in puglia le prime tre edizioni di \"Mediterre\" la fiera dei parchi del Mediterraneo, con la partecipazione di 23 nazioni rivierasche.\nNominato poi assessore regionale alla sanit\u00e0. durante il suo mandato scoppia il caso \"Di Bella\" ed a sua firma viene approvata, prima in Italia, in Giunta Regionale l'inclusione nei LEA regionali dei farmaci della \"cura Di Bella\". Ne deriver\u00e0 una legge cosiddetta \"Di Bella\" per i farmaci \"off label\", utilizzata anche per le prostaglandine da prescrivere come farmaco favorente l'espulsione del materiale abortivo dopo la RU486.\nPresidente dell'associazione sindacale ortopedica \"nuova ASCOTI\" e presidente della fondazione \"FEMOR\" dedita alla formazione sanitaria anche per terzo mondo e zone di guerra.\nDal 1\u00ba giugno 2015 \u00e8 sindaco di Torre Santa Susanna.\nDal maggio 2016 \u00e8 Presidente della societ\u00e0 scientifica SOTIMI (Societ\u00e0 di Ortopedia e Traumatologia dell'Italia Meridionale e Insulare)"}
{"id": "1953576", "revid": "247222", "url": "https://it.wikipedia.org/wiki?curid=1953576", "title": "Baldo Rossi", "text": "Fu senatore del Regno d'Italia, nominato nel 1923 durante la XXVI legislatura e, come tutti i suoi colleghi compreso suo fratello Luigi, in carica fino al suo decesso.\nDurante la Prima guerra mondiale fu tra i primissimi promotori e organizzatori degli ospedali chirurgici mobili. Professore ordinario di Traumatologia all'Universit\u00e0 degli Studi di Milano, ne divenne rettore tra il 1926 ed il 1930.\nFascista dal 1922, fu inoltre deputato provinciale milanese e poi Presidente del Consiglio provinciale di Milano per un anno fra il 1925 e il 1926.\nI fratelli Rossi riposano nel Cimitero Monumentale di Milano."}
{"id": "1953581", "revid": "486946", "url": "https://it.wikipedia.org/wiki?curid=1953581", "title": "Umar", "text": ""}
{"id": "1953582", "revid": "125641525", "url": "https://it.wikipedia.org/wiki?curid=1953582", "title": "Mario Musella", "text": "Biografia.\nDi madre napoletana e figlio di un soldato americano nativo americano, Musella ha iniziato la sua attivit\u00e0 musicale nei primi anni sessanta assieme all'amico James Senese (anche lui \"figlio della guerra\"): i due formano fra Terzigno e Aversa gruppi musicali quali \"Gigi e i suoi Aster\", e \"Vito Russo e i 4 Conny\", per poi fondare nel 1966 con lo stesso Senese, Franco Del Prete, Luciano Maglioccola, Elio D'Anna e Giuseppe Botta gli \"Showmen\".\nGli \"Showmen\" produrranno canzoni come \"Un'ora sola ti vorrei\" (cover di una canzone scritta da Umberto Bertini per il testo e da Paola Marchetti per la musica, portata al successo nel 1938 da Fedora Mingarelli), \"Gloria, ricchezza e te\", \"Sto cercando\", \"Mi sei entrata nel cuore\", \"Marzo/Catar\u00ec\" (di Salvatore Di Giacomo), \"Tu sei bella come sei\", \"Non si pu\u00f2 leggere nel cuore\".\nNel 1970 il gruppo si scioglie, gli altri elementi continueranno la loro esperienza con nuovi gruppi, mentre Musella continuer\u00e0 come solista: \"Io l'amo di pi\u00f9\", \"Storia d'amore\", \"Come pioveva\" (Armando Gill), \"La notte sogno ancora te\", \"Primavera\", \"Verso le nove di sera\", \"Domani tra un anno chiss\u00e0\", e i suoi grandi successi con il tastierista Silvio Iaccarino, Enzo Avitabile al sax, con il chitarrista Carlo Manguso e altri del vesuviano.\nMuore di cirrosi epatica a soli 34 anni, nel 1979.\nNel 1980 Pino Daniele dedica a lui il suo terzo lavoro discografico \"Nero a met\u00e0\", ed Enzo Avitabile il brano \"Dolce Sweet M\" contenuto nel suo primo long playing \"Avitabile\" nel 1982.\nNel 2012 l'etichetta Suonidelsud di Peppe Ponti pubblica \"Arrivederci\", album di Musella registrato nel 1975 per la King di Aurelio Fierro ma rimasto inedito; in esso suonano musicisti come Pino Daniele, Enzo Avitabile, Silvio Iaccarino e tra i brani vi \u00e8 la title track, cover della celebre canzone di Umberto Bindi e Giorgio Calabrese. L'album viene presentato al DiscoDays l Fiera del Disco e della Musica.\nNel suo quartiere nativo gli \u00e8 stato dedicato un parco pubblico e i suoi concittadini riuniti in un comitato si interessano alla sua cura e salvaguardia. A Marano di Napoli, dove si era trasferito negli ultimi anni, \u00e8 stata intitolata a lui la strada dello stadio e del Palazzetto dello Sport, nei pressi dei confini comunali con Mugnano di Napoli\u00a0e il quartiere Chiaiano di Napoli. Dal 2009 si svolge a Napoli il premio Mario Musella dedicato alla sua memoria e alle canzoni che port\u00f2 al successo."}
{"id": "1953583", "revid": "339392", "url": "https://it.wikipedia.org/wiki?curid=1953583", "title": "Consiglio della Provincia di Trento", "text": ""}
{"id": "1953584", "revid": "114978658", "url": "https://it.wikipedia.org/wiki?curid=1953584", "title": "Ufficialmente ritrovati", "text": "Ufficialmente ritrovati \u00e8 una raccolta di Loredana Bert\u00e8, pubblicata dalla Sony Music nel 1995.\nIl titolo rimanda all'album \"Ufficialmente dispersi\", di cui riprende cinque brani. L'unico inedito della raccolta \u00e8 \"ANGELI &amp; angeli\", presentato al Festival di Sanremo di quell'anno."}
{"id": "1953588", "revid": "486946", "url": "https://it.wikipedia.org/wiki?curid=1953588", "title": "Uthman", "text": ""}
{"id": "1953591", "revid": "767487", "url": "https://it.wikipedia.org/wiki?curid=1953591", "title": "Leland Sklar", "text": "Sklar suona principalmente il basso, col quale ha contribuito alla realizzazione di dozzine di album, collaborando con svariati musicisti internazionali.\nDal 2007 al 2015 \u00e8 entrato a far parte della band statunitense Toto, in sostituzione dello storico bassista Mike Porcaro.\nBiografia.\nNato nel Wisconsin, la sua famiglia si \u00e8 spostata in California quando lui era ancora molto piccolo. A 5 anni ha iniziato a suonare il pianoforte. Quando frequentava le scuole superiori voleva continuare a studiare il piano, ma nella sua compagnia c'erano molti pianisti e nessun bassista, cos\u00ec decise, quando ne ebbe la possibilit\u00e0, di cambiare strumento e divent\u00f2 bassista.\nHa studiato musica alla California State University di Northridge, dove ha conosciuto James Taylor e con lui ha iniziato a registrare i primi dischi, quando Taylor era ad inizio carriera. Proprio in quel periodo ha iniziato a ricevere richieste di collaborazione per la registrazione di album iniziando la sua brillante carriera di session man.\nNel 1970 Sklar ha collaborato con il batterista Russ Kunkel, il chitarrista Danny Kortchmar, ed il tastierista Craig Doerge; i tre hanno poi formato il gruppo chiamato \"The Section\", registrando tre album tra il 1972 ed il 1977, dopodich\u00e9 divenne per alcuni anni membro del supergruppo Crosby, Stills, Nash and Young.\nHa lavorato con Vasco Rossi, Neil Sedaka, Laura Pausini, Linda Ronstadt, Rita Coolidge, Robbie Williams, Carly Simon, Donovan, Wynonna Judd, Phil Collins, Dionne Warwick, Diana Ross, Rod Stewart, Eros Ramazzotti, Art Garfunkel, Carole King, Cher, Joe Cocker, Brian Wilson, Van Dyke Parks, Yvonne Elliman, Bill LaBounty, Miguel Bos\u00e9, Barry Mann, Natalie Cole, Donna Summer, Syreeta Wright, Billy Preston, Leonard Cohen, Sheena Easton, Roberta Flack, Paul Anka, Barbra Streisand, Vince Gill, Bonnie Raitt, Graham Nash, Randy Newman, Aaron Neville, Steve Lukather, Neil Diamond, Amanda Marshall, Ricky Martin, Tina Arena, Olivia Newton-John, Willie Nelson, Faith Hill, Michael McDonald, Billy Cobham"}
{"id": "1953606", "revid": "78845821", "url": "https://it.wikipedia.org/wiki?curid=1953606", "title": "Interesse diffuso", "text": "Il cosiddetto interesse diffuso \u00e8 nel diritto un interesse non ascrivibile n\u00e9 tra quelli generali o pubblici, tutelati dal diritto amministrativo, n\u00e9 tra quelli differenziati del soggetto privato tutelati dal diritto civile. Sono interessi solitamente relativi ad ampie cerchie di soggetti, che hanno quindi una stessa posizione, ma non pubblici in quanto non sono stati fatti propri da Stato o Enti che hanno tale autorit\u00e0. \nUn esempio concreto \u00e8 l'interesse che hanno gli abitanti di una zona che l'ambiente circostante non venga peggiorato.\nTutela.\nIl principale problema che pongono questi interessi \u00e8 la loro tutelabilit\u00e0: gli interessi differenziati del privato vengono infatti tutelati tramite diritto soggettivo, mentre quelli pubblici grazie all'autorit\u00e0 dell'Ente designato. Questa categoria invece non ha una previsione normativa.\nVarie sono state le teorie su come poterli tutelare. La prima, pi\u00f9 semplicistica, \u00e8 di renderli pubblici e controllati da un ente pubblico creato ad hoc: \u00e8 successo in vari casi, come quello dell'ACI. Si tende in questo modo per\u00f2 a snaturare la loro natura, rendendo pubblici interessi che intrinsecamente sono privati con contrasti sulla loro direzione e sul loro controllo.\nUna seconda teoria, seguita all'inizio dai giudici amministrativi, presuppone l'affidamento ad un ente, non pubblico, che si proponga esponente di tali interessi, essenzialmente indicandolo tra i fini statutari (\u00e8 il caso di Italia Nostra). Poco convincente anche questa soluzione, dato che lo statuto definisce solo l'ambito d'azione e la capacit\u00e0 giuridica dell'ente in questione, rendendolo soltanto capace di costituirsi in giudizio come gli altri singoli interessati.\nTerza teoria \u00e8 quella che indaga sul grado di rappresentativit\u00e0 od esponenzialit\u00e0 dell'ente riguardo all'interesse da tutelare: in questo caso per\u00f2 rimane completa discrezionalit\u00e0 ed arbitrio del giudice stabilire l'eventuale parametro.\nDel Consiglio di Stato \u00e8 il criterio della territorialit\u00e0 di un dato ente, che finisce per\u00f2 con lo sconfinare sulla propriet\u00e0 di quest'ultimo utilizzando una tutela predisposta per altri fini. A questi criteri, il Consiglio di Stato ha aggiunto quelli di un adeguato grado di stabilit\u00e0, sufficiente grado di rappresentativit\u00e0 e perseguimento non occasionale di obiettivi di tutela ambientale."}
