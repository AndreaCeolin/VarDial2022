{"id": "1814757", "revid": "547034", "url": "https://it.wikipedia.org/wiki?curid=1814757", "title": "R.C. Codogno 1908", "text": "Il R.C. Codogno 1908 Associazione Sportiva Dilettantistica, meglio noto come R.C. Codogno o semplicemente Codogno \u00e8 una societ\u00e0 calcistica italiana con sede nella citt\u00e0 di Codogno, in provincia di Lodi. Milita nel girone B di Eccellenza Lombardia, il quinto livello del campionato italiano di calcio.\nStoria.\nNasce l'A.S. Codognese.\nIl Codogno venne fondato nel 1908 con la denominazione \"Associazione Sportiva Codognese\".\nAll'epoca le societ\u00e0 calcistiche pi\u00f9 vicine erano il , l'Associazione Studenti (poi diventato \"Circolo Pallavicino\") e il Lodi F.B.C., tutte di Lodi, mentre altre piccole societ\u00e0 sportive come la S.G. Codognese si occupavano per lo pi\u00f9 di ginnastica e atletica.\nAnche a Codogno il calcio ha origini ginniche. La \"Societ\u00e0 Ginnastica Codognese\", nata il 26 luglio 1892, si era affiliata alla F.G.N.I. in data 14 gennaio 1893.\nA proporre ai ginnasti della S.G. Codognese i primi rudimenti del football fu il maestro Alberto Quaglia che, assunto dalla societ\u00e0 nel 1906, cambi\u00f2 radicalmente il modo di concepire lo sport ginnico dei codognesi con i suoi insegnamenti ispirati all'amore per lo sport e al rispetto verso i compagni, prima di essere licenziato all'inizio della stagione 1907.\nIn seguito al licenziamento la societ\u00e0, mancante di una figura di guida, perse diversi atleti che, intenzionati a seguire quanto imparato dal maestro Quaglia sviluppando soprattutto il football, andarono a costituire l'Associazione Sportiva Codognese all'inizio della primavera del 1908.\nLa prima importante manifestazione sportiva ebbe luogo a Codogno nel Foro Boario domenica 18 settembre 1910 ospitando un torneo quadrangolare tra , A.S. Fanfulla, Forti e Liberi di Crema e la societ\u00e0 codognese S.S. Fulgor. La coppa in palio fu vinta dal Crema che in finale super\u00f2 il Fanfulla dopo aver battuto in mattinata la Codognese.\nSospesa temporaneamente l'attivit\u00e0 sportiva a causa della partenza di diversi giovani richiamati per la guerra turco-libica del 1911, la societ\u00e0 cambi\u00f2 denominazione in \"Unione Sportiva Codognese\".\nIl 31 maggio del 1912 la U.S. Codognese ufficializz\u00f2 la propria affiliazione alla Federazione Ginnastica Nazionale Italiana cos\u00ec come riportato dalla rivista mensile \"Il Ginnasta\" organo ufficiale della F.G. N. I.\nAll'inizio della stagione sportiva 1914 si affili\u00f2 alla F.I.S.A. (Federazione Italiana Sports Atletici) con la nuova denominazione \"Unione Sportiva Codogno\".\nIl risveglio sportivo del dopo prima guerra mondiale port\u00f2 i codognesi a cimentarsi con nuove societ\u00e0 calcistiche novizie del calibro della U.S. Sant'Angelina, del , dell'U.S. Casalpusterlengo e varie altre compagini minori, sorte in seguito al ritorno di numerosi giovani dal fronte.\nI campionati di calcio.\nDopo la fine della Grande Guerra la societ\u00e0 fu ricostituita conservando la vecchia denominazione \"Unione Sportiva Codogno\". Malgrado ci\u00f2, per un lungo periodo, tutti i giornali, sia di cronaca sia sportivi, continuarono a utilizzare il nome \"Codognese\".\nDopo aver allestito il proprio terreno di gioco secondo quanto richiesto dalla F.I.G.C. (dimensioni minime 90x45 m) in modo da evitare la Terza Categoria, e averlo cintato in modo da poter far pagare il biglietto d'ingresso, l'U.S. Codogno venne ammessa dal Comitato Regionale Lombardo al campionato regionale di Promozione con un comunicato ufficiale datato 25 novembre 1919.\nIn Promozione il Codogno si dovette confrontare con squadre di superiore livello tecnico-agonistico, non riuscendo a emergere. In seguito si assistette al passaggio al Codogno di un elevato numero di giocatori del Fanfulla, tra cui quelli di maggiore esperienza, questo, oltrech\u00e9 la crescita di alcuni giovani del vivaio come Mariano Tansini e i fratelli Arcari, permise al Codogno di lottare per il passaggio alla categoria superiore.\nLa societ\u00e0 rimase, per\u00f2, senza un vero e proprio settore giovanile: per questo motivo, partiti alcuni giocatori della classe 1903, si trov\u00f2 impossibilitata a completare la rosa della squadra per affrontare i campionati di Terza Divisione e perci\u00f2 fu costretta alla forzata inattivit\u00e0.\nLa ripresa.\nCol rientro a fine ferma dei giocatori mancanti e risolta la battaglia legale con la F.I.G.C., che la voleva equiparata a una societ\u00e0 neo-affiliata e quindi includerla nel livello pi\u00f9 basso, ovvero la Quarta Divisione, incominci\u00f2 un periodo di ripresa per il Codogno. \nNel 1924-1925 il Codogno vinse il proprio girone al secondo posto alle spalle del Crema, per, poi, vincere il girone di semifinale e affrontare proprio il Crema nella finale per la promozione. La partita di andata contro i cremaschi fu oggetto di scontri tra le tifoserie che costrinsero alla disputa della gara di ritorno, vinta dal Crema che conquist\u00f2, cos\u00ec, la promozione, in campo neutro. La stagione successiva il Codogno non riusc\u00ec a centrare la promozione, terminando al terzo posto il proprio girone di finali, tuttavia, a seguito dell'allargamento dei quadri della nuova Seconda Divisione da parte del Direttorio Federale F.I.G.C. la squadra ottenne la promozione in Seconda Divisione.\nI campionati nazionali.\nAl termine della stagione 1927-1928 il Codogno venne promossa in Prima Divisione. L'anno successivo, nell\u2019ambito della riforma dei campionati che port\u00f2 alla creazione della Serie A e della Serie B a girone unico la squadra fu inclusa nella terza serie del DDS.\nNella stagione successiva il Codogno arrivando penultimo nel suo girone retrocedette in Seconda Divisione, venendo, poi, ripescato. L'anno dopo i codognesi arrivarono ancora penultimi nel loro girone: cos\u00ec come l'anno precedente, la squadra non retrocedette poich\u00e9 il D.D.S. annull\u00f2 la retrocessione riammettendola al posto di altre squadre rinunciatarie.\nCrisi e rinascita.\nNella stagione successiva il Codogno, per evitare la retrocessione, si rinforz\u00f2 notevolmente terminando il campionato al quinto posto nel girone B. Nella stagione 1932-33 il Codogno arriv\u00f2 ultimo nel girone A e retrocedette in Seconda Divisione Regionale a cui non si iscrisse per gravi problemi finanziari.\nIn Serie C.\nIl Codogno fu promosso in Serie C dalla Prima Divisione Lombarda al termine della stagione 1938-1939: la permanenza in C dur\u00f2 una sola stagione: il Codogno chiuse il girone B al terzultimo posto, ritornando in Prima Divisione Regionale. Ritorn\u00f2 di nuovo in Serie C al termine della stagione 1941-1942 e vi rimase fino alla stagione 1947-1948 sfiorando l'ammissione alla fase finale Nord nel 1946-1947 (secondo posto nel girone F della Lega Interregionale Nord).\nNella stagione 1947-1948 a causa di una riforma dei campionati, il Codogno, nonostante il terzo posto nel girone D della Lega Interregionale Nord, venne retrocesso nella nuova Promozione (per salvarsi sarebbe dovuto arrivare tra le prime due). Nella prima stagione in Promozione la squadra disput\u00f2 un campionato mediocre arrivando decima. Nelle stagioni successive non riusc\u00ec mai a lottare per la promozione e, al termine della stagione 1951-1952 venne retrocessa, a causa di una riforma dei campionati, nella nuova Promozione Regionale.\nLa Serie D e i 100 anni di storia.\nDa allora la squadra ha sempre militato nelle serie minori a livello regionale, fatta eccezione per la stagione 2000-2001 passata in Serie D. Nel 2008 il Codogno compie i suoi 100 anni; nell'anno del centenario la squadra, che militava nella categoria Promozione lombarda, sub\u00ec la sconfitta nei play-out contro il San Biagio, l'altra societ\u00e0 di Codogno, retrocedendo in Prima Categoria, salvo poi vedersi ripescata in Promozione.\nDopo due buone stagioni di campionato Promozione la squadra, guidata dal mister Lombardini, nella stagione 2010-2011 con un primo posto conquista la categoria Eccellenza. La stagione 2011-2012 si apr\u00ec con la gara di coppa Italia contro la Rigamonti Nuvolera, terminata 1-1. Nonostante le buone aspettative, la squadra si classific\u00f2 ultima in classifica, dopo aver esonerato il mister Lombardini e aver perso alcuni pezzi importanti dell'organico, retrocedendo, quindi, in Promozione. La stagione 2012-2013 ripart\u00ec dal campionato di Promozione. Questa stagione fu particolarmente dura per il Codogno alle prese con una ricostruzione dopo la retrocessione e con l'esordio in prima squadra di molti giovani provenienti dalle fila delle giovanili. Nonostante le difficolt\u00e0, con un pareggio all'ultima giornata, la squadra ottenne la salvezza, rimanendo nuovamente in promozione per la stagione 2013-2014 nella quale raggiunse la salvezza con pi\u00f9 tranquillit\u00e0 rispetto alla stagione precedente.\nNel giugno del 2014, venne fatta una fusione tra l'A.C. Codogno 1908 A.S.D., l'F.C. Real Casal e l'Atletico Castiglione, che port\u00f2 alla nascita del R.C. Codogno 1908 A.S.D..\nSi insedi\u00f2 alla presidenza Diego Porzio con un programma pluriennale di sviluppo della societ\u00e0 con particolare attenzione al Settore Giovanile, e vennero stipulati degli accordi di collaborazione con la Fulgor Codogno e con l'Aurora Secugnago e parte la Scuola Calcio dei bambini del 2007 e 2008.\nNella stagione 2014-2015 il R.C. Codogno incominci\u00f2 il campionato da protagonista trovandosi in zona play-off alla fine del girone di andata, con Tolomeo e Arena capocannonieri del girone. Nel girone di ritorno la squadra, subendo un po' l'effetto della fusione e degli assestamenti societari, lanci\u00f2 in prima squadra molti giovani chiudendo al sesto posto a un punto di distanza dai play-off. Nel frattempo la societ\u00e0 si consolid\u00f2 con l'ingresso di nuovi imprenditori di Codogno nel consiglio direttivo. L'anno successivo il Codogno, continuando con la politica di puntare sui giovani, riusc\u00ec a ottenere la salvezza vincendo i play-out contro la Pagazzanese. Al termine della stagione Pieralfredo Rizzi divent\u00f2 il nuovo presidente.\nColori e simboli.\nDivisa.\nLa divisa della squadra di calcio \u00e8 tradizionalmente \"blu e bianca\" oppure \"azzurro-bianca\".\nStrutture.\nStadio.\nLe partite casalinghe del Codogno si disputano allo stadio Fratelli Molinari, costruito nel 1993. Nella prima parte della stagione 2019-2020 i biancazzurri giocano le loro partite casalinghe presso lo stadio di Brembio a causa di lavori presso il Molinari che prevedono la realizzazione di due palestre, il rifacimento degli spogliatoi e della pista d\u2019atletica e una nuova illuminazione.\nTifoseria.\nRivalit\u00e0.\nLa rivalit\u00e0 cittadina \u00e8 con la Polisportiva San Biagio, squadra dell'omonimo quartiere di Codogno che nel campionato 2007-2008 sconfisse gli azzurri ai play-out (0-0 fuori e 0-1 in casa) causandone la retrocessione in Prima Categoria. Nonostante questo alla compilazione dei nuovi quadri stagionali il Codogno fu riammesso in Promozione.\nUna rivalit\u00e0 molto accesa esiste con il Casalpusterlengo, dovuta alla vicinanza delle due citt\u00e0 e allo storico campanilismo fra le due cittadinanze. Rivalit\u00e0 forte contro il Fanfulla fin dagli anni ottanta, soprattutto da parte dei tifosi codognesi. Rivalit\u00e0 meno sentite con Cavenago, Settalese e Soresinese."}
{"id": "1814758", "revid": "599013", "url": "https://it.wikipedia.org/wiki?curid=1814758", "title": "Chiesa di Santa Maria Assunta (Ceranesi)", "text": "La chiesa di Santa Maria Assunta \u00e8 un luogo di culto cattolico situato nel comune di Ceranesi, in piazza della Chiesa, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Campomorone dell'arcidiocesi di Genova.\nStoria.\nSecondo una lapide marmorea, posta all'esterno dell'edificio religioso, la fondazione del tempio potrebbe essere antecedente al XIII secolo poich\u00e9 tale targa in marmo commemora alcuni interventi di restauro e di rifacimento effettuati nel 1209.\nAltri interventi alla struttura furono eseguiti nel 1282 e pi\u00f9 tardi nel 1580 - grazie alle donazioni della famiglia Ghisolfi che finanzi\u00f2 l'opera restaurativa - spostando la porta principale dove si trovava il coro capovolgendo cos\u00ec la struttura.\nL'attiguo campanile fu restaurato nel 1693 e dal 1821 dotato di quattro campane.\nDescrizione.\nAll'interno sono conservate alcune opere scultoree e pittoriche quali una statua marmorea, di scultore sconosciuto, raffigurante la \"Madonna del Rosario\" e tre pregiati dipinti. Il primo dipinto, raffigurante la \"Crocifissione di Ges\u00f9\" e datato 1757, \u00e8 opera di Francesco Campora; il secondo raffigura \"Sant'Antonio di Padova\" e vi \u00e8 incertezza sulla paternit\u00e0 della tela, forse opera di Antonio Pittaluga o di Nicol\u00f2 Pittaluga, entrambi appartenenti alla scuola di Giovanni Battista Merano.\nSull'altare maggiore, rifatto nel 1798, \u00e8 presente l'ancona della \"Beata Maria Vergine Assunta in cielo\" di Gian Battista Canepa, eseguita molto probabilmente dopo la guerra di successione austriaca del 1747."}
{"id": "1814762", "revid": "767487", "url": "https://it.wikipedia.org/wiki?curid=1814762", "title": "Custo Dalmau", "text": "Biografia.\nNato \u00c1ngel Custodio Dalmau Salm\u00f3n, ha trascorso l'infanzia e l'adolescenza a Barcellona. Studi\u00f2 architettura, ma durante un viaggio negli Stati Uniti decise di dedicarsi a disegnare delle magliette. Inizialmente, con il fratello David, collabor\u00f2 con l'azienda tessile catalana Meyba, finch\u00e9, nel 1983, i due fratelli non decisero di trasferirsi, negli Stati Uniti, per vendere porta a porta le sue creazioni.\nNel 1996 i due fratelli crearono il marchio per cui sono conosciuti, Custo Barcelona. Nel 1997 furono invitati a sfilare durante la settimana della moda primavera/estate di New York, e in quell'occasione divennero assai popolari negli USA. Le t-shirt di Custo, con uno stile innovativo e colorato, conquistarono il mercato americano, quando i costumisti di serie televisive famose come Friends e Sex and the city cominciarono a vestire i loro attori con le magliette Custo. Da allora il mercato americano \u00e8 sempre stato il principale per l'azienda.\nNonostante la maglieria rimanga il prodotto di punta, oggi Custo Barcelona offre una completa linea di moda."}
{"id": "1814768", "revid": "599013", "url": "https://it.wikipedia.org/wiki?curid=1814768", "title": "Chiesa di San Lorenzo (Ceranesi)", "text": "La chiesa di San Lorenzo \u00e8 un luogo di culto cattolico situato nella frazione di Torbi, in piazza della Chiesa, nel comune di Ceranesi nella citt\u00e0 metropolitana di Genova. La chiesa \u00e8 sede della parrocchia omonima del vicariato di Campomorone dell'arcidiocesi di Genova.\nStoria e descrizione.\nLa chiesa parrocchiale fu edificata ai primi anni del XVII secolo, anche se alcuni documenti testimoniano l'edificio gi\u00e0 nel 1311. Sub\u00ec diversi danneggiamenti alla struttura e al campanile a causa della caduta di un fulmine nel 1879; i lavori per la riparazione furono subito eseguiti e per l'occasione si fusero altre tre campane delle due gi\u00e0 esistenti, che verranno in seguito aggiunte alla struttura campanaria dal 1883.\nLa planimetria della chiesa si presenta con una lunghezza complessiva di ventuno metri e una larghezza di otto metri e mezzo; sono presenti quattro altari in cotto dedicati ai santi Agnese (gi\u00e0 intitolato a san Matteo e a san Nicola di Bari) e al Santissimo Rosario dove in quest'ultimo \u00e8 conservata la statua in legno della \"Vergine Maria\". Gli altri due altari sono intitolati a san Isidoro e Giovanni Nepomuceno (gi\u00e0 dedicato al Santissimo Crocifisso), a san Giuseppe ed ai martiri Fermo e Rustico.\nSull'altare maggiore, di marmo, \u00e8 presente una pala di Bernardo Castello raffigurante il \"Martirio di san Lorenzo\"."}
{"id": "1814771", "revid": "438678", "url": "https://it.wikipedia.org/wiki?curid=1814771", "title": "Lo scandalo del vestito bianco", "text": "Lo scandalo del vestito bianco (\"The Man in the White Suit\") \u00e8 un film del 1951 diretto da Alexander Mackendrick.\nTrama.\nIl protagonista \u00e8 uno scienziato che crea uno straordinario tessuto, indistruttibile e impossibile da sporcare, per\u00f2 gli industriali per cui lavora gli si oppongono e cercano di costringerlo a distruggere la fibra perch\u00e9 i vestiti impossibili da sciupare avrebbero verosimilmente determinato il crollo dell'industria tessile...\nProduzione.\nIl film fu prodotto dalla J. Arthur Rank Organisation e dalla Ealing Studios\nDistribuzione.\nDistribuito dalla J. Arthur Rank Organisation, usc\u00ec nelle sale cinematografiche britanniche dopo una prima tenuta a Londra il 7 agosto 1951.\nRiconoscimenti.\nNel 1952 il National Board of Review of Motion Pictures l'ha inserito nella lista dei migliori film stranieri dell'anno.\nNel 1999 il British Film Institute l'ha inserito al 58\u00ba posto della lista dei migliori cento film britannici del XX secolo."}
{"id": "1814772", "revid": "110157", "url": "https://it.wikipedia.org/wiki?curid=1814772", "title": "UXGA", "text": "La risoluzione UXGA (Ultra eXtended Graphics Array) \u00e8 una risoluzione standard de facto che non \u00e8 approvata ufficialmente da nessuna organizzazione. Spesso, specie in campo medico, i monitor con questa risoluzione vengono chiamati monitor da \"due mega pixel\", ossia da 2 milioni di pixel, in quanto su un monitor con questa risoluzione troviamo pixel. Raramente ci si riferisce a questa risoluzione con UGA.\nRisoluzione.\nQuesta risoluzione \u00e8 ideale sui monitor da 20\" e 21\" con rapporto d'aspetto di 4:3. \u00c8 anche comune sui laptop di fascia alta, prodotti fino al 2007 con schermi LCD da 14\" o 15\". Ora, sugli stessi dispositivi, si preferisce la risoluzione WUXGA.\nLa risoluzione UXGA \u00e8 anche la risoluzione pi\u00f9 ampia visualizzabile con un'interfaccia analogica VESA VGA. \nWUXGA.\nLa risoluzione WUXGA (Widescreen Ultra eXtended Graphics Array) \u00e8 una risoluzione standard de facto che non \u00e8 approvata ufficialmente da nessuna organizzazione. Con 1920\u00d71200 pixel i monitor che supportano questa risoluzione hanno pixel e un rapporto d'aspetto di 16:10.\nPur essendo una risoluzione per PC, \u00e8 anche molto adatta a vedere video in alta definizione 1080p disponibili in formato Blu-ray lasciando le 60 linee superiori e inferiori dell'immagini inutilizzate (i video in alta definizione 1080p hanno una risoluzione di 1920\u00d71080 con rapporto d'aspetto di 16:9).\nSui monitor per PC si preferisce la risoluzione con rapporto d'aspetto 16:10, rispetto a 16:9, in quanto permette di visualizzare meglio due pagine di testo affiancate.\nQuesta risoluzione \u00e8 adottata dai monitor LCD da 23\"-28\", dai laptop di fascia alta con schermi da 15,4\" o 17\" e dai tablet con display da 10\" in su.\nPer visualizzare questa risoluzione \u00e8 necessaria una connessione video digitale Digital Visual Interface Single Link. Non \u00e8 consigliabile utilizzare una connessione video analogica VESA VGA."}
{"id": "1814773", "revid": "770634", "url": "https://it.wikipedia.org/wiki?curid=1814773", "title": "Distretto di Barmer", "text": "Il distretto di Barmer \u00e8 un distretto del Rajasthan, in India, di 1.963.758 abitanti. \u00c8 situato nella divisione di Jodhpur e il suo capoluogo \u00e8 Barmer."}
{"id": "1814776", "revid": "770634", "url": "https://it.wikipedia.org/wiki?curid=1814776", "title": "Distretto di Banswara", "text": "Il distretto di Banswara \u00e8 un distretto del Rajasthan, in India, di 1.500.420 abitanti. \u00c8 situato nella divisione di Udaipur e il suo capoluogo \u00e8 Banswara."}
{"id": "1814777", "revid": "770634", "url": "https://it.wikipedia.org/wiki?curid=1814777", "title": "Distretto di Baran", "text": "Il distretto di Baran \u00e8 un distretto del Rajasthan, in India, di 1.022.568 abitanti. \u00c8 situato nella divisione di Kota e il suo capoluogo \u00e8 Baran."}
{"id": "1814778", "revid": "773636", "url": "https://it.wikipedia.org/wiki?curid=1814778", "title": "Chiesa di San Lorenzo al Bagno", "text": "L'ex chiesa di San Lorenzo al Bagno \u00e8 un edificio situato nel moderno abitato di Roselle, frazione comunale di Grosseto.\nStoria.\nLa chiesa fu costruita alla met\u00e0 del XVII secolo per volere del vescovo Giovanni Battista Gori Pannilini, in un'area rurale ai piedi del poggio su cui sorge il Tino di Moscona, nei pressi delle terme di Roselle.\nIl luogo di culto si trovava lungo la strada che da Grosseto conduceva verso Siena, a sud dell'antica citt\u00e0 di Roselle, oramai abbandonata da alcuni secoli; originariamente, svolgeva quasi certamente funzioni di luogo di preghiera per i viaggiatori che transitavano lungo la strada, in un luogo ancora privo di abitazioni.\nAgli inizi dell'Ottocento, l'edificio sub\u00ec alcuni interventi di ristrutturazione che lo suddivisero in due parti distinte, una con funzioni di oratorio e l'altra ad uso abitativo. Il luogo di culto \u00e8 rimasto consacrato fino agli inizi degli anni sessanta del secolo scorso, quando fu ulteriormente ristrutturato e completamente trasformato. Da allora, le funzioni religiose del moderno abitato che, nel frattempo, si era sviluppato attorno a questa chiesa, si svolsero esclusivamente nella chiesa dell'Immacolata Concezione, costruita agli inizi del Novecento come chiesa parrocchiale della frazione.\nDescrizione.\nLa chiesa di San Lorenzo al Bagno, sconsacrata e adibita ad altri usi, si presenta come un semplice edificio con pareti esterne interamente rivestite in intonaco.\nNel suo complesso, la struttura ha completamente perso gli originari elementi stilistici che ne identificavano l'epoca di costruzione.\nL'unico elemento architettonico degno di nota, dal quale \u00e8 possibile risalire alle origini del luogo di culto sconsacrato, \u00e8 il caratteristico campanile a vela che si eleva sul tetto, rievocando gli elementi barocchi che contraddistinguevano, in origine, l'edificio religioso."}
{"id": "1814780", "revid": "599013", "url": "https://it.wikipedia.org/wiki?curid=1814780", "title": "Martin Hiden", "text": "Carriera.\nClub.\nInizia la sua carriera professionistica con lo e dopo due stagioni passa al Salisburgo, dove vince il campionato austriaco. Nella stagione 1994-1995 partecipa anche alla UEFA Champions League competizione in cui il Salisburgo arriva terza nel girone D.\nTorna allo Strum Graz dove vince la Coppa d'Austria, per poi passare al Rapid Vienna. Con la squadra capitolina gioca titolare in campionato e in Coppa UEFA e per le sue ottime prestazioni viene scelto dal che lo acquista nel mercato invernale. \u00c8 il primo giocatore austriaco a giocare in Premiership.\nIn due stagioni e mezzo colleziona solo 32 presenze di cui solo una nell'ultima stagione. Nel maggio 2000 torna cos\u00ec all'Austria Vienna dove vince un'altra Bundesliga.\nTorna nuovamente al Rapid e sotto la guida di Josef Hickersberger, vince il suo terzo campionato austriaco con tre squadre diverse.\nPur essendo stato eletto capitano, inizia a trovare poco spazio nel Rapid Vienna e quindi nel calciomercato invernale del 2008 si trasferisce all'Austria K\u00e4rnten.\nDopo sole 10 presenze con l'Austria K\u00e4rnten, ritorna al Rapid Vienna, ma colleziona solo 4 gettoni.\nIl 31 agosto 2009 si trasferisce di nuovo all'Austria K\u00e4rnten, e nel 2011, sulla soglia dei 40 anni, viene ingaggiato dal FC Red Bull Salzburg.\nNazionale.\nHa debuttato in Nazionale austriaca nel marzo 1998 in amichevole contro l'Ungheria, e, nello stesso anno viene convocato per il Mondiale 1998, pur senza scendere mai in campo.\nDopo il Mondiale \u00e8 diventato titolare in Nazionale: colleziona numerose presenze e viene convocato a 10 anni di distanza per l'Europeo 2008, competizione in cui per\u00f2 gioca solo 55 minuti. Dopo l'Europeo non ha pi\u00f9 trovato spazio in Nazionale."}
{"id": "1814781", "revid": "1793900", "url": "https://it.wikipedia.org/wiki?curid=1814781", "title": "Commissariato dell'Alto Scebeli", "text": "Il commissariato dell'Alto Scebeli era uno dei commissariati dell'Africa Orientale Italiana. Istituito nel 1925, faceva parte del governatorato della Somalia. \nResidenze.\nIl commissariato comprendeva le seguenti residenze:"}
{"id": "1814782", "revid": "75730062", "url": "https://it.wikipedia.org/wiki?curid=1814782", "title": "Villaggio Duca degli Abruzzi", "text": ""}
{"id": "1814783", "revid": "767487", "url": "https://it.wikipedia.org/wiki?curid=1814783", "title": "Riding the Bullet", "text": "Riding the Bullet \u00e8 un film del 2004 diretto da Mick Garris e tratto dall'omonimo romanzo di Stephen King.\nIl film \u00e8 stato distribuito nel circuito cinematografico statunitense il 15 ottobre 2004, mentre in Italia \u00e8 stato commercializzato nel mercato home video dal 25 agosto 2005.\nTrama.\nVigilia di Halloween, 1969: Alan Parker \u00e8 uno studente dell'Universit\u00e0 del Maine ossessionato dalla morte dopo la scomparsa prematura del padre.\nIl giovane soffre di personalit\u00e0 multipla e di crisi depressive, a peggiorare la sua situazione vi \u00e8 la sua ragazza Jessica che decide di lasciarlo il giorno del suo compleanno, che si svolge lo stesso giorno di Halloween.\nIn preda ad una crisi e con la visione di una sagoma senza volto decide di tagliarsi le vene, ma l'intervento tempestivo dei suoi amici e della sua ragazza che si ricordano del suo compleanno lo salvano dalla tragedia.\nI suoi amici insistono per andare tutti e tre insieme a un concerto di John Lennon, ma subito prima di partire egli viene a sapere che sua madre \u00e8 ricoverata in ospedale a causa di un ictus.\nIl ragazzo - alla notizia - lascia tutto e decide di fare l'autostop dove ogni autista gli racconter\u00e0 storie di vita, facendo rivivere ricordi assopiti al giovane.\nAll'ennesimo passaggio che riceve (dopo aver abbandonato i due precedenti a causa dell'incoscienza del primo e poi dell'inquietudine provata nei confronti del secondo), finisce per ritrovarsi in un cimitero; qui Alan nota una tomba pi\u00f9 in vista delle altre e con una data recente, che reca il nome di George Staub. Quando vede arrivare una macchina sulla strada isolata, corre a chiedere un passaggio: l'autista, un ragazzo, lo fa salire. Ma dal momento in cui si trova in macchina, Alan sente un forte odore di decomposizione, e nota inoltre degli strani caratteri fisici nell'autista.\nQuest'ultimo nota il malessere del giovane, e presentandosi dice di chiamarsi George Staub, di essere un raccoglitore di anime dotato di onniscienza: Staub dice al giovane che deve decidere se andare via con lui (e quindi morire), o riservare questo destino alla madre.\nSempre pi\u00f9 spaventato, e rifiutandosi di scegliere, Alan riesce a fuggire dall'auto ma si ritrova in un parco giochi pieno di montagne russe, la sua peggior paura. Dopo averlo catturato, George gli chiede per l'ultima volta se vuole morire per salvare sua madre, ma il giovane in prenda al pianto sacrifica la vita della madre.\nA questo punto Staub lo getta dalla macchina, e Alan si risveglia accanto alla tomba di Staub. Da l\u00ec riceve il passaggio di un anziano gentile che lo conduce finalmente in ospedale dove la sua mente nuovamente proietta varie possibilit\u00e0 su che cosa potrebbe trovare. La realt\u00e0 \u00e8 che la madre, pur provata, sta meglio e si riprender\u00e0.\nTra le proiezioni, Alan nota nell'ascensore dell'ospedale George Staub, che gli diede un biglietto da visita, poi il ricovero in ospedale della madre.\nIl coma, poi il risveglio, ma cogli anni il suo vizio del fumo la porter\u00e0 alla morte.\nInfine, il matrimonio con Jessica, che non durer\u00e0 a lungo, e la pellicola si conclude con un Alan ormai maturo che dipinge sua madre Jean in un quadro. Tra i titoli di coda un'ultima scena mostra ancora Alan anziano che cammina lungo la strada, e l'auto rossa di Staub si ferma offrendogli un passaggio. Alan questa volta rifiuta, e dice di preferire continuare a camminare."}
{"id": "1814784", "revid": "78273", "url": "https://it.wikipedia.org/wiki?curid=1814784", "title": "Regioni dell'Uebi Scebeli", "text": ""}
{"id": "1814785", "revid": "770634", "url": "https://it.wikipedia.org/wiki?curid=1814785", "title": "Distretto di Bundi", "text": "Il distretto di Bundi \u00e8 un distretto del Rajasthan, in India, di 961.269 abitanti. \u00c8 situato nella divisione di Kota e il suo capoluogo \u00e8 Bundi."}
{"id": "1814787", "revid": "78273", "url": "https://it.wikipedia.org/wiki?curid=1814787", "title": "Regione dell'Uebi Scebeli", "text": ""}
{"id": "1814788", "revid": "102220600", "url": "https://it.wikipedia.org/wiki?curid=1814788", "title": "Langley (unit\u00e0 di misura)", "text": "Il langley (simbolo \"Ly\") \u00e8 una unit\u00e0 di misura internazionale utilizzata per misurare la radiazione solare, o insolazione.\nIl nome dell'unit\u00e0 di misura deriva da Samuel Pierpont Langley (1834-1906)"}
{"id": "1814789", "revid": "349761", "url": "https://it.wikipedia.org/wiki?curid=1814789", "title": "Internet art", "text": "Con il termine Internet art, alla quale ci si riferisce anche con Net art, ci si riferisce ad una disciplina artistica contemporanea volta a creare opere d'arte con, per e nella rete Internet. Tale forma d'arte ha aggirato il tradizionale dominio del circuito di Gallerie e Musei, demandando il ruolo principale dell'esperienza della fruizione estetica ad internet o ad altre reti telematiche. In molti casi, la visione dell'opera \u00e8 disgregata in particolari specie di interazione con il lavoro artistico. Gli artisti che lavorano in questo modo sono spesso chiamati net artist.\nEsistono per\u00f2 diverse tipologie di lavori digitali che seppur creati per la rete non possono essere definiti opere di net art. Per questo motivo \u00e8 necessario rintracciare alcuni elementi essenziali che rendono riconoscibile un'opera di Net art. Caratteri di un'opera di net.art sono:\nUn noto teorico, Lev Manovich, della net.art dice che \u00e8 \"la materializzazione dei social networks sulla comunicazione su internet\". Infatti il gruppo precursore di questo movimento artistico \u00e8 stato in grado di creare un genere artistico soprattutto attraverso la sua capacit\u00e0 di fare network e di connettere programmatori di tutto il mondo intorno ad una pratica creativa ma anche ironica. La net.art infatti ha giocato molto con la parodia, con l'errore e con la destrutturazione delle pagine web.\nOggi possiamo affermare che il movimento artistico della net.art (come movimento e non come forma artistica) si va spegnendo. Il senso di quel movimento veniva evidenziato dal fatto che solo in quegli anni il Web entrava per la prima volta nell'uso comune di milioni di persone che iniziavano a sperimentare il nuovo medium. Negli anni che vanno dal 94 al 2004 circa infatti si \u00e8 vissuto un fermento in questo campo che ha prodotto quella che \u00e8 divenuta una forma di arte.\nSi pu\u00f2 peraltro affermare che \u00e8 ambiguo identificare in modo totale il termine \"net art\" con l'area artistica che ha usato \"net.art\" come etichetta per le proprie azioni.\nIl termine \"net art\" potrebbe infatti includere al suo interno non soltanto i lavori di \"net.art\", ma anche una pi\u00f9 vasta area di lavori che hanno usato le reti telematiche fin dalla fine degli anni Settanta in senso artistico all'interno di musei e istituzioni del sistema dell'arte ufficiale.\nSecondo alcuni pu\u00f2 addirittura essere considerata una forma di \"net art\" la creazione delle stesse prime reti telematiche negli anni Sessanta.\nSe poi si estende il concetto di \"net art\" all'arte del fare network, si possono trovare molte anticipazioni nel Novecento a tale attitudine in campo artistico, non solo di tipo tecnologico, ma prioritariamente di tipo relazionale, comunicative e con una spiccata attitudine critica e controculturale.\nAlla radice delle opere di net art, cos\u00ec come di net.art, vi \u00e8 una fondamentale volont\u00e0 di sovvertire i paradigmi dell'estetica tradizionale, cos\u00ec come del sistema economico fondato sul concetto di propriet\u00e0 privata.\nIn tal senso si pu\u00f2 trovare un'analogia tra il significato della cosiddetta \" hacker art\" e una specifica interpretazione del senso del termine \"net art\".\nLe prime opere apparse in rete.\nLe prime due opere di Net.Art, che possiamo qualificare storiche per la risonanza che esse hanno conosciuto e la loro qualit\u00e0 artistica, estetica e tecnica, sono apparse sul Web nel 1994.\nWaxWeb di David Blair.\nPrima di arrivare a creare l'opera di Net.Art Waxweb, David Blair concepisce un film elettronico, \u201cWax or the discovery of television among the bees\u201d (1991, 85 minuti), costruito da unit\u00e0 d'informazione collegate tra loro secondo un principio ipertestuale e d'associazione di idee. Dopodich\u00e9 Blair lo import\u00f2 sul Web e lo pubblic\u00f2 in CD ROM. La base di WaxWeb \u00e8 costituita da 600 nodi e 2000 immagini estratte dal film. Blair invita allora 25 autori di fama mondiale per collaborare e aggiungere testi, elementi narrativi, ecc. Anche il pubblico utilizzatore poteva aggiungere propri elementi. \u00c8 un'opera evolutiva e di collaborazione nel corso della creazione. A causa dei limiti della tecnologia, WaxWeb fu all'inizio essenzialmente testuale e poi apparirono le immagini i suoni e i video. A seconda che si sia un partecipante attivo o un semplice navigatore WaxWeb si presenta a diversi livelli di complessit\u00e0. Emerge l'interattivit\u00e0 dell'opera, ogni fruitore pu\u00f2 decidere e scegliere se vedere il filmato o altri tipi di animazione, fino ad arrivare ad animazioni che scompongono parti del filmato e ce le mostrano tramite il download di un software con la tridimensionalit\u00e0 virtuale.\nThe File Room di Muntadas.\nThe File Room di Muntadas \u00e8 costruito grazie a diversi contributi sulla censura culturale nel mondo suddivisi con quattro criteri: l'epoca (dal quindicesimo secolo ai nostri giorni), il luogo (nei differenti paesi del mondo), i supporti (pittura, scultura, film, letteratura), la natura della censura (religiosa, politica, che riguarda le cosiddette buone maniere, ecc.). La rete \u00e8 subito considerata un mezzo di democrazia e per la circolazione libera dell'informazione, anche se oggi stanno nascendo nuove forme di censura e di controllo, come ad esempio la legge sull'editoria informativa in Internet da poco emanata in Italia. L'arte in passato ha spesso subito diverse forme di censura, File Room \u00e8 un'opera di denuncia ed esiste anche sotto forma di installazione nello spazio fisico.\nLa leggenda sulla nascita della Net.Art.\nAl principio questa tipologia di arte venne denominata Web Art e con molti altri appellativi, poi nel dicembre del 1995 Vuk Cosic, artista programmatore, ricevette un messaggio inviato via e-mail da un anonimo. La leggenda narra che, a causa dell'incompatibilit\u00e0 del software, il testo aperto fosse incomprensibile e indecifrabile, in linguaggio ASCII (American Standard Code for Information Interchange). L'unico frammento che diede a Cosic la curiosit\u00e0 di decifrarlo fu:\n[...] J8~g#|\\;Net. Art{-^s1 [...]\nVuk Cosic racconta di essersi sentito estremamente eccitato, la rete stessa aveva dato un nome all'attivit\u00e0 nella quale egli era coinvolto. Egli cominci\u00f2 immediatamente ad utilizzare questo termine. Dopo diversi mesi egli risped\u00ec lo stesso messaggio ad Igor Markovic, che lo decodific\u00f2. Il testo appariva come un gradevole ma controverso e vago manifesto nel quale l'autore biasimava le tradizionali istituzioni artistiche e dichiarava libert\u00e0 dell'espressione di s\u00e9 e indipendenza per un artista in Internet. La parte del testo che prima abbiamo menzionato convertita diceva cos\u00ec:\n\u00abTutto questo diviene possibile solo con l'emergere della Net.Art...\u00bb . Il resto del testo non era di grande interesse ma il termine Net.Art \u00e8 ancora in uso. Dopo 25 anni la Net.Art \u00e8 un fenomeno artistico entrato nel circuito internazionale dell'arte.\nIn realt\u00e0 la net.art nasce con un gruppo di programmatori che lavorava insieme su internet. Il gruppo era formato da Vuk Cosic, Jodi, Alexei Shulgin, Olia Lialina e Heath Bunting. Questi venivano in parte dalla cultura hacker ed erano ispirati da un sentire comune che diveniva nell'operativit\u00e0 una parodia dei movimenti artistici di avanguardia.\nLa Net.Art in Italia.\nIn Italia la Net.Art inizia a diffondersi alla fine degli anni '90, ma molte sono le opere di net art realizzate prima di allora. Tra queste:\nPer la prima volta in Italia le opere ideate con software e linguaggi di programmazione vengono esposte come opere d'arte. I progetti esposti davano un panorama degli approcci artistici al Web: dal browser alternativo Netomat di Maciej Wisniewski (gi\u00e0 esposto nel 2001 al Whitney Museum di New York), al PYR8FREETV telecast dalle strade di Los Angeles del graffitaro Joey Krebs, per il virus informatico biennale.py di 1100101110101101.ORG, creato per la Biennale d'Arte di Venezia del 2001.Gli epidemiC hanno esposto il programma peer to peer AntiMafia, mentre Nekada l'opera Community Mapping i Limiteazero hanno portato il software Active Metaphore, Thomson &amp; Craighead, dot.store spagnolo Retroyou, e The Church of Software ha presentato la versione beta di SoftAid, un programma di aiuti umanitari sotto forma di file/software. Oggi BananaRAM non promuove pi\u00f9 solo la net.art ma tutta l'arte che implica l'utilizzo delle nuove tecnologie, di cui la rete Internet \u00e8 solo uno dei media."}
{"id": "1814791", "revid": "137928", "url": "https://it.wikipedia.org/wiki?curid=1814791", "title": "WUXGA", "text": ""}
{"id": "1814792", "revid": "770634", "url": "https://it.wikipedia.org/wiki?curid=1814792", "title": "Distretto di Chittorgarh", "text": "Il distretto di Chittorgarh \u00e8 un distretto del Rajasthan, in India, di 1.802.656 abitanti. \u00c8 situato nella divisione di Udaipur e il suo capoluogo \u00e8 Chittorgarh."}
{"id": "1814793", "revid": "770634", "url": "https://it.wikipedia.org/wiki?curid=1814793", "title": "Distretto di Dungarpur", "text": "Il distretto di Dungarpur \u00e8 un distretto del Rajasthan, in India, di 1.107.037 abitanti. \u00c8 situato nella divisione di Udaipur e il suo capoluogo \u00e8 Dungarpur."}
{"id": "1814794", "revid": "767487", "url": "https://it.wikipedia.org/wiki?curid=1814794", "title": "Io sono un campione", "text": "Io sono un campione (\"This Sporting Life\") \u00e8 un film del 1963 diretto da Lindsay Anderson, tratto da un romanzo di David Storey.\nTrama.\nFrank Machin \u00e8 un minatore dello Yorkshire che viene assoldato in una squadra di \"rugby league\" dall'allenatore dopo una rissa con alcuni giocatori in un pub. La sua indole aggressiva lo porta a diventare presto un campione, ma fuori dal campo di gioco le cose non vanno ugualmente bene.\nProduzione.\nIl film fu prodotto con poche sterline e una troupe tecnica di 15 persone, la produzione \u00e8 durata solo 3 settimane.\nNel film compare William Hartnell, poi diventato famoso per aver interpretato il primo Dottore in Doctor Who.\nDistribuzione.\nAll'inizio il film non sembr\u00f2 avere un grande successo, ma si trasform\u00f2 in film per drive-in in America e per coppiette in Europa.\nPremi e riconoscimenti.\nPresentato in concorso al 16\u00ba Festival di Cannes, valse al suo protagonista Richard Harris il premio per la migliore interpretazione maschile."}
{"id": "1814795", "revid": "770634", "url": "https://it.wikipedia.org/wiki?curid=1814795", "title": "Distretto di Jhunjhunu", "text": "Il distretto di Jhunjhunu \u00e8 un distretto del Rajasthan, in India, di 1.913.099 abitanti. \u00c8 situato nella divisione di Jaipur e il suo capoluogo \u00e8 Jhunjhunu."}
{"id": "1814797", "revid": "770634", "url": "https://it.wikipedia.org/wiki?curid=1814797", "title": "Distretto di Jalor", "text": "Il distretto di Jalor \u00e8 un distretto del Rajasthan, in India, di 1.448.486 abitanti. \u00c8 situato nella divisione di Jodhpur e il suo capoluogo \u00e8 Jalor."}
{"id": "1814799", "revid": "770634", "url": "https://it.wikipedia.org/wiki?curid=1814799", "title": "Distretto di Jodhpur", "text": "Il distretto di Jodhpur \u00e8 un distretto del Rajasthan, in India, di 2.880.777 abitanti. \u00c8 situato nella divisione di Jodhpur e il suo capoluogo \u00e8 Jodhpur."}
{"id": "1814803", "revid": "770634", "url": "https://it.wikipedia.org/wiki?curid=1814803", "title": "Distretto di Jaipur", "text": "Il distretto di Jaipur \u00e8 un distretto del Rajasthan, in India, di 5.252.388 abitanti. \u00c8 situato nella divisione di Jaipur e il suo capoluogo \u00e8 Jaipur."}
{"id": "1814805", "revid": "770634", "url": "https://it.wikipedia.org/wiki?curid=1814805", "title": "Distretto di Jaisalmer", "text": "Il distretto di Jaisalmer \u00e8 un distretto del Rajasthan, in India, di 507.999 abitanti. \u00c8 situato nella divisione di Jodhpur e il suo capoluogo \u00e8 Jaisalmer."}
{"id": "1814807", "revid": "770634", "url": "https://it.wikipedia.org/wiki?curid=1814807", "title": "Distretto di Jhalawar", "text": "Il distretto di Jhalawar \u00e8 un distretto del Rajasthan, in India, di 1.180.342 abitanti. \u00c8 situato nella divisione di Kota e il suo capoluogo \u00e8 Jhalawar."}
{"id": "1814808", "revid": "767487", "url": "https://it.wikipedia.org/wiki?curid=1814808", "title": "Distretto di Kota", "text": "Il distretto di Kota \u00e8 un distretto del Rajasthan, in India, di 1.568.580 abitanti. \u00c8 situato nella divisione di Kota e il suo capoluogo \u00e8 Kota."}
{"id": "1814809", "revid": "770634", "url": "https://it.wikipedia.org/wiki?curid=1814809", "title": "Distretto di Pali", "text": "Il distretto di Pali \u00e8 un distretto del Rajasthan, in India, di 1.819.201 abitanti. \u00c8 situato nella divisione di Jodhpur e il suo capoluogo \u00e8 Pali."}
{"id": "1814810", "revid": "217830", "url": "https://it.wikipedia.org/wiki?curid=1814810", "title": "Gran Premio motociclistico di Catalogna 2008", "text": "Il Gran Premio motociclistico di Catalogna 2008 corso l'8 giugno, \u00e8 stato il settimo Gran Premio della stagione 2008 e ha visto vincere: la Honda di Daniel Pedrosa in MotoGP, Marco Simoncelli nella classe 250 e Mike Di Meglio nella classe 125."}
{"id": "1814811", "revid": "767487", "url": "https://it.wikipedia.org/wiki?curid=1814811", "title": "Distretto di Rajsamand", "text": "Il distretto di Rajsamand \u00e8 un distretto del Rajasthan, in India, di 986.269 abitanti. \u00c8 situato nella divisione di Udaipur e il suo capoluogo \u00e8 Rajsamand."}
{"id": "1814817", "revid": "124190478", "url": "https://it.wikipedia.org/wiki?curid=1814817", "title": "Commissariato di Mogadiscio", "text": "Il commissariato di Mogadiscio era uno dei commissariati dell'Africa Orientale Italiana. Istituito nel 1925, faceva parte del governatorato della Somalia. \nResidenze.\nIl territorio comprendeva la sola residenza di Mogadiscio, che era anche capoluogo della Somalia italiana.\nGeografia.\nConfinava a nord con le regioni dell'Uebi Scebeli, a sud con la regione del Centro e l'oceano Indiano, a nord con le regioni dell'Uebi Scebeli.\nBibliografia.\n\"Guida d'Italia del TCI, Possedimenti e colonie, pag. 746 Milano, 1929\""}
{"id": "1814821", "revid": "767487", "url": "https://it.wikipedia.org/wiki?curid=1814821", "title": "Distretto di Sikar", "text": "Il distretto di Sikar \u00e8 un distretto del Rajasthan, in India, di 2.287.229 abitanti. \u00c8 situato nella divisione di Jaipur e il suo capoluogo \u00e8 Sikar."}
{"id": "1814826", "revid": "767487", "url": "https://it.wikipedia.org/wiki?curid=1814826", "title": "Distretto di Sirohi", "text": "Il distretto di Sirohi \u00e8 un distretto del Rajasthan, in India, di 850.756 abitanti. \u00c8 situato nella divisione di Jodhpur e il suo capoluogo \u00e8 Sirohi."}
{"id": "1814829", "revid": "770634", "url": "https://it.wikipedia.org/wiki?curid=1814829", "title": "Distretto di Udaipur", "text": "Il distretto di Udaipur \u00e8 un distretto del Rajasthan, in India, di 2.632.210 abitanti. \u00c8 situato nella divisione di Udaipur e il suo capoluogo \u00e8 Udaipur."}
{"id": "1814834", "revid": "287204", "url": "https://it.wikipedia.org/wiki?curid=1814834", "title": "Stupore e tremori", "text": "Stupore e tremori (\"Stupeur et tremblements\") \u00e8 un romanzo della scrittrice belga Am\u00e9lie Nothomb, pubblicato nel 1999 e da lei stessa definito autobiografico. Nel 1999 ricevette il Grand Prix du roman dell'Acad\u00e9mie fran\u00e7aise.\nTrama.\nLa giovane Am\u00e9lie inizia l'8 gennaio 1990 a lavorare per la Yumimoto, una grossa multinazionale giapponese. Crede di poter giovare alle attivit\u00e0 dell'azienda grazie alla sua padronanza del francese e del giapponese. Nonostante cerchi di rendersi utile e porti a termine un progetto in modo brillante, viene denunciata dalla sua superiore, Fubuki Mori. La protagonista non si rende infatti conto di non aver rispettato la gerarchia e la complessa trama di rapporti che regolano la vita aziendale. Da quel momento in poi le verranno affidati gli incarichi pi\u00f9 disparati, che non riuscir\u00e0 mai a portare a termine in modo corretto. Continuer\u00e0 a subire una lenta e umiliante retrocessione, fino ad assumere la degradante mansione di \"guardiana dei cessi\". Am\u00e9lie non si perde d'animo, non cede alla tentazione del licenziamento e lavora fino alla scadenza naturale del contratto di lavoro, proprio come farebbe un giapponese, per non perdere il senso dell'onore.\nTerminata l'atroce esperienza di lavoro, Am\u00e9lie comincer\u00e0 a scrivere...\nTemi.\nL'intero romanzo \u00e8 segnato da una forte carica di ironia e critica verso la cultura lavorativa della civilt\u00e0 giapponese che scaturisce dallo stupore e dallo smarrimento per un sistema che schiaccia ogni individualit\u00e0, nel nome del formalismo gerarchico. Nelle pagine in cui viene esaminata la condizione della donna, il sorriso ironico scompare per lasciare spazio alla fredda rabbia e contrariet\u00e0 della scrittrice."}
{"id": "1814835", "revid": "179777", "url": "https://it.wikipedia.org/wiki?curid=1814835", "title": "Guerra di Spartaco", "text": ""}
{"id": "1814836", "revid": "767487", "url": "https://it.wikipedia.org/wiki?curid=1814836", "title": "\u00c7a ira, il fiume della rivolta", "text": "\u00c7a ira, il fiume della rivolta \u00e8 un film di montaggio del 1964 diretto da Tinto Brass.\nTrama.\nBrass monta insieme una serie di sequenze macabre e molto dirette che raccontano la Rivoluzione d'ottobre, quella messicana, la Grande Guerra, l'invasione della Cina da parte dei giapponesi, la guerra di Spagna, il secondo conflitto mondiale, il nazismo, il fascismo, i campi di sterminio, le bombe atomiche su Hiroshima e Nagasaki.\nNel film compare anche Paul \u00c9luard che legge una sua poesia e sono presenti due canzoni interpretate da \u00c9dith Piaf ed Edmonda Aldini. Viene inoltre presentato in embrione il tema del sesso come deragliatore ideologico.\nPremi e riconoscimenti.\nIl film viene presentato fuori concorso al XXV Festival del Cinema di Venezia del 1964.\nCritica.\nIl \"Dizionario dei film\" di Morando Morandini stronca il film, affermando che si tratta di un lavoro di montaggio sulle rivoluzioni del Novecento, composto di immagini sin troppo note e commentato in modo da non spiegare ma solo facendo ironia sarcastica in linea con gli umori anarchici e libertari del suo autore."}
{"id": "1814837", "revid": "179777", "url": "https://it.wikipedia.org/wiki?curid=1814837", "title": "Guerra contro Spartaco", "text": ""}
{"id": "1814838", "revid": "179777", "url": "https://it.wikipedia.org/wiki?curid=1814838", "title": "Rivolta di Spartaco", "text": ""}
{"id": "1814841", "revid": "125562089", "url": "https://it.wikipedia.org/wiki?curid=1814841", "title": "Il signor Bruschino", "text": "Il signor Bruschino, ossia Il figlio per azzardo \u00e8 un'opera lirica di Gioachino Rossini.\nIl libretto, denominato \"farsa giocosa\" in un atto, \u00e8 di Giuseppe Maria Foppa, che aveva gi\u00e0 scritto per Rossini \"L'inganno felice\" e \"La scala di seta\" ed \u00e8 tratto dalla commedia \"Le fils par hasard, ou Ruse et folie\" (1809) di Alissan de Chazet e Maurice Ourry.\nL'opera appartiene al gruppo di cinque farse che Rossini scrisse per il Teatro San Mois\u00e8 di Venezia (le altre, oltre alle due citate sopra sono \"La cambiale di matrimonio\" e \"L'occasione fa il ladro\").\n\"Il signor Bruschino\" and\u00f2 in scena il 27 gennaio 1813 facendo fiasco, e venne subito sostituita dal \"Ser Marcantonio\" di Stefano Pavesi. L'opera venne rappresentata nel XIX secolo solo una volta in Italia, il 2 giugno 1844 nel Teatro della Canobbiana di Milano ed il 28 dicembre 1857 al Th\u00e9\u00e2tre des Bouffes-Parisiens di Parigi come \"Monsieur Brusquino\", diretta da Jacques Offenbach, a cui seguirono sporadici allestimenti nel XX secolo.\nNel 1932 avviene la prima negli Stati Uniti al Metropolitan Opera House di New York, diretta da Tullio Serafin con Ezio Pinza e Giuseppe De Luca (baritono); nel 1937 al teatro Comunale di Firenze, diretta da Antonio Guarnieri con Saturno Meletti, Vincenzo Bettoni e De Luca; nel 1938 al teatro La Fenice di Venezia, diretta da Nino Sanzogno con Enrico Molinari, nel 1942 al teatro dell'Opera di Roma, diretta da Serafin con Francesco Albanese; nel 1955 al teatro Carignano di Torino con Renato Capecchi; nel 1957 alla Piccola Scala di Milano, diretta da Gianandrea Gavazzeni con Mariella Adani e Paolo Montarsolo; nel 1969 ad Edimburgo, nella trasferta del Comunale di Firenze, diretta da Aldo Ceccato con Claudio Desderi e Capecchi; nel 1970 al teatro Nuovo di Torino con Desderi, Capecchi ed Enrico Campi; nel 1985 al Rossini Opera Festival, diretta da Gianluigi Gelmetti con Alessandro Corbelli, Daniela Dess\u00ec, Desderi e Bruno Pratic\u00f2; nel 1992 allo Sferisterio di Macerata, con Albert Dohmen e Bruno Lazzaretti.\nLa sinfonia dell'opera, invece, viene eseguita di frequente ed \u00e8 nota per l'effetto richiesto da Rossini ai secondi violini di battere con l'archetto ritmicamente sul leggio.\nLa trama.\nIl giovane Florville \u00e8 innamorato, ricambiato, di Sofia, pupilla del vecchio Gaudenzio: il vecchio tutore, tuttavia, ha destinato in sposa Sofia al figlio di un tale signor Bruschino. Florville e Sofia allora mettono in atto un piano per impedire il matrimonio con il giovane Bruschino e fare in modo di sposarsi tra loro. Florville, venuto a sapere che il giovane Bruschino \u00e8 tenuto sotto chiave in una locanda, perch\u00e9 debitore inadempiente,(fingendosi cugino del ragazzo) paga il locandiere Filiberto per potersi sostituire al promesso sposo (di cui nessuno conosce il volto, nemmeno Gaudenzio): il locandiere accetta, e gli consegna la lettera di presentazione di Bruschino figlio. Poi, con la complicit\u00e0 della serva Marianna, fa recapitare una lettera a Gaudenzio (firmandosi Bruschino padre) nel quale chiede di far arrestare Bruschino figlio e trattenerlo per farlo redimere dalla sua condotta. Gaudenzio rimane stupito vedendo il giovane contrito e dolente per la sua condotta, e rimane poi scandalizzato quando Bruschino padre, arrivato al suo castello dopo aver sentito le ultime notizie sul figlio, non riconosce il giovane. Bruschino padre, ignaro dell'inganno, dichiara che quello non \u00e8 suo figlio, e Gaudenzio, furibondo, lo accusa di essere troppo severo con il giovane.\nIl vecchio tutore convince pure Sofia a intercedere presso il padre per il figlio, ma senza riuscirvi. Bruschino padre continua a diventare l'oggetto dello sdegno di tutti, allorquando il delegato di polizia conferma (tramite la lettera che Florville ha ricevuto da Filiberto) l'identit\u00e0 di \"Bruschino figlio\", e Filiberto stesso si rivolge al giovane con il nome di Bruschino.\nTuttavia, lo stesso Filiberto si lascia sfuggire a Bruschino padre del debito del figlio in locanda: il padre allora, sentito il racconto del locandiere, comprende tutto quanto, ma decide di non rivelare nulla a Gaudenzio sull'identit\u00e0 di Florville (figlio di un senatore nemico di Gaudenzio). Bruschino padre allora \"riconosce\" il figlio, e l'unione con Sofia viene benedetta anche da Gaudenzio: e proprio in quel momento torna Filiberto con il vero Bruschino figlio. La verit\u00e0 viene dunque a galla, e a Gaudenzio non resta che mandare gi\u00f9 il boccone amaro e perdonare la coppia di amanti.\nOrganico orchestrale.\nRossini scrisse l'opera per piccola orchestra comprendente:\nPer i recitativi secchi:"}
{"id": "1814845", "revid": "773636", "url": "https://it.wikipedia.org/wiki?curid=1814845", "title": "Chiesa di Santa Maria Goretti", "text": "La chiesa di Santa Maria Goretti \u00e8 la chiesa parrocchiale di Rispescia, frazione del comune di Grosseto.\nStoria.\nL'edificio religioso fu realizzato agli inizi degli anni cinquanta del XX secolo, in concomitanza con la fondazione del borgo di Rispescia a seguito della riforma fondiaria. Progettata dall'architetto Carlo Boccianti su committenza dell'Ente Maremma, fu costruita con l'annessa casa canonica tra il 1951 e il 1953. La prima pietra fu posizionata il 21 dicembre 1951, alla presenza del ministro Amintore Fanfani, e la costruzione fu terminata il 24 marzo 1953. La consacrazione avvenne il 6 luglio 1954.\nLa parrocchia fu istituita dal vescovo Pacifico Giulio Vanni il 26 ottobre 1954, andando a sostituire ed incorporando la parrocchia di Santa Maria delle Grazie che aveva sede nella cappella del Grancia; la parrocchia di Rispescia fin\u00ec compresa nella diocesi di Pitigliano-Sovana e soltanto il 7 ottobre 1975, con decreto della Sacra congregazione per i vescovi, fu trasferita nella diocesi di Grosseto. La parrocchia entr\u00f2 ufficialmente in vigore nella nuova diocesi il 26 gennaio 1976 e venne riconosciuta civilmente il 10 marzo 1977.\nNegli anni successivi l'edificio \u00e8 stato sottoposto a vari interventi di restauro e adeguamento. Dopo un periodo di declino, nel 1989 fu oggetto di ristrutturazioni e, dopo quattro anni di lavori, la chiesa riapr\u00ec al culto il 20 giugno 1993, con cerimonia di dedicazione effettuata dal vescovo Angelo Scola.\nDescrizione.\nLa chiesa, intitolata a santa Maria Goretti, si presenta come un semplice edificio ad aula unica, con strutture murarie esterne interamente rivestite in intonaco.\nSulla facciata principale, asimmetrica, si apre il portale d'ingresso architravato, sopra il quale sporge una lanterna, alla cui destra si apre una monofora a sesto acuto e alla cui sinistra vi \u00e8 collocato un Crocifisso. La met\u00e0 destra della facciata si presenta con tetto a capanna, mentre la parte sinistra si caratterizza per la presenza di un campanile a vela mediale con unica campana e di un tetto spiovente laterale, ad altezza inferiore di quello della met\u00e0 destra, che ripara il crocifisso sottostante. La parte posteriore dell'edificio termina con un'abside ottagonale.\nL'interno \u00e8 a navata unica ed \u00e8 decorato, nell'area absidale sulla parete posteriore che la delimita, da affreschi realizzati dal pittore bergamasco Agostino Manini sul finire degli anni cinquanta, che rappresentano il \"Crocifisso\", \"Due angeli\", i \"Quattro evangelisti\" e l\"'Eterno Padre\"."}
{"id": "1814850", "revid": "1793900", "url": "https://it.wikipedia.org/wiki?curid=1814850", "title": "Commissariato del Basso Scebeli", "text": "Il commissariato del Basso Scebeli era uno dei commissariati dell'Africa Orientale Italiana. Istituito nel 1925, faceva parte del governatorato della Somalia. \nGeografia.\nConfinava a nord con le regioni dell'Uebi Scebeli e la Regione del Confine, a sud con l'Oceano indiano e l'Oceano Indiano e la regione del Giuba, a est con l'Oceano indiano, la regione di Mogadiscio e le Regioni dell'Uebi Scebeli.\nResidenze.\nIl commissariato comprendeva le seguenti residenze:\nBibliografia.\n\"Guida d'Italia del TCI, Possedimenti e colonie, pag. 746 Milano, 1929\""}
{"id": "1814851", "revid": "78273", "url": "https://it.wikipedia.org/wiki?curid=1814851", "title": "Regione di Mogadiscio", "text": ""}
{"id": "1814853", "revid": "78273", "url": "https://it.wikipedia.org/wiki?curid=1814853", "title": "Regione del Centro (Somalia Italiana)", "text": ""}
{"id": "1814854", "revid": "113757", "url": "https://it.wikipedia.org/wiki?curid=1814854", "title": "Colonia dell'Oltregiuba", "text": ""}
{"id": "1814855", "revid": "1529788", "url": "https://it.wikipedia.org/wiki?curid=1814855", "title": "Maradi", "text": "Maradi \u00e8 la terza citt\u00e0 pi\u00f9 popolosa del Niger; fa parte del dipartimento di Madarounfa ed \u00e8 il capoluogo della regione omonima. Si \u00e8 sviluppata come centro commerciale lungo la rotta carovaniera che conduceva a Kano in Nigeria.\nAmministrazione.\nAmministrativamente la citt\u00e0 \u00e8 suddivisa in tre comuni urbani:"}
{"id": "1814857", "revid": "767487", "url": "https://it.wikipedia.org/wiki?curid=1814857", "title": "Col cuore in gola", "text": "Col cuore in gola, \u00e8 un film del 1967 diretto da Tinto Brass. \u00c8 stato liberamente ispirato dal romanzo \"Il sepolcro di carta\" di Sergio Donati.\nTrama.\nBernard, un attore francofono, si trova a Londra per lavoro. Una notte rimane folgorato da una giovane donna molto sexy, Jane, che \u00e8 rimasta incredula e spaventata davanti ad un uomo appena deceduto. Jane si trover\u00e0 al centro di varie peripezie e pericoli e Bernard, innamorato di lei, la protegger\u00e0 al meglio delle sue forze. Intanto altri delitti si susseguono e Bernard scopre, a caro prezzo, che \u00e8 proprio la sua amata l'assassina: ma ormai \u00e8 troppo tardi.\nIl film.\n\u00c8 il primo film di Brass girato a Londra, seguito da \"Nerosubianco\" e \"Dropout\". Il film \u00e8 ricco di riferimenti al mondo dell'arte contemporanea (op-art), della musica e del fumetto, e si avvalse della collaborazione di Guido Crepax, che disegn\u00f2 una quarantina di tavole di storyboard. Il film contiene molti riferimenti a \"Blow-Up\" di Michelangelo Antonioni"}
{"id": "1814858", "revid": "124918705", "url": "https://it.wikipedia.org/wiki?curid=1814858", "title": "L'eleganza del riccio", "text": "L'eleganza del riccio (\"L'\u00c9l\u00e9gance du h\u00e9risson\") \u00e8 un romanzo del 2006 scritto da Muriel Barbery. Il libro \u00e8 stato una delle sorprese editoriali del 2007 in Francia: ha infatti avuto ben 50 ristampe e ha venduto oltre 2 milioni di copie, occupando il primo posto nella classifica delle vendite per 10 mesi e vincendo numerosi premi letterari tra i quali il Premio Georges Brassens 2007, il Premio Rotary International e il Prix des Libraires assegnato dalle librerie francesi.\nL'edizione italiana, inizialmente diffusasi principalmente grazie al passaparola dei lettori, ha raggiunto nel febbraio 2008 il primo posto nella classifica generale delle vendite editoriali.\nTrama.\nRen\u00e9e Michel sembra essere la comunissima portinaia del numero 7 di rue de Grenelle, un condominio parigino abitato da famiglie facoltose: \u00e8 apparentemente sciatta, pigra, perennemente presa dalla cura del suo gatto (Lev, in onore di Tolstoj), dalla televisione e dalle sue piccole faccende private. In realt\u00e0, Rene\u00e9 \u00e8 una persona coltissima: si interessa di arte, di filosofia, di cinema, di musica classica e di cultura giapponese ma preferisce dissimulare la propria erudizione. \u00c8 vedova, ma non affronta la sua solitudine con rancore o nostalgia, bens\u00ec esplorando ogni sfaccettatura della propria anima, ogni sfumatura dei propri sentimenti con grande distacco e grande perizia filosofica. Solo un segreto doloroso, celato sino alla fine, sfugge alle sue analisi.\nAd animare le pagine della vicenda \u00e8 il personaggio della dodicenne Paloma Josse, figlia di un Ministro della Repubblica. Paloma, piccola e minuziosa Giudice dell'Umanit\u00e0, come la definisce l'autrice, \u00e8 in perenne lotta con tutta la sua famiglia: con la madre, che cerca di non esternare in tutti i modi quello che davvero \u00e8, una donna fragile e debolissima, con il padre, che fa dell'aggressivit\u00e0 e della cruda spontaneit\u00e0, soprattutto in politica, il centro della propria vita, con la sorella Colombe che studia filosofia solo a fini speculativi e non per affrontare il mondo in maniera autentica. Paloma, eccezionalmente attenta e profonda nel comprendere questo mondo, di cui crede di capire tutta la bellezza e tutta la crudelt\u00e0, non riesce a sopportare la mediocrit\u00e0 della gente con cui vive, per questo ha pianificato di suicidarsi prendendo dei sonniferi, il giorno del suo compleanno e al contempo di dare fuoco al suo appartamento per fare capire alla famiglia ricca e superficiale quali siano i veri problemi della vita, come trovarsi senza casa.\nPaloma e Ren\u00e9e si incontrano e si riconoscono come anime simili grazie all'arrivo di un terzo personaggio: Kakuro Ozu, un signore giapponese. Questi sapr\u00e0 aprire il cuore della portinaia, farne uscire tutti i sentimenti ed i segreti pi\u00f9 oscuri, liberarla dal peso del suo incognito durato quindici anni e, insieme a lei, far\u00e0 capire a Paloma qualcosa in pi\u00f9 sulla vita, qualcosa che nemmeno l'intelletto della ragazza aveva saputo cogliere.\nCitazioni letterarie e artistiche.\nNel libro \u2013 l'autrice \u00e8 docente di filosofia \u2013 \u00e8 possibile trovare diverse citazioni filosofico-letterarie: non mancano enunciazioni palesemente buddhiste e sono presenti alcuni richiami espliciti a Tolstoj (con principale riferimento al suo \"Anna Karenina\"), ma anche allusioni nietzscheiane, ad esempio la tematica del \"ressentiment\".\nViene citato e descritto (nominando solo l'autore) un quadro di Pieter Claesz: \"Nature morte\" (1633).\nAmbientazione.\nIl romanzo \u00e8 ambientato in una elegante strada del centro parigino: Rue de Grenelle. Si tratta di una strada di larghezza modesta, lungo la quale si affacciano pochi negozi particolari ed esclusivi. Sulla via si susseguono palazzi d'abitazione molto lussuosi con ingressi spaziosi ed elegantemente rifiniti, alcuni in stile dec\u00f2.\nIl libro fa riferimento al numero civico 7 al quale tuttavia non corrisponde alcun portone poich\u00e9 si tratta di un palazzo d'angolo sede di un negozio appartenente a una griffe molto nota. Evidentemente l'autrice ha voluto evitare di esporre una portineria realmente esistente e ha scelto un numero che non desse adito a problemi. Comunque percorrendo la via si notano molti portoni che corrispondono alla descrizione fatta nel romanzo.\nTrasposizione cinematografica.\nNel 2008 \u00e8 stato realizzato in Francia il film \"Il riccio\" (\"Le H\u00e9risson\"), liberamente ispirato al testo di Muriel Barbery. Diretta da Mona Achache, la pellicola vede protagonista Josiane Balasko.\nCuriosit\u00e0.\nIl libro viene citato all'interno di \"Ninfee nere\" di Michel Bussi (pag. 108):\n\"La portinaia del paese.\nUn riccio senza l'eleganza.\""}
{"id": "1814863", "revid": "1543377", "url": "https://it.wikipedia.org/wiki?curid=1814863", "title": "Arlit", "text": "Arlit \u00e8 un comune urbano del Niger, capoluogo del dipartimento omonimo nella regione di Agadez.\nArlit con Akokan \u00e8 una localit\u00e0 mineraria, nata a seguito della scoperta negli anni sessanta di importanti giacimenti di uranio coltivati in due miniere a cielo aperto. Nella zona a causa della carenza di controlli e la diffusione di materiali di scarto radioattivi, che vengono usati anche per la costruzione di abitazioni, si rilevano livelli diffusi alti di radiazione ."}
{"id": "1814865", "revid": "43530", "url": "https://it.wikipedia.org/wiki?curid=1814865", "title": "Conglomerato (Finanza)", "text": ""}
{"id": "1814866", "revid": "3115", "url": "https://it.wikipedia.org/wiki?curid=1814866", "title": "Birni N'Konni", "text": "Birni N'Konni \u00e8 un comune urbano del Niger, capoluogo del dipartimento omonimo nella regione di Tahoua.\nBirni N'Konni si trova vicino al confine con la Nigeria, sul fiume Kori."}
{"id": "1814867", "revid": "3358", "url": "https://it.wikipedia.org/wiki?curid=1814867", "title": "Il Tao della Fisica", "text": ""}
{"id": "1814871", "revid": "173469", "url": "https://it.wikipedia.org/wiki?curid=1814871", "title": "Iolanda de Polastron", "text": ""}
{"id": "1814876", "revid": "1793900", "url": "https://it.wikipedia.org/wiki?curid=1814876", "title": "Commissariato del Basso Giuba", "text": "Il commissariato del Basso Giuba era uno dei commissariati dell'Africa Orientale Italiana. Faceva parte del governatorato della Somalia e venne istituito nel 1926 unendo l'ex colonia dell'Oltregiuba passata dal Kenya (Regno Unito) all'Italia nel 1925. Comprendeva interamente l'Oltregiuba. Prendeva nome dal Giuba.\nResidenze.\nIl commissariato comprendeva le seguenti residenze:\nGeografia.\nConfinava a nord con il Kenya (Regno Unito), a sud con l'Oceano Indiano e il Kenya (Regno Unito), a ovest con il Kenya (Regno Unito). A est confinava con la Regione del Centro e la Regione del Confine.\nBibliografia.\n\"Guida d'Italia del TCI, Possedimenti e colonie, pag. 746 Milano, 1929\""}
{"id": "1814877", "revid": "78273", "url": "https://it.wikipedia.org/wiki?curid=1814877", "title": "Regione del Centro (Somalia italiana)", "text": ""}
{"id": "1814878", "revid": "78273", "url": "https://it.wikipedia.org/wiki?curid=1814878", "title": "Regione del Giuba", "text": ""}
{"id": "1814879", "revid": "6923", "url": "https://it.wikipedia.org/wiki?curid=1814879", "title": "Vagina", "text": "Nei mammiferi, la vagina (dal latino \"vagina\", letteralmente \"fodero\" o \"guaina\") \u00e8 la parte elastica e muscolare del tratto genitale femminile ed \u00e8 costituita da un canale fibromuscolare molto elastico che serve da supporto al collo dell\u2019utero\u00a0e all'uretra. Negli esseri umani, si estende dalla vulva alla cervice. Normalmente, l'apertura vaginale esterna \u00e8 parzialmente coperta da una membrana chiamata imene. Si tratta dell'organo femminile interessato nel rapporto sessuale e, come canale ultimo, nel parto. Essa canalizza anche il flusso mestruale (mestruazioni), che si ha negli esseri umani e nei primati come parte del ciclo mestruale mensile.\nSebbene la ricerca sulla vagina sia particolarmente carente per diversi animali, la sua posizione, struttura e dimensioni sono documentate come variabili tra le specie. Le femmine dei mammiferi hanno solitamente due aperture esterne nella vulva, l'apertura uretrale per il tratto urinario e l'apertura vaginale per il tratto genitale. Ci\u00f2 si differenzia dai mammiferi maschi che solitamente hanno una singola apertura uretrale sia per la minzione che per la riproduzione. L'apertura vaginale \u00e8 molto pi\u00f9 grande della vicina apertura uretrale ed entrambe, nelle femmine umane, sono protette dalle labbra. Negli anfibi, negli uccelli, nei rettili e nei monotremi, la cloaca \u00e8 l'unica apertura esterna per il tratto gastrointestinale, il tratto urinario e il tratto riproduttivo. Anche gli insetti femmina ed altri invertebrati hanno una vagina, che \u00e8 la parte terminale dell'ovidotto.\nPer favorire una penetrazione della vagina durante il rapporto sessuale o altre attivit\u00e0 sessuali, l'umidit\u00e0 vaginale aumenta durante l'eccitazione in tutte le femmine dei mammiferi, fornendo cos\u00ec una lubrificazione vaginale, che riduce l'attrito. Infatti, la struttura delle pareti vaginali crea un certo attrito con il pene durante il rapporto e questo comunque contribuisce allo stimolo verso l'eiaculazione, consentendo la fecondazione. Le attivit\u00e0 sessuali, sia eterosessuale che omosessuali, possono provocare nelle donne infezioni sessualmente trasmissibili (STI), il cui rischio pu\u00f2 essere ridotto con ricorrendo a pratiche sessuali sicure. Ulteriori problemi di salute possono interessare anche la vagina umana.\nLa vagina e la vulva hanno suscitato forti reazioni nelle societ\u00e0 nel corso della storia, comprese percezioni e linguaggio negativi, tab\u00f9 culturali e il loro uso come simboli per la sessualit\u00e0 femminile, per la spiritualit\u00e0 o la rigenerazione della vita. Nel linguaggio comune, la parola vagina \u00e8 spesso usata per riferirsi alla vulva o ai genitali femminili in generale. In una precisa definizione anatomica, tuttavia, con il termine vagina ci si riferisce esclusivamente alla specifica struttura interna, e comprendere la distinzione pu\u00f2 migliorare la conoscenza dei genitali femminili e aiutare nella comunicazione sanitaria.\nAnatomia umana.\nAnatomia macroscopica.\nLa vagina \u00e8 un canale elastico che si estende dalla cervice uterina (porzione anatomica pi\u00f9 profonda) alla vulva (porzione anatomica superficiale), la quale ha una lunghezza da 6 a 8\u00a0cm nella parte anteriore e di 8\u20139\u00a0cm nella parte posteriore, dilatandosi/espandendosi in lunghezza e larghezza durante l'eccitazione sessuale. La parte della vagina che circonda la cervice \u00e8 chiamata fornice. L'apertura della vagina si trova nel triangolo urogenitale, quest'ultimo posto anteriormente al perineo e comprende nte anche l'apertura uretrale e le parti associate dei genitali esterni. Il canale vaginale si estende verso l'alto e all'indietro, tra l'uretra nella parte anteriore e il retto nella parte posteriore. Vicino alla vagina superiore, la cervice sporge nella sulla sua superficie frontale con un angolo di circa 90\u00b0. Le aperture vaginali e uretrali sono protette dalle labbra.\nQuando la donna mantiene la stazione eretta, il condotto vaginale traccia (rispetto alla regione pelvica) una curva geometrica di orientamento superiore-posteriore che forma un angolo leggermente minore di 45 gradi con l'utero. L'apertura vaginale si trova verso l'estremit\u00e0 caudale della vulva, dietro l'apertura dell'uretra. Il quarto superiore della vagina \u00e8 separato dal retto per mezzo del cavo rettouterino. Sopra la vagina sta il monte di Venere.\nLa vagina, come l'interno della vulva, \u00e8 di colore rosa vivo tendente al rosso, particolare comune alle membrane mucose interne (in condizione fisiologica) della maggior parte dei mammiferi. Quando non \u00e8 sessualmente eccitata, si presenta come un tubo collassato, con le pareti anteriori e posteriori che combaciano. Le pareti laterali, in particolare la loro area centrale, sono relativamente pi\u00f9 rigide. Per questo motivo, la vagina collassata ha una sezione trasversale a forma di H. Posteriormente, la vagina interna \u00e8 separata dal retto dalla sacca rectouterica, la vagina media da tessuto connettivo lasso e la vagina inferiore dal corpo perineale. Dove il lume vaginale circonda la cervice dell'utero, esso \u00e8 diviso in quattro regioni continue, o fornici vaginali; questi sono i fornici anteriori, posteriori, laterale di destra e laterali di sinistra. Il fornice posteriore \u00e8 pi\u00f9 profondo del fornice anteriore.\nI solchi prodotti dalla ripiegatura della parete nel terzo esterno della vagina sono detti pieghe vaginali. Si tratta di rughe costituite da tessuto epiteliale che hanno lo scopo di offrire alla vagina un'estesa area superficiale che ne favorisce l'estensione e l'allungamento.\nLa dilatazione \u00e8 agevolata, oltre che da dette pieghe che ne aumentano l'espandibilit\u00e0, pure dalla particolare lubrificazione, che avviene tramite le ghiandole di Bartolino. La membrana della parete vaginale mantiene una determinata umidit\u00e0, anche se non contiene alcuna ghiandola.\nPrima e durante l'ovulazione, vengono prodotte diverse varianti di muco della cervice, che fornisce un ambiente favorevole alcalino nel canale vaginale per massimizzare le possibilit\u00e0 di sopravvivenza per gli spermatozoi.\nLa vagina [ sostenuta dai suoi muscoli e dai legamenti superiori, medi e inferiori. Il terzo superiore sono i muscoli elevatori e i legamenti transcervicali, pubocervicali e sacrocervicali. \u00c8 supportata nelle parti superiori dai legamenti cardinali e dal parametrium. Il terzo medio della vagina coinvolge il diaframma urogenitale. \u00c8 sostenuto dall'muscolo elevatore e dalla porzione inferiore dei legamenti cardinali. The lower third is supported by the perineal body, Il terzo inferiore \u00e8 supportato dal corpo perineale, o dal diaframma urogenitale e pelvico. Il terzo legamento inferiore pu\u00f2 anche essere descritto come sostenuto dal corpo perineale e dalla parte pubovaginale del muscolo elevatore.\nVagina e imene.\nLa vagina, nella donna vergine, \u00e8 (di norma, ma non immancabilmente) coperta in parte dall'imene: una membrana di tessuto connettivo che pu\u00f2 essere infranta oltre che da un rapporto sessuale, anche da alcuni tipi di esercizi, come le passeggiate a cavallo o la ginnastica, ed altres\u00ec da un esame pelvico incauto. Per converso, non necessariamente il coito determina una lacerazione dell'imene: ne consegue che la deflorazione non \u00e8 un criterio affidabile per la determinazione del primo rapporto completo (specie nell'ipotesi di cosiddetto \"imene compiacente).\"\nAnatomia microscopica e istologia.\nIl canale vaginale \u00e8 rivestito da una membrana mucosa costituita superficialmente da un epitelio pavimentoso pluristratificato: numerosi strati di cellule che, specialmente nello strato pi\u00f9 esterno assumono una forma appiattita, pi\u00f9 sviluppata in lunghezza. La parete vaginale \u00e8 costituita da tre stati. Quello pi\u00f9 interno \u00e8 costituita da epitelio squamoso non cheratinizzato, con una lamina propria (uno strato sottile di tessuto connettivo) al di sotto di esso. Superiormente vi \u00e8 uno strato muscolare liscio con fasci di fibre che corrono longitudinalmente. Infine, all'esterno si trova uno strato di tessuto connettivo chiamato \"adventitia\". Alcuni testi, tuttavia, elencano quattro strati contando separatamente i due sottostrati della mucosa (epitelio e lamina propria).\nLo strato muscolare liscio all'interno della vagina possiede una debole forza contrattiva che pu\u00f2 creare una certa pressione nel lume della vagina e permettendo alcune delle forze di contrattazione pi\u00f9 importanti, come durante il travaglio.\nLa lamina \u00e8 ricca di vasi sanguigni e linfatici. Lo strato muscolare \u00e8 composto da fibre muscolari lisce, con uno strato esterno di muscolo longitudinale, uno strato interno di muscolo circolare e una fibra muscolare obliqua in mezzo. Lo strato esterno, l\"'adventitia\", \u00e8 uno strato sottile e denso di tessuto connettivo ed \u00e8 associato a tessuto connettivo lasso contenente vasi sanguigni, vasi linfatici e fibre nervose che si trovano tra gli organi pelvici. La mucosa vaginale \u00e8 assente dalle ghiandole e forma pieghe (creste trasversali o \"rugae\"), che sono pi\u00f9 prominenti nel terzo esterno della vagina; la loro funzione \u00e8 di fornire alla vagina un'area di superficie aumentata per l'estensione e l'allungamento.\nL'epitelio dell'ectocervice (la porzione uterina del collo dell'utero che si estende nella vagina) \u00e8 un'estensione dell'epitelio vaginale. L'epitelio vaginale \u00e8 costituito da strati di cellule, tra cui cellule basali, cellule parabasali, cellule piatte squamose superficiali e cellule intermedie. Lo strato basale dell'epitelio \u00e8 il pi\u00f9 mitoticamente attivo e quindi in grado di riprodurre nuove cellule. Le cellule superficiali vengono costantemente sostituite dalle cellule basali. L'estrogeno induce le cellule intermedie e superficiali a riempirsi di glicogeno. Le cellule dallo strato basale inferiore passano dall'attivit\u00e0 metabolica attiva alla morte (apoptosi). In questi strati intermedi di epiteli, le cellule iniziano a perdere i loro mitocondri e altri organelli. Le cellule mantengono un alto livello di glicogeno rispetto ad altri tessuti epiteliali nel corpo.\nSotto l'influenza degli estrogeni materni, la vagina di una neonata \u00e8 rivestita da un epitelio squamoso stratificato denso (o mucosa) per un tempo che varia da due a quattro settimane dopo la nascita. Da allora fino alla pubert\u00e0, l'epitelio rimane sottile con solo pochi strati di cellule cuboidali prive di glicogeno; inoltre si presenta con poche rughe e di colore rossastro. Quando inizia la pubert\u00e0, la mucosa si ispessisce e di nuovo diventa epitelio squamoso stratificato con cellule contenenti glicogeno, sotto l'influenza dei livelli di estrogeni in aumento. Infine, l'epitelio si assottiglia dalla menopausa in poi e alla fine cessa di contenere il glicogeno, per via della mancanza di estrogeni.\nLe cellule squamose appiattite sono pi\u00f9 resistenti sia all'abrasione che all'infezione. La permeabilit\u00e0 dell'epitelio consente una risposta efficace dal sistema immunitario poich\u00e9 gli anticorpi e altri componenti immunitari possono facilmente raggiungere la superficie. L'epidermide della cute \u00e8 relativamente resistente all'acqua poich\u00e9 contiene alti livelli di lipidi, mentre l'epitelio vaginale contiene una quantit\u00e0 inferiore. Ci\u00f2 consente il passaggio di acqua e sostanze idrosolubili attraverso il tessuto.\nLa cheratinizzazione si verifica quando l'epitelio \u00e8 esposto all'atmosfera esterna secca. In circostanze anormali, come nel prolasso degli organi pelvici, la mucosa pu\u00f2 essere esposta all'aria, diventando secca e cheratinizzata.\nPerfusione e innervamento.\nLa vagina riceve il sangue principalmente attraverso l'arteria vaginale, che emerge da un ramo dell'arteria iliaca interna, o dall'arteria uterina. Le arterie vaginali si anastomizzano (si uniscono) lungo il lato della vagina con il ramo cervicale dell'arteria uterina; questo forma l'arteria azygos che si trova sulla linea mediana della vagina anteriore e posteriore. Altre arterie che perfondono la vagina includono l'arteria rettale media e l'arteria pudenda interna,] tutti i rami dell'arteria iliaca interna. Tre gruppi di vasi linfatici accompagnano queste arterie; il gruppo superiore accompagna i rami vaginali dell'arteria uterina, il gruppo intermedio accompagna le arterie vaginali e il gruppo inferiore, drena la linfa dall'area al di fuori dell'imene, verso i linfonodi inguinali. Il 95% dei canali linfatici della vagina si trovano entro 3\u00a0mm dalla superficie della vagina.\nDue vene principali drenano il sangue dalla vagina, una a sinistra e una a destra. Queste formano una rete di vene pi\u00f9 piccole, il plesso venoso vaginale, ai lati della vagina, che si collega al plesso venoso uterino, a quello vescicale e a quello del retto. Questi alla fine si riversano nelle vene iliache interne.\nL'innervamento della vagina superiore \u00e8 fornito dalle aree simpatica e parasimpatica del plesso pelvico. La vagina inferiore \u00e8 innervata dal nervo pudendo.\nPunto G.\nUna zona erogena, comunemente chiamata punto G, \u00e8 ubicata nella parete anteriore della vagina, a circa cinque cm pi\u00f9 addentro del suo ingresso. Alcune donne provano intenso piacere se il loro punto G \u00e8 stimolato convenientemente durante l'amplesso. Un orgasmo scaturente dal punto G potrebbe essere la causa dell'eiaculazione femminile, il che porta alcuni medici e ricercatori a ritenere che il piacere connesso al punto G provenga dalle ghiandole di Skene (v. ghiandole esocrine), un omologo femminile della prostata, piuttosto che da un qualche particolare punto sulla parete vaginale. Alcuni ricercatori, peraltro, negano radicalmente l'esistenza del punto G.\nSviluppo.\nIl piatto vaginale \u00e8 il precursore della vagina. Durante lo sviluppo, essa inizia la sua crescita quando le estremit\u00e0 fuse dei dotti paramesonefrici (chiamati anche dotti M\u00fclleriani) penetrano nella parete posteriore del seno urogenitale. Quando il piatto cresce, separa chiaramente la cervice e il seno urogenitale; le cellule centrali del piatto formano il lume vaginale. Questo avviene dalla ventesima alla ventiquattresima settimana di sviluppo. Se il lume non si forma, o \u00e8 incompleto, membrane note come setti vaginali possono formarsi attraverso o attorno al foglietto causando l'ostruzione del tratto di efflusso pi\u00f9 tardi nella vita.\nDurante il differenziamento sessuale, senza testosterone, il seno urogenitale persiste come vestibolo della vagina. Le due pieghe urogenitali del tubercolo genitale formano le piccole labbra, mentre il gonfiore labioscrotale former\u00e0 le grandi labbra.\nVi sono opinioni contrastanti sull'origine embriologica della vagina. La tesi maggioritaria risale alla descrizione di Koff del 1933 in cui si afferma che i due terzi superiori della vagina originano dalla porzione caudale dei condotti M\u00fclleriani, mentre la porzione inferiore della vagina si sviluppa dal seno urogenitale. Altre tesi sono quelle del 1957, in cui Bulmer descrive l'epitelio vaginale come proveniente esclusivamente dal seno dell'epitelio urogenitale e quella del 1970 di Witschi in cui viene riesaminata la tesi di Koff in cui conclude che i bulbi sino-vaginali hanno la stessa origine della porzione inferiore del dotto di Wolff.\nLa teoria di Witschi \u00e8 stata condivisa da Aci\u00e9n \"et al.\", da Bok e da Drews. Robboy \"et al.\" rivederono le teorie di Koff e Bulmer sostenendo la descrizione di quest'ultimo alla luce delle loro ricerche. I dubbi derivano dalla complessit\u00e0 dei tessuti correlati e la mancanza di un modello animale simile. Per questo motivo, lo studio dello sviluppo vaginale umano \u00e8 in corso e pu\u00f2 aiutare a risolvere le diverse visioni.\nFisiologia.\nSecrezioni uterine.\nLe secrezioni vaginali provengono principalmente dall'utero, dalla cervice e dall'epitelio vaginale, oltre alla minuscola lubrificazione prodotta dalle ghiandole di Bartolini in caso di eccitazione sessuale. Per renderla umida sono necessarie ben poche secrezioni che comunque possono aumentare durante l'eccitazione sessuale, a met\u00e0 o poco prima delle mestruazioni o durante la gravidanza. La vagina costituisce una via attraverso la quale il sangue mestruale e parti di tessuto organico lasciano il corpo.\nLe mestruazioni sono lo scarico regolare di sangue e tessuto mucoso dal rivestimento interno dell'utero attraverso la vagina. La mucosa vaginale varia per spessore e composizione durante il ciclo mestruale, che \u00e8 il fisiologico mutamento del sistema riproduttivo femminile (in particolare dell'utero e delle ovaie) che rende possibile la gravidanza. Queste escrezioni possono essere assorbite o trattenute per mezzo di tamponi, coppe mestruali, assorbenti igienici.\nLe ghiandole di Bartolini, localizzate vicino all'apertura vaginale, erano originariamente considerate la fonte primaria per la lubrificazione vaginale, ma ulteriori studi hanno dimostrato che forniscono solo poche gocce di muco.. La lubrificazione vaginale \u00e8 principalmente fornita da infiltrazioni di plasma, note come trasudato, dalle pareti vaginali. Questo inizialmente si forma come goccioline simili a sudore, ed \u00e8 causato da una maggiore pressione del fluido nel tessuto della vagina (vasocongestione), con conseguente rilascio di plasma capillari attraverso l'epitelio vaginale.\nPrima e durante l'ovulazione, le ghiandole poste all'interno della cervice secernono diversi tipi di muco in grado di fornire un ambiente alcalino e fertile nel canale vaginale, dunque favorevole alla sopravvivenza dello sperma. Successivamente alla menopausa, la lubrificazione vaginale diminuisce naturalmente.\nAttivit\u00e0 sessuale.\nLa concentrazione di terminazioni nervose che giacciono intorno all'entrata della vagina pu\u00f2 causare sensazioni piacevoli durante l'attivit\u00e0 sessuale, qualora avvenga un tipo di stimolazione gradito alla specifica donna.\nDurante l'eccitazione sessuale, specie se vi \u00e8 stimolazione del clitoride, le pareti della vagina si auto-lubrificano. Ci\u00f2 riduce l'attrito che pu\u00f2 manifestarsi in conseguenza delle varie attivit\u00e0 sessuali; tuttavia esistono pratiche (dette di \"Sesso asciutto\") per limitare o evitare la lubrificazione in corso di coito. In passato si riteneva che le ghiandole di Bartolino fossero responsabili della lubrificazione vaginale. I lavori di Masters &amp; Johnson rilevarono invece che \u00e8 la stessa parete vaginale ad emettere goccioline di liquido che, dapprima isolate, successivamente formano un velo continuo e lucente su tutta la parete. La risposta vaginale \u00e8 la stessa qualunque sia il tipo di stimolazione sessuale (clitoridea, mammaria, orale, ecc) ma la quantit\u00e0 di liquido pu\u00f2 essere maggiore o minore a seconda dell'intensit\u00e0 e della durata dello stimolo. La lubrificazione si verifica anche in post-menopausa, ma la quantit\u00e0 di liquido secreto \u00e8 fortemente inadeguata.\nAlcuni studi hanno rilevato che porzioni del clitoride si estendono nella vulva e nella vagina.\nCon l'eccitazione, la vagina si allunga velocemente di un valore medio di 8,5\u00a0cm, ma pu\u00f2 continuare ad allungarsi per reazione ad una pressione. Quando la donna raggiunge la massima eccitazione, la vagina si gonfia come una tenda (gli ultimi \u00b2\u2044\u2083 si espandono in lunghezza e larghezza) mentre la cervice si ritrae. Le pareti della vagina sono composte di morbide pieghe elastiche di pelle membranoso-mucosa che si allungano o contraggono (con il concorso dei muscoli pelvici) per adeguarsi alla misura del pene.\nParto.\nDurante il parto, la vagina fornisce il canale attraverso cui il feto abbandona l'utero per affacciarsi alla vita indipendente al di fuori del grembo materno. In questa fase, la vagina \u00e8 chiamata anche \"canale del parto\". Quando si avvicina il travaglio (un processo fisiologico che precede il parto), possono verificarsi diversi segni, tra cui perdite vaginali e la rottura delle membrane (rottura dell'acqua) che pu\u00f2 provocare la fuoriuscita di liquido amniotico o un flusso irregolare o piccolo di liquido dalla vagina. La rottura dell'acqua avviene pi\u00f9 comunemente durante il travaglio; tuttavia, pu\u00f2 verificarsi anche prima (una condizione nota come rottura prematura delle membrane) e ci\u00f2 accade nel 10% dei casi. Anche le contrazioni di Braxton Hicks sono un segno di avvicinamento al travaglio, ma non tutte le gravide le sperimentano. Tra le donne che partoriscono per la prima volta, le contrazioni di Braxton Hicks vengono scambiate per contrazioni effettive e, di solito, sono molto forti nei giorni precedenti al travaglio.\nMentre il corpo si prepara al parto, la cervice si ammorbidisce, si assottiglia, si muove in avanti ed inizia ad aprirsi. Ci\u00f2 consente al feto di spostarsi o \"cadere\" nel bacino. Quando il feto arriva nella pelvi, pu\u00f2 verificarsi dolore al nervo sciatico, aumento delle perdite vaginali e aumento della frequenza urinaria. Questi sintomi si riscontrano con maggior probabilit\u00e0 durante il travaglio nelle donne che hanno gi\u00e0 partorito precedentemente, ma possono riscontrarsi da dieci a quattordici giorni prima del travaglio in donne che provano il travaglio per la prima volta.\nQuando iniziano le contrazioni, il feto inizia a perdere il sostegno della cervice la quale si dilata raggiungendo un diametro superiore ai 10\u00a0cm per accogliere la testa del feto che si sposta dall'utero alla vagina. L'elasticit\u00e0 della vagina gli consente di allungarsi di molte volte il suo diametro normale, al fine di far passare il bambino.\nLe nascite vaginali sono pi\u00f9 comuni ma, se esiste il rischio di complicanze, pu\u00f2 essere eseguito un taglio cesareo. Subito dopo la nascita, la mucosa vaginale presenta un accumulo anormale di liquido ed \u00e8 sottile. Trascorse circa tre settimane, una volta che le ovaie hanno ripreso la normale funzione e la produzione di estrogeni viene ripristinata, torna ad ispessirsi. L'apertura vaginale si spalanca si rilassa fino a quando non ritorna approssimativamente al suo stato di pre-gravidanza; un processo che impiega circa da sei a otto settimane dopo il parto, noto come \"periodo postparto\"; tuttavia, la vagina continuer\u00e0 ad essere di dimensioni maggiori rispetto a prima.\nDopo il parto, si presenta una fase di scarico vaginale, chiamata lochia, che pu\u00f2 variare in modo significativo nella quantit\u00e0 di perdita e nella sua durata, ma pu\u00f2 andare avanti anche per circa sei settimane.\nFlora batterica vaginale.\nLa flora vaginale \u00e8 un ecosistema complesso che cambia durante la vita, dalla nascita alla menopausa. Essa risiede nello strato pi\u00f9 esterno dell'epitelio vaginale. Questo microbioma \u00e8 costituito da specie e generi che tipicamente non causano sintomi o infezioni nelle donne con un normale sistema immunitario. Il microbioma vaginale \u00e8 dominato dalle specie \"Lactobacillus\". Queste specie metabolizzano il glicogeno, trasformandolo in zucchero. I lattobacilli metabolizzano poi lo zucchero in glucosio e acido lattico. Sotto l'influenza degli ormoni, come l'estrogeno, il progesterone e l'ormone follicolo-stimolante (FSH), l'ecosistema vaginale subisce cambiamenti ciclici o periodici.\nIl bacillo di D\u00f6derlein \u00e8 ospite in condizioni di normalit\u00e0 della vagina sana e contribuisce a mantenere il pH dell'ambiente vaginale nella donna sana intorno a 3,5-4,5 attraverso la scissione del glicogeno in acido lattico e biossido di carbonio. Il mantenimento di tale pH acido \u00e8 di fondamentale importanza per la difesa della vagina dai germi provenienti dall'esterno (autodepurazione della vagina).\nSostanze odorifere presenti nel fluido vaginale.\nNei mammiferi la secrezione di molecole odorifere (urea, acido lattico, acido acetico, composti alifatici a catena corta) nell'area genitale \u00e8 importante per comunicare la ricettivit\u00e0 sessuale della femmina.\nNella donna, la produzione di acido lattico e acido acetico \u00e8 sempre presente; la produzione di composti alifatici \u00e8 invece variabile da soggetto a soggetto e l'odore che ne deriva (generalmente attribuibile all'acido butanoico), a seconda della loro concentrazione nei fluidi vaginali, d\u00e0 luogo a giudizi di varia gradevolezza e pu\u00f2 costituire ugualmente un richiamo sessuale.\nAspetti clinici.\nEsame pelvico.\nLa salute della vagina, e dell'intero sistema riproduttivo femminile, pu\u00f2 essere valutata durante un esame pelvico. Tale esame pu\u00f2 includere anche l'esecuzione di un Pap test. Negli Stati Uniti, lo \"screening\" del Pap test \u00e8 raccomandato per tutte le donne, a partire dai 21 anni fino ai 65 anni di et\u00e0. Tuttavia, altri paesi non lo consigliano a coloro che non sono sessualmente attive. L'esame pelvico di routine per le donne asintomatiche e non in stato di gravidanza pu\u00f2 essere pi\u00f9 dannoso che benefico. Un reperto normale durante l'esame pelvico di una donna gravida \u00e8 una sfumatura bluastra sulla parete vaginale.\nGli esami pelvici sono pi\u00f9 spesso eseguiti quando vi sono sintomi inspiegabili riguardo a perdite, dolore, sanguinamento inaspettato o problemi urinari. Durante l'esame, l'apertura vaginale viene valutata riguardo alla sua posizione, simmetria, presenza dell'imene e forma. La vagina viene valutata internamente prima inserendo le dita opportunamente ricoperte da guanti, prima di inserire lo \"speculum\", al fine di apprezzare eventuali debolezze, grumi o noduli. L'infiammazione e le perdite vengono annotate se presenti. Durante questo periodo, le ghiandole di Skene e di Bartolini vengono palpate per identificare eventuali anomalie di queste strutture. Dopo aver completato l'esame digitale della vagina, lo \"speculum\", uno strumento per visualizzare le strutture interne, viene solitamente inserito nella porzione visibile della cervice.\nIn occasione di una aggressione sessuale o di altri abusi sessuali possono verificarsi traumi alla parete vaginale. Questi possono essere lacerazioni, lividi, infiammazioni e abrasioni. L'assalto sessuale con oggetti pu\u00f2 danneggiare la vagina e una radiografia pu\u00f2 rivelare la presenza di oggetti estranei. Se viene dato il consenso, un esame pelvico pu\u00f2 far parte della valutazione conseguente ad una aggressione sessuale. Gli esami pelvici vengono eseguiti anche durante la gravidanza, con una maggior frequenza nelle situazione ad alto rischio.\nTrattamenti farmacologici.\nLa somministrazione intravaginale \u00e8 una via di somministrazione in cui un farmaco viene inserito nella vagina in forma di crema o compressa. Farmacologicamente, ci\u00f2 ha il potenziale vantaggio di aver un forte impatto terapeutico prevalentemente nelle patologie che coincolgono la vagina o le strutture vicine (come la porzione vaginale della cervice) con effetti avversi sistemici limitati rispetto ad altre vie di somministrazione. I farmaci usati per tali via sono generalmente estrogeni, agenti anticoncezionali, propranololo e gli antifungini. Anche gli anelli vaginali possono essere utilizzati per somministrare farmaci, compresi gli anelli contraccettivi vaginali. Questi vengono inseriti nella vagina rilasciano livelli continui, a basse dosi e costanti, di principio attivo, sia in loco che in tutto il corpo.\nSintomi di affezioni vaginali.\nLe malattie della vagina si presentano con gonfiori, perdite, ulcerazioni.\nGonfiori.\nLa presenza di gonfiori insoliti sulla parete o sulla base della vagina \u00e8 sempre anormale.\nIl fenomeno pi\u00f9 comune \u00e8 la cisti di Bartolino.\nLa cisti, alla palpazione assimilabile ad un pisello, si forma in conseguenza di un'occlusione delle ghiandole che normalmente apportano i loro umori all'orifizio vaginale. Questa condizione viene trattata facilmente, con un atto di chirurgia minore, o farmacologicamente con nitrato d'argento.\nL'herpes pu\u00f2 essere una causa meno comune di piccoli gonfiori o vesciche. In questo caso la sintomatologia \u00e8 caratterizzata dalla diffusione in pi\u00f9 punti e dalla presenza di vivo dolore, con un fluido chiaro che tende a risolversi in piccole croste. Possono essere associate a protuberanza generalizzata, e sono molto tenere.\nI gonfiori associati a tumori della parete vaginale sono assai rari e l'et\u00e0 media di esordio \u00e8 settant'anni. La forma tumorale pi\u00f9 comune \u00e8 il carcinoma dell'epitelio pavimentoso, poi il cancro delle ghiandole (adenocarcinoma) ed infine (estremamente raro) il melanoma.\nPerdite.\nLe perdite vaginali sono in massima parte fisiologiche, e comprendono sangue mestruale (dall'utero), il caso pi\u00f9 frequente, ed un fluido chiaro che pu\u00f2 essere correlato ad eccitazione sessuale o pu\u00f2 derivare da altre secrezioni della cervice uterina. Fra le cause non infettive si annoverano le dermatiti e le perdite da corpo estraneo, come nel caso di tamponi \"igienici\", o (nelle bambine) a seguito dell'inserimento in vagina degli oggetti pi\u00f9 disparati, sostanzialmente per curiosit\u00e0.\nPerdite non connesse a pratiche sessuali si verificano per vaginiti batteriche o per candidosi genitale.\nIl gruppo finale di perdite \u00e8 correlato a malattie sessualmente trasmissibili: gonorrea, clamidia e \"trichomonas vaginalis.\" Le perdite da candida sono leggermente maleodoranti e bianche; quelle da \"trichomonas\" hanno un odore pi\u00f9 intenso e sono verdastre; quelle da corpo estraneo assomigliano a quelle da gonorrea (grigiastre o gialle) e purulente (simili a pus).\nUlcerazioni.\nTutte le ulcerazioni comportano un cedimento della sottile membrana in cui consiste la parete vaginale. I fenomeni pi\u00f9 comuni sono piccole abrasioni/ulcerazioni provocate da trauma. Ancorch\u00e9 dette lesioni possano essere effetto di violenza sessuale, in realt\u00e0 (e per fortuna) il pi\u00f9 delle volte dipendono da eccessivo strofinamento contro indumenti, o da maldestro inserimento di tamponi sanitari.\nLa tipica ulcerazione da sifilide non provoca dolore e presenta margini in rilievo. Spesso non sono neppure rilevate, poich\u00e9 per lo pi\u00f9 si verificano all'interno della vagina. Le ulcerazioni da herpes sono molto morbide, e possono determinare rigonfiamenti che ostacolano il deflusso dell'urina. Nei Paesi in via di sviluppo, un gruppo di malattie parassitarie come la leishmaniosi umana pu\u00f2 essere un'altra causa di ulcerazioni sessuali; si tratta invece di evento inconsueto in Occidente. Tutti questi disturbi vulvo-vaginali sono trattati agevolmente e possono essere guariti senza difficolt\u00e0 particolari dalla medicina. Spesso solo una qualche forma di vergogna o (ingiustificato) pudore impedisce alle pazienti di giovarsi dei rimedi disponibili.\nChirurgia.\nLa vagina, compresa l'apertura vaginale, pu\u00f2 essere alterata a seguito di interventi chirurgici quali l'episiotomia, la vaginectomia, la vaginoplastica o la labioplastica. Le donne che subiscono una vaginoplastica sono solitamente pi\u00f9 anziane e hanno avuto una o pi\u00f9 gravidanze portate a termine nella vita. L'esecuzione di Un esame approfondito della vagina prima di una vaginoplastica \u00e8 una pratica standard, cos\u00ec come un consulto da parte di un uroginecologo per diagnosticare eventuali possibili disturbi vaginali. Per quanto riguarda la labioplastica, la procedura \u00e8 solitamente rapida e senza particolari controindicazioni; Le complicanze sono minori e rare e possono essere comunque corrette. Qualsiasi cicatrice derivante dall'intervento \u00e8 minima e non sono stati identificati problemi a lungo termine.\nL'episiotomia viene eseguita durante la seconda fase del travaglio praticando un'incisione chirurgica per allargare l'apertura vaginale affinch\u00e9 il bambino possa attraversarla pi\u00f9 facilmente. Anche se il suo uso di routine non \u00e8 pi\u00f9 raccomandato, \u00e8 una delle procedure mediche pi\u00f9 comuni eseguite sulle donne. L'incisione viene effettuata attraverso la pelle, l'epitelio vaginale, il grasso sottocutaneo, il corpo perineale e il muscolo perineale trasversale superficiale, estendendo il taglio dalla vagina all'ano. L'episiotomia pu\u00f2 risultare dolorosa dopo il parto. Le donne spesso riferiscono dolore durante i rapporti sessuali fino a tre mesi dopo la riparazione della lacerazione o dopo un'episiotomia. Alcune tecniche chirurgiche provocano meno dolore di altre. I due tipi di episiotomia eseguite sono l'incisione mediana e l'incisione medio-laterale. L'incisione mediana \u00e8 un taglio perpendicolare tra la vagina e l'ano ed \u00e8 la pi\u00f9 comune. Il taglio medio-laterale richiede pi\u00f9 tempo per guarire rispetto al taglio mediano.\nLa vaginectomia \u00e8 un intervento chirurgico finalizzato alla totale o parziale rimozione della vagina e viene solitamente eseguita come trattamento di una neoplasia. La rimozione di alcuni o tutti gli organi riproduttivi e i genitali esterni, pu\u00f2 causare danni ai nervi e lasciare cicatrici o aderenze. Pu\u00f2 anche essere compromessa la funzionalit\u00e0 sessuale, come nel caso di alcuni interventi chirurgici per il trattamento del tumore alla cervice uterina. Questi interventi chirurgici possono influire sul dolore, l'elasticit\u00e0, la lubrificazione vaginale e l'eccitazione sessuale. Questo spesso si risolve dopo un anno, ma potrebbe richiedere anche pi\u00f9 tempo.\nLe donne, specialmente quelle pi\u00f9 anziane e quelle che hanno partorito pi\u00f9 volte, possono scegliere di correggere chirurgicamente la lassit\u00e0 vaginale. Questo intervento \u00e8 stato descritto come restringimento o ringiovanimento vaginale. Sebbene una donna possa sperimentare un miglioramento dell'immagine di s\u00e9 e del piacere sessuale con tale intervento, vi sono rischi associati alla procedura, tra cui infezioni, restringimento dell'apertura vaginale, irrigidimento insufficiente, diminuzione della funzione sessuale (come dolore durante il rapporto sessuale) e formazione di una fistola rettovaginale\nLa chirurgia sulla vagina pu\u00f2 essere elettiva o estetica. Le donne che cercano la chirurgia estetica possono avere condizioni congenite, disagio fisico o desiderio di modificare l'aspetto dei loro genitali. Sono disponibili diversi interventi chirurgici di riassegnazione del sesso per le persone \"transgender\". Sebbene non tutte le condizioni intersessuali richiedano un trattamento chirurgico, alcuni scelgono la chirurgia genitale per correggere le condizioni anatomiche atipiche.\nInfezioni, malattie e sesso sicuro.\nLe infezioni o le malattie vaginali comprendono infezioni da lievito, vaginiti, malattie sessualmente trasmissibili e neoplasie. Il \"Lactobacillus gasseri\" e altre specie di \"Lactobacillus\", presenti nella flora vaginale, forniscono una certa protezione dalle infezioni mediante la loro secrezione di batteriocine e perossido di idrogeno. La vagina sana di una donna in et\u00e0 fertile \u00e8 acida, con un pH normalmente compreso tra 3,8 e 4,5. Il pH basso rende pribitiva la crescita di molti ceppi di microbi patogeni. L'equilibrio acido della vagina pu\u00f2 essere influenzato dalla gravidanza, dalle mestruazioni, dal diabete o da altre malattie, dall'assunzione di pillole anticoncezionali, di alcuni antibiotici, cattiva alimentazione e \"stress\" (ad esempio a seguito di una mancanza di sonno). Qualsiasi di queste modifiche all'equilibrio acido della vagina pu\u00f2 contribuire all'infezione da lievito. Un pH elevato (superiore a 4,5) del fluido vaginale pu\u00f2 essere causato da una proliferazione eccessiva di batteri, come avviene nella vaginosi batterica, o nella trichomoniasi vaginale da infezione parassitaria, entrambe con vaginite come sintomo. La flora vaginale popolata da numerosi batteri caratteristici della vaginosi batterica aumenta il rischio di esiti avversi della gravidanza. Durante un esame pelvico, possono essere prelevati campioni di liquidi vaginali per lo \"screening\" di infezioni trasmesse sessualmente o di altre infezioni.\nLa vagina \u00e8 auto-detergente e pertanto di norma non ha bisogno di speciali trattamenti di sorta. I medici generalmente sconsigliano la pratica dell'irrigazione vaginale (enteroclisma). Dato che una vagina sana \u00e8 colonizzata da una flora di microrganismi reciprocamente simbiotici che proteggono il corpo-ospitante da microbi che potrebbero provocare malattie, qualunque tentativo di alterare questo equilibrio pu\u00f2 causare svariati esiti indesiderabili, come (a solo titolo di esempio) perdite anormali e candidosi. Poich\u00e9 la flora vaginale protegge dalle malattie, una alterazione di questo equilibrio pu\u00f2 portare ad infezioni e a secrezioni anomale. Le secrezioni possono indicare un'infezione vaginale, cos\u00ec come irritazione o bruciore. Perdite vaginali anomale possono essere causate da infezioni sessualmente trasmissibili, diabete, utilizzo di saponi profumati, bagnoschiuma, pillole anticoncezionali, infezione da lievito (comunemente a causa dell'uso di antibiotici) o un'altra forma di vaginite. Mentre la vaginite \u00e8 un'infiammazione della vagina, ed \u00e8 attribuita a infezioni, problemi ormonali o irritanti, il vaginismo \u00e8 un involontario irrigidimento dei muscoli vaginali durante la penetrazione vaginale causato da un riflesso o da una malattia. Le secrezioni vaginali dovute all'infezione da lievito sono solitamente dense, di colore cremoso e inodore, mentre quette dovute alla vaginosi batterica sono di colore grigio-bianco; quelle dovute alla trichomoniasi vaginale generalmente appaiono di colore grigio, di consistenza sottile e con un odore di pesce. Nel 25% dei casi di trichomoniasi vaginale le secrezioni sono di colore giallo-verde.\nL'HIV/AIDS, il papillomavirus umano (HPV), l'herpes genitale e la trichomoniasi vaginale sono alcune malattie sessualmente trasmissibili che possono interessare la vagina; per evitare la loro trasmissione le istituzioni sanitarie raccomandano pratiche di sesso sicuro (metodi di barriera). Il sesso sicuro implica comunemente l'uso del preservativo e talvolta di quello femminile (che garantisce alle donne un maggiore controllo). Entrambi i tipi possono aiutare ad evitare la gravidanza impedendo allo sperma di entrare in contatto con la vagina. Tuttavia, non vi sono certezze che il preservativo femminile sia sicuo quanto quello maschile nella prevenzione delle infezioni ma certamente \u00e8 inferiore nell'efficacia nel prevenire la gravidanza, probabilmente per il fatto che quello femminile si adatta anatomicamente meno strettamente rispetto a quello maschile o perch\u00e9 pu\u00f2 scivolare nella vagina e versare lo sperma.\nI linfonodi vaginali spesso intrappolano le cellule cancerose che hanno origine nella vagina. Questi linfonodi possono essere valutati per la presenza di malattia. La rimozione chirurgica selettiva (piuttosto che la rimozione totale e pi\u00f9 invasiva) dei linfonodi vaginali riduce il rischio di complicanze che possono accompagnare interventi chirurgici pi\u00f9 radicali. Questi linfonodi selettivi agiscono come linfonodi sentinella. Invece di un intervento chirurgico, i linfonodi interessati sono talvolta trattati con la radioterapia somministrata ai linfonodi inguinali o pelvici del paziente o ad entrambi..\nIl tumore della vagina e il tumore della vulva sono molto rari e colpiscono principalmente le donne anziane. Il tumore della cervice (che \u00e8 relativamente comune) aumenta il rischio di tumore della vagina, motivo per cui esiste una significativa possibilit\u00e0 che il cancro vaginale si verifichi contemporaneamente o dopo il cancro del collo dell'utero. Il tumore della cervice pu\u00f2 essere prevenuto con lo \"screening\" mediante \"pap test\" e con i vaccini anti HPV, seppur questi coprano solo i tipi 16 e 18 di HPV che causano il 70% dei tumori del collo dell'utero. Alcuni sintomi del tumore della cervice e della vagina sono dispareunia e sanguinamento vaginale anormale o perdite vaginali, specialmente dopo un rapporto sessuale o la menopausa. Tuttavia, la maggior parte dei tumori della cervice appaiono asintomatici (non presentano sintomi). La brachiterapia vaginale intracavitaria (VBT) viene utilizzata per il trattamento del carcinoma endometriale, vaginale e cervicale. Un applicatore viene inserito nella vagina per consentire la somministrazione di isotopi emettenti radiazioni ionizzanti il pi\u00f9 vicino possibile al sito del tumore. Rispetto alla radioterapia con fasci esterni, con la brachiterapia vaginale intracavitaria i tassi di sopravvivenza aumentano. Utilizzando la cavit\u00e0 vaginale per posizionare l'emettitore di isotopi il pi\u00f9 vicino possibile alla crescita cancerosa, gli effetti sistemici nocivi della radioterapia sono ridotti e i tassi di guarigione appaiono pi\u00f9 alti. Non \u00e8 ben chiaro se il trattamento del cancro del collo dell'utero con la radioterapia aumenta il rischio incorrere in un cancro vaginale.\nAnomalie e altri problemi di salute.\nLe anomalie vaginali sono difetti congeniti che comportano l'avere una vagina anormale o non averla proprio. La pi\u00f9 comune anomalia vaginale ostruttiva \u00e8 l'imene imperforato, una condizione in cui l'imene ostacola il flusso mestruale o le altre secrezioni vaginali. Un'altra anomalia vaginale \u00e8 il setto vaginale trasversale, che blocca parzialmente o completamente il canale vaginale. Prima di porre rimedio \u00e8 necessario determinare la precisa causa di un'ostruzione, poich\u00e9 la chirurgia correttiva differisce a seconda della causa. In alcuni casi, come l'agenesia vaginale isolata, i genitali esterni possono apparire normali.\nAperture anormali note come fistole possono causare l'ingresso di urina o feci nella vagina, con conseguente incontinenza. La vagina \u00e8 suscettibile alla formazione di fistole a causa della sua vicinanza al tratto urinario e gastrointestinale. Le cause specifiche sono molteplici e comprendono un travaglio ostruito, l'isterectomia, un tumore maligno, le radioterapia, l'episiotomia e i disturbi intestinali. Un piccolo numero di casi di fistole vaginali sono congenite. Vari metodi chirurgici sono impiegati per riparare le fistole. Le fistole non trattate possono provocare disabilit\u00e0 significative e avere un profondo impatto sulla qualit\u00e0 della vita.\nL'eviscerazione vaginale \u00e8 una complicanza grave di un'isterectomia vaginale e si verifica quando la cuffia vaginale si rompe, permettendo all'intestino tenue di sporgere dalla vagina.\nLa vagina pu\u00f2 essere influenzata anche dalla presenza di cisti. Vari tipi di cisti vaginali possono svilupparsi sulla superficie dell'epitelio vaginale o negli strati pi\u00f9 profondi della vagina e possono crescere fino a 7 centimetri. Spesso vengono scoperte incidentalmente durante un esame pelvico di routine. Le cisti vaginali possono imitare altre strutture che sporgono dalla vagina come un rettocele e un cistocele. Le cisti che possono essere presenti includono cisti mulleriane, cisti dei dotti di Gartner e cisti epidermoidi. Una cisti vaginale \u00e8 pi\u00f9 probabile che si sviluppi nelle donne di et\u00e0 compresa tra i 30 e i 40 anni. Si stima che 1 donna su 200 abbia una cisti vaginale. La cisti di Bartolini \u00e8 di origine vulvaria piuttosto che vaginale, ma si presenta come un nodulo all'apertura vaginale.] \u00c8 pi\u00f9 comune nelle donne pi\u00f9 giovani e di solito \u00e8 senza sintomi, ma pu\u00f2 causare dolore se si forma un ascesso, bloccare l'ingresso al vestibolo vulvare se grande, e impedire la deambulazione o causare rapporti sessuali dolorosi.\nLa vagina nell'arte.\nPer la sua naturale attrattiva, oltre che per l'ancestrale potere evocativo quale porta della vita, la vagina (o meglio, la vulva) ha assunto un ruolo di protagonista anche in diverse opere d'arte di et\u00e0 contemporanea, tra cui:\nNegli altri animali.\nLa vagina \u00e8 una struttura presente in tutti gli animali in cui la femmina viene fecondata internamente, piuttosto che dall'inseminazione traumatica usata da alcuni invertebrati. La forma della vagina varia tra i diversi animali. Nei mammiferi placentari e nei marsupiali, la vagina conduce dall'utero all'esterno del corpo femminile. Le femmine dei marsupiali possiedono due vagine laterali, che portano a separare l'utero, ma entrambe si aprono esternamente attraverso lo stesso orifizio; un terzo canale, noto come vagina mediana e che pu\u00f2 essere transitorio o permanente, viene utilizzato per il parto. La iena maculata non ha un'apertura vaginale esterna. Invece, la vagina esce attraverso il clitoride, permettendo alle femmine di urinare, copulare e partorire attraverso il clitoride. La vagina della femmina del coyote si contrae durante l'accoppiamento, formando un legame copulatore.\nGli uccelli, i monotremi e alcuni rettili hanno una parte dell'ovidotto che conduce alla cloaca. I polli hanno una vagina che si apre dall'apice verticale della cloaca, estendendosi verso l'alto dall'apertura e diventando la ghiandola dell'uovo. Alcuni pesci senza mandibola sono privi sia di ovidotto che di vagina, l'uovo invece viaggia direttamente attraverso la cavit\u00e0 del corpo (e viene fertilizzato esternamente come nella maggior parte dei pesci e degli anfibi). Negli insetti e in altri invertebrati, la vagina pu\u00f2 essere una parte dell'ovidotto. Le femmine di alcune specie di uccelli acquatici hanno sviluppato strutture vaginali particolari per proteggersi dalla coercizione sessuale."}
{"id": "1814880", "revid": "767487", "url": "https://it.wikipedia.org/wiki?curid=1814880", "title": "Nerosubianco", "text": "Nerosubianco, \u00e8 un film del 1969 diretto da Tinto Brass.\nTrama.\nBarbara, ragazza italiana sessualmente repressa, \u00e8 nella capitale britannica col marito Paolo.\nMentre si svaga per la citt\u00e0 la mente \u00e8 un turbinio di pensieri erotici, fomentati ulteriormente da un uomo di colore che la pedina costantemente.\nBarbara decide di emanciparsi e avere un'avventura con l'uomo, per ritornare pienamente appagata dal marito.\nProduzione.\nTinto Brass appare come ginecologo.\nDistribuzione.\nNel titolo Brass gioca sulle dimensioni dei caratteri, permettendoci una doppia lettura (come diverr\u00e0 consuetudine nei suoi successivi lavori): \"nEROSubianco\".\nColonna sonora.\nPer l'occasione Tinto Brass chiese la colonna sonora a un giovane gruppo inglese, i Freedom, che debuttarono quindi con \"Black on White\", album omonimo del film (letteralmente \"Nero su Bianco\").\nLungo tutto il film, durante lo svolgersi della trama, il gruppo esegue i pezzi della colonna sonora durante le riprese."}
{"id": "1814888", "revid": "149587", "url": "https://it.wikipedia.org/wiki?curid=1814888", "title": "Dolo (Venezia)", "text": ""}
{"id": "1814890", "revid": "767487", "url": "https://it.wikipedia.org/wiki?curid=1814890", "title": "Dropout", "text": "Dropout \u00e8 un film del 1970 diretto da Tinto Brass.\nTrama.\nUn recluso, prigioniero d'un manicomio criminale, evade prendendo una ragazza in ostaggio. Tra i due nasce un'attrazione molto pericolosa: il fuggitivo viene ucciso alla frontiera e la donna, fedifraga, viene uccisa dallo stesso marito.\nCameo.\nTinto Brass qui interpreta il \"dropout\" e un \"boss\"/mercante d'arte e cultore della pornografia: \u00e8 ossessionato da Vanessa Redgrave (in quanto ha movenze da prostituta) ma lei lo sbeffeggia cantando; lui le far\u00e0 un occhio nero."}
{"id": "1814892", "revid": "1501558", "url": "https://it.wikipedia.org/wiki?curid=1814892", "title": "Campionato mondiale di calcio 1982", "text": "Il Campionato mondiale di calcio FIFA 1982 o Coppa del Mondo FIFA 1982 (in spagnolo: Copa Mundial de la FIFA 1982, in inglese: 1982 FIFA World Cup), noto anche come Spagna 1982, \u00e8 stata la dodicesima edizione del campionato mondiale di calcio per squadre nazionali maggiori maschili, organizzato dalla FIFA ogni quattro anni.\nFu il primo campionato mondiale in cui le squadre partecipanti furono portate da sedici a ventiquattro, ed \u00e8 tuttora il mondiale ospitato da un'unica nazione che ha visto impiegato il maggior numero di stadi, ossia diciassette. Si svolse in Spagna dal 13 giugno all'11 luglio 1982, e la squadra vincitrice fu l', che sconfisse 3-1 la in finale e conquist\u00f2 il suo terzo titolo mondiale.\nAssegnazione.\nIl 6 luglio 1966, a Londra, la FIFA assegn\u00f2 l'organizzazione del Mondiale 1982 alla Spagna. Nello stesso congresso furono assegnate anche le sedi delle due precedenti edizioni, quella del 1974 in Germania e del 1978 in Argentina.\nFormula.\nPer la prima volta nella sua storia, il torneo accolse otto formazioni in pi\u00f9 rispetto alle edizioni precedenti, arrivando a ventiquattro squadre.\nIl torneo prevedeva due fasi eliminatorie a gruppi, la seconda prevista con dodici nazionali in quattro gironi da tre ciascuno, e una fase finale a eliminazione diretta, con semifinali, finale per il terzo posto e finale per il primo posto.\nPrima fase a gruppi.\nLa prima fase prevedeva sei gironi all'italiana di quattro squadre ciascuno. La composizione venne decisa con un sorteggio pilotato, che prevedeva l'adozione di quattro fasce di sei squadre ciascuna. Ogni girone sarebbe stato cos\u00ec composto da una squadra proveniente da ciascuna fascia. A differenza delle edizioni precedenti non fu utilizzato, quale criterio geografico, la divisione delle nazionali del vecchio continente in Europa occidentale e orientale.\nLe quattro fasce furono cos\u00ec individuate:\nLe teste di serie vennero assegnate a tavolino ai rispettivi gruppi: all'Italia spett\u00f2 il gruppo 1, alla Germania Ovest il gruppo 2, all'Argentina il gruppo 3, all'Inghilterra il gruppo 4, alla Spagna il gruppo 5 e al Brasile il gruppo 6.\nIl sorteggio prosegu\u00ec per ordine di fascia: la prima estratta sarebbe stata inserita nel gruppo 3 e a seguire le squadre vennero inserite nei gruppi dall'1 al 6 per ordine di estrazione. Venne tuttavia stabilito che Cile e Per\u00f9 non sarebbero state inserite nei gruppi 3 e 6, per evitare che due formazioni sudamericane si incontrassero gi\u00e0 nella prima fase. Questo caus\u00f2 qualche disguido al momento del sorteggio del Belgio, che venne in prima battuta inserito, erroneamente, nel gruppo 1, anzich\u00e9 nel gruppo 3.\nA ogni gruppo corrispondevano due citt\u00e0, di cui una riservata alla testa di serie (evidenziato in corsivo): questa regola sar\u00e0 applicata anche al .\nPassavano alla seconda fase a gruppi le prime due classificate di ogni gruppo. In caso di parit\u00e0 di punti, valeva il criterio della miglior differenza reti; in caso di ulteriore parit\u00e0 si considerava il maggior numero di gol segnati e, in caso di parit\u00e0 anche di goal fatti, si sarebbe proceduto al sorteggio.\nSeconda fase a gruppi.\nLa seconda fase prevedeva quattro gironi all'italiana di tre squadre ciascuno. Nelle successive edizioni a ventiquattro squadre (1986, 1990 e 1994) tali gironcini, formati due da una prima classificata e due seconde e due da due prime e una seconda, non saranno pi\u00f9 presenti, ma si proceder\u00e0 con l'eliminazione diretta a partire dagli ottavi di finale, qualificandosi alla seconda fase le prime due classificate di ciascun gruppo pi\u00f9 le migliori quattro terze, anche se saranno giocate, nella prima fase, trentasei partite per eliminare solamente otto squadre. Ciascuno dei gironi fu giocato in uno stadio assegnato e la composizione era la seguente:\nFase a eliminazione diretta.\nL'ultima fase prevedeva due semifinali fra le vincenti dei quattro gironi della seconda fase, composte come segue:\nLe due squadre sconfitte avrebbero giocato la finale per il terzo posto allo Stadio Jos\u00e9 Rico P\u00e9rez di Alicante. Le due squadre vincitrici avrebbero invece giocato la finale per il primo posto allo Stadio Santiago Bernab\u00e9u di Madrid.\nStadi.\nGli stadi scelti per ospitare il campionato mondiale di calcio 1982 furono diciassette in quattordici citt\u00e0:\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nLa principale novit\u00e0, come detto, fu costituita dall'aumento delle partecipanti europee, cosa che permise di avere presenti al torneo tutte le migliori nazionali del mondo e gli interpreti migliori del calcio di quel tempo.\nFuori dalla lotta di qualificazione la perch\u00e9 Paese ospitante, l' arriv\u00f2 al mondiale assieme all', nonostante una sconfitta contro la . e fecero nel loro girone di qualificazione vittime illustri come e . La (terzo posto nel 1974) and\u00f2 a battere, nei giorni dello stato d'assedio, la a Berlino, qualificandosi a sue spese. Anche la (Campione del mondo nel 1974 e Campione d'Europa in carica) e l' si qualificarono assieme nel proprio girone, mentre , solo grazie alla differenza reti sull'Irlanda, e (secondo agli Europei 1980) eliminarono e .\nQualificazione senza problemi per (Campione Europeo nel 1960) e solo grazie alla differenza reti sul Galles per la (Campione Europeo nel 1976). L', autrice di quattro vittorie per 2-0 nel proprio girone di qualificazione contro, nell'ordine, , , e , si qualific\u00f2 proprio con quest'ultima con una giornata d'anticipo. L'andamento complessivo degli \"Azzurri\" suscit\u00f2 per\u00f2 pi\u00f9 di una perplessit\u00e0, come l'1-1 di Torino contro la Grecia, che permise agli \"Azzurri\" di qualificarsi.\nQuanto al Sudamerica, nessuna sorpresa per il sempre presente , qualificatosi insieme a , da qualche edizione ospite fisso del Mondiale, e , mentre l', campione in carica, era qualificata di diritto al pari della Spagna ospitante.\nNovit\u00e0 arrivarono dal resto del mondo: dal Nordamerica provennero e , qualificatesi a spese del colosso dell'area, il ; dall'Africa giunsero due matricole, e , in Asia il ottenne la sua prima, e finora unica, partecipazione ai Mondiali; l'Oceania riusc\u00ec a esprimere per la seconda volta, dopo l' nel 1974, una propria squadra alla fase finale dei Mondiali: la , al suo debutto assoluto, la quale aveva vinto nel dicembre 1981 lo spareggio di qualificazione contro la , avendo terminato entrambe a pari punti al secondo posto del girone finale misto asiatico-oceaniano.\nQualificazioni.\nIl XII Campionato del Mondo di calcio, in programma in Spagna dal 13 giugno all'11 luglio 1982, dal punto di vista della qualit\u00e0 del gioco espresso e del livello dei suoi protagonisti, nonch\u00e9 del numero di Nazionali di vertice presenti, fu probabilmente uno dei migliori.\nUno dei fattori che contribuirono fu l'allargamento delle squadre partecipanti alla fase finale a ventiquattro, che permise a quattordici squadre europee, tra cui tutte quelle di vertice all'epoca, eccezion fatta per i Paesi Bassi, di partecipare al torneo, cosa che fino ad allora era impedita dalla limitazione per continente.\nL'edizione spagnola del Campionato del Mondo si segnala anche per essere stata la prima a ospitare tutte le Confederazioni affiliate alla FIFA. Questo fatto avverr\u00e0 di nuovo in Germania nel 2006, anche se all'atto della fase finale, l'Australia, che aveva giocato le qualificazioni come affiliata OFC, era gi\u00e0 passata sotto l'egida AFC, e nel 2010 in Sudafrica. Oltre alle quattordici squadre europee (insieme ai padroni di casa della , , , , , , , , , , , , e ), ai nastri di partenza si allinearono anche due africane ( e ), quattro sudamericane (oltre all' campione uscente, , e ), due nordamericane ( e ), un'asiatica (il ) e un'oceaniana ().\nLa Spagna venne scelta il 6 luglio 1966 dalla FIFA come sede del torneo, ben sedici anni prima della manifestazione, in quanto in quell'occasione, per una serie di circostanze, furono scelte le sedi dei Mondiali del 1974, del 1978 e del 1982. All'epoca la Spagna si candid\u00f2 insieme alla Germania Ovest sia per l'edizione del 1974 che per quella del 1982; successivamente, grazie a un accordo tra i due paesi per ottenere ciascuna un'edizione, gli spagnoli si ritirarono dalla corsa per i mondiali del 1974 e i tedeschi da quella per i mondiali del 1982.\nIl clima politico in cui si svolsero quei Campionati era abbastanza disteso, nonostante un tentativo di colpo di Stato perpetrato dal colonnello Tejero circa un anno prima, tentativo abortito sul nascere. A riscaldare maggiormente il clima era, semmai, lo stato d'assedio instaurato nel dicembre 1981 da Jaruzelski in Polonia per evitare l'invasione sovietica e, soprattutto, il conflitto tra britannici e argentini, svoltosi tra aprile e giugno 1982, per il possesso delle Isole Malvinas o Falkland, che, nato per iniziativa della dittatura sudamericana in declino, vide compattare intorno alle due contendenti il rispettivo orgoglio nazionale.\nRiassunto del torneo.\nPrima fase a gironi.\nLa prima sorpresa del campionato arriv\u00f2 nella giornata inaugurale. Il , il cui tecnico Guy Thys aveva fatto del \"catenaccio e contropiede\" l'arma principale di gioco, imbrigli\u00f2 le iniziative di Maradona, gli blocc\u00f2 i riferimenti e, al momento opportuno, colp\u00ec: i belgi batterono cos\u00ec l' per 1-0. Altra sorpresa fu la vittoria dell' sulla di Rummenigge per 2-1. Mattatore della gara fu Rabah Madjer, che avrebbe poi vinto il Pallone d'Oro africano e la Coppa dei Campioni 1986-1987 con il Porto.\nSe la vittoria iniziale valse ai belgi il primo posto finale del girone proprio davanti all'Argentina, stessa sorte non arrise all'Algeria, la quale sfior\u00f2 soltanto la qualificazione, giungendo solamente terza e venendo eliminata per differenza reti sfavorevole rispetto a quella di Germania Ovest e . Proprio l'incontro fra queste due formazioni vide i tedeschi vincere per 1-0 ed esibirsi con la squadra alpina in una melina per il resto della gara: il fatto, che richiam\u00f2 un episodio simile avvenuto quattro anni prima in terra argentina, ebbe tale eco (la gara fu soprannominata \"patto di non belligeranza di Gij\u00f3n\") che, a partire dall'edizione del 1986, venne ristabilita la contemporaneit\u00e0 delle ultime partite dei gironi per evitare risultati di comodo.\nLa , sorteggiata nel gruppo 5 con , e , fatic\u00f2 pi\u00f9 del previsto a qualificarsi. Il gruppo venne vinto a sorpresa dall'Irlanda del Nord, sfavorita alla vigilia, che schier\u00f2 quello che ancora oggi \u00e8 il calciatore pi\u00f9 giovane in assoluto ad aver giocato la fase finale dei mondiali: Norman Whiteside, all'epoca diciassettenne. Gli iberici furono infatti costretti al pareggio per 1-1 dagli honduregni e vinsero di misura sulla Jugoslavia per 2-1, la quale giunse soltanto terza, alle spalle dei padroni di casa.\nNel gruppo 3 si registr\u00f2 il record di gol segnati da una squadra in una sola partita della fase finale dei mondiali: a detenerlo ancora oggi \u00e8 l', che batt\u00e9 la per 10-1. Questa partita \u00e8 anche al secondo posto di tutti i tempi per reti realizzate in una partita del mondiale: ben 11, raggiunti da un - 8-3 e superati unicamente da un - 7-5, giocate entrambe al Campionato mondiale di calcio 1954. Tuttavia, il record non bast\u00f2 alla nazionale magiara per qualificarsi, poich\u00e9 giunse solo terza nel proprio girone.\nSenza scossoni il gruppo della favorita , capitata insieme a , e . Considerato alla vigilia il girone pi\u00f9 difficile, gli inglesi lo vinsero a punteggio pieno, seguiti dai francesi. Proprio in questo gruppo si segnala l'evento pi\u00f9 curioso, durante l'incontro tra Francia e Kuwait, il gol del 4-1 dei \"Bleus\" di Alain Giresse scaten\u00f2 notevoli proteste in campo: i difensori del Kuwait si erano infatti fermati sentendo un fischio proveniente dagli spalti e attribuendolo erroneamente all'arbitro; Giresse, con la difesa praticamente ferma, non ebbe difficolt\u00e0 a battere il portiere avversario. Lo sceicco Fahad Al-Ahmed Al-Jaber Al-Sabah, presidente della KFA, scese per\u00f2 in campo per contestare la decisione arbitrale: in seguito alla minaccia di ritiro della squadra dal campo, l'arbitro sovietico Stupar decise dunque di annullare il gol. La Francia vinse comunque 4-1, con l'ultima marcatura di Maxime Bossis. Lo sceicco morir\u00e0 otto anni dopo, il primo giorno dell'invasione irachena del Kuwait.\nQuasi tutto agevole per il , favorito alla vigilia per la vittoria del torneo, sorteggiato insieme a , e . La prima partita fu contro i sovietici, che passarono in vantaggio per primi grazie a uno svarione del portiere Valdir Peres. Per ribaltare il vantaggio iniziale ci vollero molta fatica e due reti da fuori area di \u00c9der e S\u00f3crates nel secondo tempo. Anche con la Scozia il Brasile and\u00f2 sotto di un gol nel primo tempo, raggiungendo il pareggio poco prima dell'intervallo; nel secondo tempo dilag\u00f2, chiudendo la partita per 4-1. Nella norma la vittoria per 4-0 contro la Nuova Zelanda. Si qualificarono anche i sovietici, che approfittarono della miglior differenza reti nei confronti della Scozia, che giunse solo terza.\nIl gruppo dell', guidata da Enzo Bearzot, capitata insieme a , e , si rivel\u00f2 il vero \"gruppo di ferro\". Gli \"Azzurri\" giunsero in Spagna fra mille polemiche e incognite, non ultimo un Paolo Rossi reduce dalla squalifica di due anni per il noto scandalo del calcio-scommesse. Bearzot era inoltre contestato dalla stampa per aver escluso dalla rosa Beccalossi e Pruzzo. In particolare, i giornali romani premevano per un pi\u00f9 marcato utilizzo dei giocatori della Roma, data la visibilit\u00e0 che la squadra aveva raggiunto sotto la presidenza di Dino Viola. Bearzot rimase per\u00f2 fedele al \"\", che gi\u00e0 gli aveva dato soddisfazioni quattro anni prima e i cui membri, eccezion fatta per il solo Rossi, avevano vinto cinque dei precedenti otto campionati di Serie A. L'Italia pareggi\u00f2 tutti i suoi incontri e si qualific\u00f2 in virt\u00f9 della differenza reti a scapito del Camerun: in questi tre match, Rossi deluse le aspettative.\nSeconda fase a gironi.\nI risultati della prima fase per\u00f2 portarono alla seguente situazione: in ragione del totalmente inaspettato secondo posto delle teste di serie Spagna, e , i padroni di casa approdarono nel gruppo B con e , mentre le altre due vennero destinate al gruppo C assieme al . Di contro, i gruppi A (, e ) e D (, e ) apparivano meno duri, anche se equilibrati.\nIn totale, rimasero a contendersi il titolo dieci squadre europee e due sudamericane, almeno una delle quali destinata a sicura eliminazione. Il regolamento prevedeva che la prima partita fosse giocata dalle due squadre con lo stesso piazzamento nel gruppo della prima fase. La squadra rimanente avrebbe giocato prima contro la perdente del primo incontro e poi contro la vincente. In caso di parit\u00e0, la seconda partita del girone sarebbe stata giocata dalla squadra proveniente dal gruppo della prima fase \"pi\u00f9 basso\" (1 o 2), come accadde alla Germania Ovest dopo il pareggio con l'Inghilterra, mentre quella proveniente dai gruppi 3 o 4 avrebbe disputato l'ultima gara.\nNel gruppo D, nel primo scontro tra due seconde classificate, la batt\u00e9 1-0 l', di fatto ipotecando il passaggio del turno, invece nel gruppo B l' ottenne soltanto un punto nella prima partita, terminata 0-0, contro la . La , favorita del gruppo A, fece lo stesso, vincendo il primo confronto per 3-0 ai danni del , mentre nel gruppo C, nel secondo confronto tra due seconde classificate, l', fin l\u00ec criticata e talvolta quasi insultata dalla stampa, al punto che Bearzot rispose con l'imposizione ai suoi del silenzio-stampa, con la sola eccezione del capitano Zoff, batt\u00e9 l', una tra le favorite alla vittoria finale: il CT italiano riusc\u00ec a neutralizzare Maradona mettendogli Claudio Gentile in marcatura\u00a0\u2013si conteranno oltre venti infrazioni commesse dal difensore ai danni del \"Pibe de Oro\" \u2013 e gli \"Azzurri\" vinsero l'incontro 2-1.\nLa seconda partita contribu\u00ec a determinare le quattro semifinaliste: nel gruppo D e Austria pareggiarono 2-2. Nel gruppo B la perse per 2-1 contro i tedeschi occidentali, venendo, di fatto, eliminata. Nel gruppo A il Belgio, nonostante la strenua resistenza, venne eliminato dall', che vinse per 1-0, rovinandosi la differenza reti con la Polonia. Infine, nel gruppo C, il vinse facilmente, ponendo definitivamente fine al cammino mondiale dell'Argentina, battendola 3-1.\nNell'ultima tornata, la Francia elimin\u00f2 i nordirlandesi, battendoli per 4-1 e ribadendo la propria superiorit\u00e0 nel gruppo. Pi\u00f9 carica di tensione fu la partita fra Polonia e URSS, che si teneva sette mesi dopo la proclamazione dello stato d'assedio a Varsavia: i polacchi organizzarono vere e proprie barricate, al punto che Boniek rimedi\u00f2 un'ammonizione che gli avrebbe fatto saltare la semifinale, e riuscirono a fermare i sovietici sullo 0-0, guadagnando l'accesso alle semifinali. Nel gruppo B l'Inghilterra ottenne di nuovo uno 0-0, laddove sarebbe servito vincere con almeno due gol di scarto, contro i padroni di casa spagnoli che erano gi\u00e0 matematicamente eliminati; gli inglesi dovettero cos\u00ec lasciare la competizione senza avere mai perso una partita e con un solo gol al passivo (come il Camerun, uscito per\u00f2 nel turno precedente).\nL'ultima partita vedeva impegnate Brasile e Italia, con gli \"Azzurri\" costretti a vincere per poter passare il turno. La \"Sele\u00e7\u00e3o\" era votata all'attacco e l'Italia era abile a sfruttare i contropiedi: si rivel\u00f2 vantaggio per gli \"Azzurri\" dopo solo cinque minuti con un redivivo Paolo Rossi, poi rientrato sette minuti dopo con il pareggio di S\u00f3crates; nuovo vantaggio italiano sempre di Rossi che sfrutt\u00f2 un errore di Toninho Cerezo al 25'. Gentile, intanto, fu costretto a una rigida marcatura su Zico, il pi\u00f9 pericoloso fra i brasiliani, ottenendo un'ammonizione che gli avrebbe poi fatto saltare la semifinale. Nel secondo tempo, ci fu il pareggio del Brasile al 69' con Falc\u00e3o, ma al 74' Rossi segn\u00f2 il terzo gol. Gli ultimi minuti della partita furono contraddistinti da un gol annullato ad Antognoni per un'erronea segnalazione di fuorigioco del guardalinee e dalla parata sulla linea di porta di Dino Zoff su colpo di testa di Oscar. Il risultato finale fu di 3-2 per l'Italia e il Brasile venne eliminato. Fu un'autentica disfatta per i giocatori verde-oro, i quali erano cos\u00ec sicuri di passare il turno al punto di aver gi\u00e0 prenotato l'albergo a Madrid, e per il Brasile intero, che ricorder\u00e0 questa partita come la tragedia del Sarri\u00e1.\nSemifinali.\nA giocarsi la Coppa restarono quattro squadre europee: , , e . La prima semifinale vedeva nuovamente contro italiani e polacchi, durante la quale, al contrario della partita della prima fase, gli \"Azzurri\" dominarono vincendo per 2-0 con una doppietta di Rossi, giunto a cinque reti in appena due partite.\nLa seconda semifinale fra Germania Ovest e Francia fu pi\u00f9 spettacolare: all'iniziale vantaggio tedesco di Littbarski rispose Platini su rigore. Uno sgradevole episodio vide coinvolto il portiere tedesco Schumacher che, dopo aver atterrato il francese Battiston al limite dell'area e avergli provocato la rottura di due denti e l'incrinatura di un paio di vertebre, si mise a fare esercizi di stretching davanti ai tifosi francesi. La partita prosegu\u00ec fino ai tempi supplementari, dove la Francia si port\u00f2 sul 3-1, ma poi la Germania riusc\u00ec a recuperare lo svantaggio prima con Rummenigge e poi con una rovesciata di Fischer. Per la prima volta nella storia dei Mondiali, una partita si decise ai rigori, e a spuntarla fu la Germania Ovest per 5-4.\nFinali.\nLa finale per il terzo posto di Alicante vide la Polonia battere la Francia per 3-2.\nL'11 luglio 1982 and\u00f2 dunque in scena la finale fra e , diretta dall'arbitro brasiliano Arnaldo C\u00e9sar Coelho, il primo caso di fischietto sudamericano in una finale mondiale. Bearzot dovette riadattare la squadra in seguito all'indisponibilit\u00e0 di Antognoni e all'infortunio, dopo appena otto minuti di gioco, occorso a Graziani a causa di uno scontro con la difesa tedesca. L'Italia domin\u00f2 nel primo tempo, anche se Cabrini perse l'occasione per passare in vantaggio, sbagliando un rigore. La ripresa vide un calo della squadra tedesca, di cui approfitt\u00f2 per primo Rossi su cross di Gentile.\nDopo un tentativo di pareggio di Hrubesch, gli azzurri raddoppiarono con un tiro dal limite dell'area di Tardelli, il cui urlo di gioia divenne un'icona di quei Campionati del Mondo e delle successive avventure della nazionale italiana. Altobelli segn\u00f2 la rete del 3-0, seguita dal punto d'onore di Breitner, gi\u00e0 realizzatore di un rigore nella finale mondiale del 1974. Altobelli fece poi posto all'88' a Causio, ricompensato con la passerella mondiale per i suoi meriti.\nL'enfasi del telecronista italiano non fu casuale, in quanto scand\u00ec proprio per tre volte consecutive la proclamazione del terzo titolo di campione del mondo della Nazionale italiana. Le immagini televisive che giunsero da Madrid mostrarono l'arbitro brasiliano Coelho prendere il pallone calciato da Bergomi in direzione di Gentile e sollevarlo con le braccia in alto mentre emetteva il triplice fischio finale. Rimasero impresse nella cultura popolare italiana anche altre immagini, oltre al citato urlo di Tardelli, come Zoff che prende la Coppa del Mondo dalle mani del re di Spagna Juan Carlos I e la alza fiero (Renato Guttuso ne far\u00e0 poi un quadro), il Presidente della Repubblica Sandro Pertini che esulta con entusiasmo a ogni rete degli Azzurri, lasciandosi scappare vicino all'impassibile sovrano iberico un \"non ci prendono pi\u00f9\" dopo il gol del 3-0, o lo stesso Presidente che gioca a scopone scientifico in coppia con Zoff contro Causio e Bearzot, durante il viaggio di ritorno in Italia sull'aereo presidenziale assieme alla Coppa.\nLa squadra vincitrice.\nL' campione del mondo nel 1982."}
{"id": "1814893", "revid": "123060453", "url": "https://it.wikipedia.org/wiki?curid=1814893", "title": "Exoterismo", "text": "L'exoterismo o essoterismo (dal greco \"exoterikos\", esterno) \u00e8 una forma di religiosit\u00e0 che non si avvale di riti iniziatori, e ha pertanto una valenza pubblica, essendo accessibile alle genti profane anche al di fuori di pratiche religiose o di complessi dottrinari.\nSpesso \u00e8 basato su simboli esteriori di cui non si conosce ancora il significato; si contrappone a esoterismo, per accedere al quale viceversa \u00e8 richiesta una forma di sapere approfondito, di carattere sacro, solitamente appannaggio di una cerchia ristretta come nei culti misterici.\nCarattere exoterico ed esoterico possono tuttavia coesistere in una medesima dottrina: invece di escludersi, spesso ne rappresentano i due versanti complementari. Un rito o una tradizione pu\u00f2 presentare una componente esoterica e una essoterica; oppure al medesimo insegnamento pu\u00f2 essere data un'interpretazione essoterica in termini fideistici o religiosi, aperta a tutti, e una pi\u00f9 profonda esoterica, in cui esso acquista il significato di un sistema simbolico."}
{"id": "1814907", "revid": "599013", "url": "https://it.wikipedia.org/wiki?curid=1814907", "title": "Lem Barney", "text": "Biografia.\nAl college, Barney gioc\u00f2 a football alla Jackson State University, venendo inserito per tre volte nella formazione ideale della Southwestern Conference della NCAA. Fu scelto dai Detroit Lions nel corso secondo giro (34\u00ba assoluto) del Draft NFL 1967. Dopo la sua prima stagione fu premiato come rookie difensivo dell'anno, venendo convocato per il primo di sette Pro Bowl. \u00c8 ampiamente considerato uno dei migliori defensive back della storia dei Lions, con cui gioc\u00f2 per tutta la carriera, facendo registrare 56 intercetti e giocando anche come kick returner. Nella sua prima stagione, nel primo passaggio lanciato verso la sua direzione in carriera, intercett\u00f2 il quarterback dei Green Bay Packers Bart Starr, un altro futuro Hall of Famer, ritornandolo in touchdown. Lem Barney e il resto della difesa dei Lions erano allenati dal defensive back, sei volte Pro Bowler, Jim David. Lem ha indicato David come il pi\u00f9 grande mentore e maestro e fu proprio questi a tenere il discorso di introduzione quando Barney fu inserito nella Pro Football Hall Of Fame. Rimasero grandi amici fino al giorno della sua morte. Nel 1999, \"The Sporting News\" ha classificato Barney al 97\u00ba posto nella sua lista dei migliori cento giocatori di football di tutti i tempi. Il suo numero, il 20, indossato anche da future stelle di Detroit, i running back Billy Sims e Barry Sanders, \u00e8 stato ritirato dai Lions."}
{"id": "1814912", "revid": "298055", "url": "https://it.wikipedia.org/wiki?curid=1814912", "title": "Studio cinematografico", "text": ""}
{"id": "1814914", "revid": "120954693", "url": "https://it.wikipedia.org/wiki?curid=1814914", "title": "Casa di produzione cinematografica", "text": "Una casa di produzione cinematografica o casa produttrice cinematografica, se chiaro il contesto cinematografico anche semplicemente casa di produzione o casa produttrice, \u00e8 un'impresa che ha come attivit\u00e0 imprenditoriale principale la produzione di film.\nSolo se possiede uno o pi\u00f9 studi cinematografici, per metonimia la casa di produzione cinematografica \u00e8 anche detta \"studio cinematografico\" (al plurale \"studi cinematografici\" o \"studios cinematografici\") o, se chiaro il contesto cinematografico, semplicemente \"studio\" (plurale \"studi\" o \"studios\").\nLe maggiori case di produzione cinematografica del mondo sono statunitensi e sono dette \"major\".\nLe attuali Major sono conosciute come le Big Five e sono la Universal Pictures, Columbia Pictures, Walt Disney Pictures, Warner Bros. e Paramount Pictures; fino a marzo 2019 queste erano conosciute come \"Big Six\" e ne faceva parte anche la 20th Century Fox, fino all'acquisto di questa da parte della Walt Disney (la 20th Century Fox non fa pi\u00f9 parte delle Big Six, ma fa ancora parte delle Major)."}
{"id": "1814915", "revid": "838137", "url": "https://it.wikipedia.org/wiki?curid=1814915", "title": "Hossein Kaebi", "text": ""}
{"id": "1814918", "revid": "1793900", "url": "https://it.wikipedia.org/wiki?curid=1814918", "title": "Commissariato regionale della Regione del Confine", "text": "Il Commissariato regionale della Regione del Confine venne istituito nel 1925 nell'Somalia italiana. Era diviso in tre residenze:\nVenne abolito nel 1936, e il territorio fu suddiviso nei nuovi commissariati dell'Alto Giuba e dell'Alto Scebeli.\nGeografia.\nFino al 1936 confinava a nord con l'Etiopia, a ovest con il Kenya (Regno Unito), a sud confinava la Regione del Giuba, Regione del Centro e la Regione di Obbia."}
{"id": "1814919", "revid": "209865", "url": "https://it.wikipedia.org/wiki?curid=1814919", "title": "Essoterismo", "text": ""}
{"id": "1814923", "revid": "78273", "url": "https://it.wikipedia.org/wiki?curid=1814923", "title": "Commissariato regionale della Acchel\u00e8 Guzai", "text": ""}
{"id": "1814926", "revid": "3368", "url": "https://it.wikipedia.org/wiki?curid=1814926", "title": "Analisi costi-efficacia", "text": ""}
{"id": "1814927", "revid": "767487", "url": "https://it.wikipedia.org/wiki?curid=1814927", "title": "Punt (football americano)", "text": "Nel football americano si definisce punt il calcio di allontanamento successivo ad un'azione offensiva che non ha raggiunto il proprio scopo, ossia il guadagno di 10 iarde dopo quattro tentativi (detti \"downs\").\nSe il guadagno ottenuto nei primi tre tentativi non \u00e8 sufficiente a permettere di tentare di superare le 10 iarde guadagnate nel quarto \"down\", la squadra in attacco ricorre appunto al \"punt\", un calcio effettuato da uno specialista chiamato \"punter\" su passaggio del compagno al centro della linea offensiva avente lo scopo di portare il pallone il pi\u00f9 avanti possibile per far partire l'azione offensiva degli avversari lontano dalla propria \"end zone\", ossia per fare in modo che sia grande la distanza che questi devono percorrere nell'azione successiva per segnare dei punti.\nIl \"punt\" deve essere allo stesso tempo sia lungo che alto, per guadagnare molto spazio e per consentire ai propri compagni di arrivare il pi\u00f9 vicino possibile al punto di caduta del pallone per fermare subito il ritorno degli avversari ed approfittare di eventuali loro errori."}
{"id": "1814928", "revid": "3368", "url": "https://it.wikipedia.org/wiki?curid=1814928", "title": "Analisi costi benefici", "text": ""}
{"id": "1814930", "revid": "1793900", "url": "https://it.wikipedia.org/wiki?curid=1814930", "title": "Commissariato del Sera\u00e8", "text": "Il commissariato del Sera\u00e8 era uno dei commissariati dell'Africa Orientale Italiana. Istituito nel 1904, faceva parte del governatorato dell'Eritrea. \nResidenze.\nIl commissariato comprendeva le seguenti residenze:"}
{"id": "1814931", "revid": "78273", "url": "https://it.wikipedia.org/wiki?curid=1814931", "title": "Commissariato regionale del Sera\u00e9", "text": ""}
{"id": "1814932", "revid": "810736", "url": "https://it.wikipedia.org/wiki?curid=1814932", "title": "Fumble", "text": "Nel football americano si definisce con il termine fumble l'errore commesso dal quarterback o dal possessore della palla consistente nel lasciar cadere il pallone, con il conseguente rischio di perderne il possesso qualora sia un avversario a \"ricoprire il \"fumble\"\", ovvero a recuperare la palla resa disponibile dall'errore. Quando la perdita avviene a causa di un intervento dell'avversario sul pallone il \"fumble\" viene definito \"forzato\" (\"forced\" in inglese)."}
{"id": "1814933", "revid": "78273", "url": "https://it.wikipedia.org/wiki?curid=1814933", "title": "Commissariato regionale di Sera\u00e9", "text": ""}
{"id": "1814938", "revid": "767487", "url": "https://it.wikipedia.org/wiki?curid=1814938", "title": "Analisi costi efficacia", "text": "L'analisi costi-efficacia (\"Cost-Effectiveness Analysis\", CEA) \u00e8 un metodo di valutazione di progetti di investimento pubblici.\nCaratteristiche ed impiego.\nL'analisi costi efficacia ha trovato ampio utilizzo come strumento di valutazione delle politiche pubbliche soprattutto nel mondo anglosassone, in particolare nei settori della sanit\u00e0, sicurezza stradale e difesa nazionale. Viene in genere preferita all'analisi costi-benefici specialmente dagli analisti di formazione non economica (ingegneri, medici, ecc.), meno inclini ad accettare, anche per via della formazione tecnico-scientifica, il controverso passaggio della monetizzazione dei costi e benefici di beni \"intangibili\" (vita, tempo, salute, ambiente, ecc.) richiesto dall'analisi costi benefici, oppure da economisti che non condividono la matrice welfaristica di quest'ultima.\nDato il suo carattere pragmatico e la mancanza di precise fondamenta economiche, malgrado la sua diffusione a tutt'oggi la CEA manca di uno standard comune di applicazione. Di fatto, alcuni principi di fondo molto semplici vengono adattati sulla base di alcune scelte \"ad hoc\" per l'applicazione, le quali vengono in larga misura affidate alla sensibilit\u00e0 del valutatore, che nella valutazione gode quindi di margini discrezionali di manovra molto ampi.\nNella CEA quello che viene fatto per valutare politiche di intervento alternative \u00e8 sostanzialmente:\nAbbiamo due possibili indici alternativi costi-efficacia:\nCos\u00ec, ad esempio, laddove si tratti di valutare interventi pubblici non mutuamente esclusivi per la salvaguardia di determinate specie di animali in via di estinzione, verranno stimati, per ciascun intervento, i costi monetari e gli effetti in termini di esemplari salvati; tutti i progetti saranno ordinati in ordine decrescente sulla base delle stime di esemplari salvati per euro speso; seguendo tale ordinamento verranno attuati quei progetti finanziabili compatibilmente con il rispetto del budget di spesa precedentemente stabilito per l'intervento.\nIl procedimento descritto presuppone che tutti i progetti siano \"divisibili\", possano cio\u00e8 essere attuati anche parzialmente. Quando al contrario gli interventi non siano divisibili in parti (cosiddetti \"lumpy investments\") e i fondi stanziati per gli interventi siano a destinazione vincolata, come nel caso di molti tipi di finanziamenti europei, il procedimento di scelta diventa pi\u00f9 complesso, perch\u00e9 dobbiamo considerare se la selezione dei progetti da noi effettuata sulla base dell'indice costi-efficacia esaurisce o meno il finanziamento disponibile per l'intervento; e, in caso contrario, vedere se, accettando una diversa combinazione di progetti meno efficienti, ma pi\u00f9 piccoli, \u00e8 possibile aumentare ulteriormente il livello finale della variabile effetto.\nApplicare la CEA implica quindi voler massimizzare una variabile effetto per un budget monetario dato; procedimento che comporta, sotto l'ipotesi di perfetta divisibilit\u00e0 dei progetti alternativi, il finanziamento di tutti i progetti con un rapporto costi per effetto unitario al di sotto di un certo valore soglia. Poich\u00e9 alla fine l'applicazione si sostanzia nella massimizzazione vincolata di un determinato effetto positivo misurato in unit\u00e0 fisiche (es. morti evitate, organi trapiantati, riduzione nelle emissioni di CO2, ecc.), la metodologia \u00e8 per sua stessa natura mono-dimensionale, cio\u00e8 non in grado di valutare l'intervento confrontando contemporaneamente diverse tipologie di effetti ad esso ricollegabili.\nGli indicatori di beneficio utilizzati sono poi in genere abbastanza semplici. Questo, se da un lato \u00e8 fatto in base alle stesse argomentazioni che fanno propendere per il ricorso all'analisi costi efficacia come alternativa all'analisi costi benefici; dall'altro, pu\u00f2 a volte semplificare eccessivamente l'analisi, non permettendo di valutare appieno neanche l'unico tipo di beneficio giudicato come rilevante.\nInoltre, sempre per esigenze di semplificazione, di norma vengono conteggiati tra i costi solo quelli contabili, con l'esclusione quindi di tutti i costi-opportunit\u00e0, portando a volte a divergenze molto grandi tra i costi sociali ricollegabili all'intervento e quelli in pratica considerati.\nVa finalmente osservato che, contrariamente a quanto avviene nell'analisi costi benefici, in cui \u00e8 possibile calcolare sia le differenze tra costi e benefici sia i rapporti benefici-costi, utilizzando l'analisi costi efficacia grandezze eterogenee (l'effetto espresso in termini fisici e i costi espressi in termini monetari), il calcolo delle differenze \u00e8 precluso e diventa obbligato il ricorso al criterio del rapporto, \"che, in tal caso, diventa il rapporto tra effetti incrementali \u2013 ad es., millimetri cubi di pressione arteriosa eliminati \u2013 e costi incrementali corrispondenti\u201d (Nuti, 2001, p.\u00a0118). Questo comporta tra l'altro l'impossibilit\u00e0 nell'ambito della CEA di derivare una stima del beneficio totale netto dei progetti. Il calcolo di tale beneficio netto risulta importante laddove \u00e8 necessario valutare l'opportunit\u00e0 dell'intervento. \u00c8 infatti vero che \u00e8 possibile inserire tra le alternative oggetto di valutazione lo \"status quo\", valutando cos\u00ec la desiderabilit\u00e0 dell'intervento rispetto ad altri eventualmente gi\u00e0 in atto, ma questo \u00e8 cosa diversa dal valutare l'opportunit\u00e0 di un qualsiasi intervento misurata sulla base della possibilit\u00e0 di inazione, cio\u00e8 nessun intervento, con quell'approccio \"with-or-without\" che l'analisi costi-benefici condivide con l'analisi finanziaria delle decisioni di investimento.\nL'analisi costi utilit\u00e0.\nNell'ambito dei progetti medico-sanitari, settore in cui \u00e8 stata ampia l'applicazione dell'analisi costi-efficacia, si \u00e8 avvertita l'esigenza di raffinare l'indicatore di effetto utilizzato per la costruzione di indici costi-efficacia. Da questa esigenza \u00e8 nata la cosiddetta analisi costi utilit\u00e0 (\"Cost-Utility Analysis\"), un particolare tipo di analisi costi efficacia per la valutazione dei progetti sanitari che utilizza per quantificare gli effetti il QALY (\"Quality Adjusted Life Years\"), una misura di incremento di aspettativa di vita media corretto per la qualit\u00e0 della stessa.\nCollegamento tra l'analisi costi-efficacia e l'analisi costi-benefici.\nL'uso sempre maggiore dell'analisi costi-efficacia nell'ambito della valutazione dei progetti di salvaguardia ambientale, sicurezza e sanit\u00e0, in cui risulta problematica e controvertibile la monetizzazione dei beni coinvolti (rischio fisico e ambiente), insieme con la difficolt\u00e0 di fondare a livello teorico l'analisi costi-efficacia all'interno dell'economia del benessere, ha spinto alcuni economisti a ricercare collegamenti possibili di questa con l'analisi costi-benefici.\nIn particolare, all'interno dell'economia della sanit\u00e0, laddove l'analisi costi-efficacia, nella forma di analisi costi utilit\u00e0, risulta particolarmente impiegata e sta lentamente sostituendo l'analisi costi-benefici, gli economisti hanno analizzato le condizioni che devono essere soddisfatte affinch\u00e9 il risultato della valutazione sia invariante alla scelta del metodo.\nCos\u00ec, ad esempio, Johannesson (1995) ha argomentato che, laddove l'analisi costi efficacia tenga conto di tutti i costi sociali e utilizzi nella valutazione la soglia di costo per QALY, questa pu\u00f2 essere tradotta in analisi costi-benefici assumendo la costanza della disponibilit\u00e0 a pagare per unit\u00e0 di QALY. Basandosi sul modello di Pratt e Zeckhauser (1996), Johannesson e Meltzer (1998) hanno quindi studiato le condizioni che \u00e8 necessario imporre sulle preferenze individuali affinch\u00e9 questo avvenga. Tuttavia il modello non ha una vera matrice individualistica, poich\u00e9, attraverso il ricorso all'espediente del velo di ignoranza (\"veil of ignorance\"), le \"reali\" scelte individuali vengono di fatto escluse dall'analisi.\nBleichrodt e Quiggin (1999) hanno analizzato invece le condizioni sotto le quali la massimizzazione dell'utilit\u00e0 individuale intertemporale del consumo \u00e8 coerente con la massimizzazione della QALY, concludendo che ci\u00f2 avviene ogni qual volta la funzione di utilit\u00e0 individuale \u00e8 una trasformazione lineare positiva dello stato di salute, mentre la massimizzazione dell'utilit\u00e0 del consumo garantisce che questo venga \"spalmato\" dall'individuo tra i diversi periodi in modo da mantenere costante l'utilit\u00e0 che ne deriva.\nIn un recente lavoro, Dolan ed Edlin (2002) hanno riesaminato in modo molto critico questi contributi, arrivando a formulare un \"teorema dell'impossibilit\u00e0\". Il teorema ci dice che, \u201cnon \u00e8 possibile collegare analisi costi benefici e analisi costi efficacia se:\nViene cos\u00ec dimostrato che l'analisi costi-efficacia non \u00e8 strettamente giustificabile secondo i criteri della \"welfare economics\" e la conclusione che gli autori giustamente traggono \u00e8 che analisi costi benefici e analisi costi efficacia hanno fondamenti etici cos\u00ec diversi che sembra in fin dei conti anche abbastanza inutile cercare una loro \"riconciliazione\" entro il paradigma dell'economia del benessere.\nE, in tale dibattito, occorre anche considerare i meriti relativi delle dottrine \"welfariste\" e \"non-welfariste\" nel contesto delle decisioni di allocazione dell'assistenza sanitaria (cfr., ad es., Brouwer and Koopmanschap, 2000)."}
{"id": "1814939", "revid": "547034", "url": "https://it.wikipedia.org/wiki?curid=1814939", "title": "La vacanza (film 1971)", "text": "La vacanza \u00e8 un film del 1971 diretto da Tinto Brass.\nTrama.\nUna ragazza viene rinchiusa in un manicomio dal suo amante: viene liberata per poco tempo in \"licenza d'esperimento\", una breve vacanza insomma. Viene folgorata da un bracconiere con il quale trascorre varie peripezie e avventure, fino all'arresto. Tenta l'evasione, purtroppo, inutile.\nColonna sonora.\nDi particolare rilievo la colonna sonora composta da Fiorenzo Carpi. Oltre a vari brani strumentali, il compositore si trov\u00f2 a dover musicare dei testi scritti da malati mentali ospiti di un ospedale psichiatrico. Le canzoni: \"Se io non ci sar\u00f2\", \"Sento le gambe deboli\", \"La voglia di scannarli tutti quanti\", \"Gente che piange e ride\", sono interpretati da Gigi Proietti e Vanessa Redgrave."}
{"id": "1814940", "revid": "78273", "url": "https://it.wikipedia.org/wiki?curid=1814940", "title": "Commissariato regionale di Obbia", "text": ""}
{"id": "1814941", "revid": "1699816", "url": "https://it.wikipedia.org/wiki?curid=1814941", "title": "Francolino", "text": "Francolino \u00e8 una frazione di Ferrara di abitanti, facente parte della Circoscrizione 3.\nIl toponimo deriva da \"luogo franco\".\nStoria.\nSi hanno notizie del borgo sin dal X secolo e nel 938 viene citato in un testamento di ricchi possidenti veneti. Si ritiene che il paese fosse una fortezza difensiva sul Po e pi\u00f9 di una volta fu campo di battaglia fra veneziani e ferraresi: i primi lo conquistarono nel 1120, pass\u00f2 poi ai Salinguerra nel 1186 ed infine fin\u00ec nelle mani degli Este nel 1240.\nL'importanza di Francolino come porto fluviale la si riconosce nel commercio del sale ad opera dei veneziani, dall'approdo delle navi provenienti dalla Lombardia e soprattutto come punto di accoglienza delle numerose personalit\u00e0 che visitavano la corte estense. Nel 1345 vi approd\u00f2 Umberto, delfino di Vienna, seguito da una numerosa corte, mentre nel 1397 vi arriv\u00f2 la principessa Gigliola da Carrara, sposa del marchese Niccol\u00f2 III d'Este. Nel 1438 Francolino ospit\u00f2 l'imperatore di Costantinopoli Giovanni IV del Monferrato, insieme al patriarca di Costantinopoli, in occasione del concilio ecumenico. \u00c8 del 1468 la visita dell'imperatore di Germania Federico III, mentre nel 1476 il duca Ercole I d'Este riceveva il re d'Ungheria Mattia Corvino con la moglie Beatrice d'Aragona, sorella di Eleonora d'Aragona consorte del duca. Infine, nel 1580, il duca Alfonso II d'Este invita al Castello Estense Carlo Borromeo.\nAnche Francolino, come le vicine localit\u00e0, fu pi\u00f9 volte soggetto alle inondazioni delle acque del Po sino a quando esso perse d'importanza in seguito al miglioramento delle vie di comunicazione per Pontelagoscuro insieme alla costruzione del relativo ponte sul Po.\nMonumenti e luoghi di interesse.\nLa chiesa di San Marco Evangelista risale al 1139 e venne riedificata in un altro luogo nel 1796 in stile barocco.\nNel territorio sorge anche l'ex delizia estense di Francolino, detta \"villa Costabili\", oggi in stato di abbandono.\nLa piazza centrale del paese \u00e8 intitolata a Fetonte, il figlio del dio Apollo che, secondo la mitologia, volle guidare il carro del sole ma dal quale ne fu sbalzato via e precipit\u00f2 nelle acque dell'Eridano, l'antico nome con il quale ci si riferiva al Po.\nFrancolino si sviluppa lungo la \"via dei Calzolai\" tra Pontelagoscuro e Ferrara, in zona pianeggiante a ridosso del Po, da cui \u00e8 diviso dall'argine destro.\nNella frazione passa anche parte dell'itinerario del percorso cicloturistico Destra Po ed \u00e8 presente un esemplare di Pioppo bianco, un albero di notevole importanza posto nella golena, alto 22 metri e con un diametro di , tutelato dal DPGR n.550/90."}
{"id": "1814942", "revid": "767487", "url": "https://it.wikipedia.org/wiki?curid=1814942", "title": "Action (film 1979)", "text": "Action \u00e8 un film commedia del 1980 diretto da Tinto Brass.\nTrama.\nBruno Martel \u00e8 un attore di film di serie B mentre sua moglie Ann, con la quale ha un rapporto contrastato, lavora come fotomodella e lo tradisce col suo agente.\nMartel prova a sfondare nel cinema \"hard\", ma ne rimane disgustato e se ne allontana insieme a Ofelia, una svampita attricetta.\nCon lei e \"Garibaldi\", anziano anarchico vagabondo, vivono una serie di situazioni al limite del surreale e, in una casa di cura, Ofelia si suicida gettandosi da una finestra. Rubata un'automobile e compiuta una rapina, Bruno giunge con \"Garibaldi\" alla pompa di benzina gestita da Florence, donna ormai matura sposata al paralitico Joe; dopo averla soddisfatta, viene ucciso dalla polizia, chiamata nel frattempo da Joe."}
{"id": "1814954", "revid": "767487", "url": "https://it.wikipedia.org/wiki?curid=1814954", "title": "Capriccio (film)", "text": "Capriccio \u00e8 un film (liberamente tratto dal romanzo \"Lettere da Capri\" di Mario Soldati) del 1987 diretto da Tinto Brass. Ha lanciato Francesca Dellera.\nTrama.\nI coniugi statunitensi Fred e Jennifer tornano, dopo il periodo bellico, nella sognante e fascinosa Capri, teatro del loro amore, riabbandonandosi a vecchi ricordi e relazioni: Fred con la procace Rosalba e Jennifer con il caloroso Ciro. Ma, una volta passato il fuoco fatuo, si riscoprono innamorati e nuovamente attratti sessualmente l'uno all'altra.\nCameo.\nTinto Brass compare brevemente nei panni d'un \"voyeur\"."}
{"id": "1814955", "revid": "1793900", "url": "https://it.wikipedia.org/wiki?curid=1814955", "title": "Commissariato regionale della Regione di Obbia", "text": "Il Commissariato regionale della Regione di Obbia venne istituito nel 1926 nella Somalia italiana.\nEra diviso in tre residenze:\nBibliografia.\n\"Guida d'Italia del TCI, Possedimenti e colonie, pag. 746 Milano, 1929\""}
{"id": "1814957", "revid": "113757", "url": "https://it.wikipedia.org/wiki?curid=1814957", "title": "Regione di Obbia", "text": ""}
{"id": "1814961", "revid": "1793900", "url": "https://it.wikipedia.org/wiki?curid=1814961", "title": "Commissariato del Nogal", "text": "Il commissariato del Nogal era un altro dei commissariati dell'Africa Orientale Italiana. Istituito nel 1926, faceva parte del governatorato della Somalia in Nogal (Somalia).\nResidenze.\nIl commissariato comprendeva le seguenti residenze:"}
{"id": "1814962", "revid": "115549", "url": "https://it.wikipedia.org/wiki?curid=1814962", "title": "Albo d'oro del campionato di calcio italiano", "text": ""}
{"id": "1814964", "revid": "643662", "url": "https://it.wikipedia.org/wiki?curid=1814964", "title": "Roman Shishkin", "text": ""}
{"id": "1814967", "revid": "78273", "url": "https://it.wikipedia.org/wiki?curid=1814967", "title": "Regione del Nogal", "text": ""}
{"id": "1814969", "revid": "709565", "url": "https://it.wikipedia.org/wiki?curid=1814969", "title": "TigerSharks", "text": "TigerSharks \u00e8 una serie televisiva a cartoni animati prodotta da Rankin/Bass (creatori di serie come SilverHawks e Thundercats) e distribuita da Lorimar-Telepictures nell'anno 1987; \u00e8 composta da una sola stagione di ventisei episodi trasmessi all'interno del contenitore The Comic Strip, mandato in onda in Italia da Rai 2. La serie narra le avventure di un gruppo di eroi che possono trasformarsi in loro controparti acquatiche, come squali e altre creature marine.\nTrama.\nLa squadra dei Tigersharks \u00e8 composta da umani dotati di un dispositivo tecnologico, il \"Fish Tank\", che permetto loro di trasformare la loro essenza, da umana ad acquatica e viceversa. La base dei tigersharks era una astronave, chiamata \"Sark\", che poteva muoversi anche al di sotto del livello del mare.\nLa storia si sviluppa nell'immaginario mondo di nome \"Water-O\", quasi completamente immerso nelle acque, abitato da una razza di uomini-pesce, i Waterians. Inizialmente i tigersharks erano in missione esplorativa, ma divengono poi i protettori del pianeta contro le mire dei malvagi T-Ray e Captain Bizzarly\nPersonaggi principali.\n\"Buoni\"\n\"Cattivi\""}
{"id": "1814972", "revid": "1793900", "url": "https://it.wikipedia.org/wiki?curid=1814972", "title": "Commissariato della Migiurtinia", "text": "Il commissariato della Migiurtinia era uno dei commissariati dell'Africa Orientale Italiana. Istituito nel 1926, faceva parte del governatorato della Somalia. \nResidenze.\nIl commissariato comprendeva le seguenti residenze:\nBibliografia.\n\"Guida d'Italia del TCI, Possedimenti e colonie, pag. 746 Milano, 1929\""}
{"id": "1814974", "revid": "113757", "url": "https://it.wikipedia.org/wiki?curid=1814974", "title": "Dante (Somalia)", "text": ""}
{"id": "1814975", "revid": "31886", "url": "https://it.wikipedia.org/wiki?curid=1814975", "title": "Commissariato regionale della Regione dei Migiurtini", "text": ""}
{"id": "1814976", "revid": "78273", "url": "https://it.wikipedia.org/wiki?curid=1814976", "title": "Regione della Migiurtinia", "text": ""}
{"id": "1814978", "revid": "78273", "url": "https://it.wikipedia.org/wiki?curid=1814978", "title": "Regione dei Migiurtini", "text": ""}
{"id": "1814979", "revid": "767487", "url": "https://it.wikipedia.org/wiki?curid=1814979", "title": "L'uomo che guarda (film)", "text": "L'uomo che guarda \u00e8 un film del 1994 diretto da Tinto Brass, liberamente tratto dal romanzo omonimo di Alberto Moravia. Usc\u00ec nelle sale con il divieto di visione per i minori di 18 anni.\nTrama.\nEdoardo, detto Dodo, \u00e8 un docente universitario in erba che vive nella stessa casa con la dolce moglie Silvia e il padre Alberto, vecchio invalido ma ancora voglioso e attratto dalla civettuola e procace infermiera Fausta. Mentre Dodo ha un carattere introverso e non si gode le piccole gioie della vita, isolandosi e guardando il mondo, il padre, in passato dongiovanni di prima categoria, non perde attimo per approfittarne con Fausta e altre amanti. Silvia, stanca della monocromicit\u00e0 di Dodo, lo lascia per un altro. La vita continua tristemente tra le mura casalinghe, con Dodo che assiste alle sconcezze del padre con Fausta, che lo provoca e l'incoraggia. Dopo una lezione all'universit\u00e0, Dodo viene avvicinato da Pascasie, una seducente studentessa congolese, che si fa fotografare nuda da lui. Con l'arrivo dell'amica di lei, Dodo ha l'occasione di un rapporto a tre ma, piatto come sempre, sceglie di andarsene. Una serie di analessi ci mostra fobie e passioni di Dodo: sogna una spiaggia di nudisti ma tutte le donne hanno il volto di Silvia; rivede padre e madre sorprendendoli da infante mentre facevano l'amore. Una notte Alberto riceve una visita inattesa e Silvia, stranamente, decide di ricongiungersi al marito.\nCameo.\nTinto Brass compare nel ruolo di un professore in TV. Nella scena del cinema, \u00e8 possibile vedere una scena di un precedente film di Tinto Brass, \"La chiave\"."}
{"id": "1814980", "revid": "1645873", "url": "https://it.wikipedia.org/wiki?curid=1814980", "title": "Rahmon Nabiev", "text": "\u00c8 stato segretario del Partito Comunista del Tagikistan e due volte presidente del Tagikistan tra il 1991 e il 1992.\nBiografia.\nIscritto al Partito Comunista dell'Unione Sovietica dal 1961, diviene Ministro dell'Agricoltura della Repubblica Sovietica del Tajikistan tra il 1971 e il 1973. Tra il 1973 e il 1982 \u00e8 portavoce del governo della Repubblica Sovietica del Tajikistan, quando si dimette per occupare la carica di segretario del locale Partito Comunista, carica dalla quale viene estromesso nel 1985.\nDopo il fallito colpo di stato in Unione Sovietica e la conseguente proclamazione dell'indipendenza del Tajikistan, Nabiyev diventa provvisoriamente Presidente della repubblica, fino alla vittoria alle prime elezioni presidenziali libere del novembre 1991.\nNel settembre 1992 \u00e8 costretto a rassegnare le dimissioni da presidente della Repubblica, e gli succede Emomali Rahmonov."}
{"id": "1814986", "revid": "198277", "url": "https://it.wikipedia.org/wiki?curid=1814986", "title": "Andrea Sarubbi", "text": "Biografia.\nHa frequentato il liceo classico dai gesuiti, poi Scienze politiche alla LUISS, laureandosi con una tesi che confrontava Lega Nord e Fronte dell'Uomo Qualunque, pubblicata da Armando Editore. Ha frequentato inoltre la London School of Economics e ha conseguito un master in discipline parlamentari. Finiti gli studi, si \u00e8 dedicato al servizio civile, fornendo assistenza ai rifugiati politici e ai richiedenti asilo. \u00c8 sposato e ha 2 figli.\nAttivit\u00e0 giornalistica.\nDal 1997 al 2005 collabora con Radio Vaticana, prima con la conduzione di \"Jubilaeum\", poi nella redazione esteri. Nel 1998 esordisce su Sat 2000 con un contenitore quotidiano di due ore. Nel 1999 entra nella redazione del programma RAI \"A sua immagine\": dapprima conduce \"Giubileo 2000\", programma settimanale sul Giubileo del 2000 (andato in onda fino a gennaio 2001), poi sostituisce Lorena Bianchetti nel 2005 alla conduzione del programma, di cui diventa anche autore.\nFra gli eventi che ha presentato negli ultimi anni della sua attivit\u00e0 televisiva, ci sono diverse Giornate mondiali della Giovent\u00f9, vari incontri del Papa e molteplici iniziative di solidariet\u00e0, per associazioni, istituzioni, diocesi e congregazioni religiose. Nel 2007 conduce Telethon, maratona tv per la ricerca scientifica.\nNel 2015 e 2016, dopo anni di assenza in televisione per l'attivit\u00e0 politica, \u00e8 tornato alla conduzione di un suo nuovo programma \"Today\" in onda sul canale nazionale TV2000: un approfondimento giornalistico sui principali temi di attualit\u00e0 e politica internazionale, con reportage sul campo ed ospiti in studio.\nAttivit\u00e0 politica.\nAlle Politiche 2008 \u00e8 eletto alla Camera dei deputati con il Partito Democratico nella Circoscrizione Campania 1. La sua attivit\u00e0 politica si concentra soprattutto sui temi dell'immigrazione e della solidariet\u00e0: in particolare, \u00e8 primo firmatario di una proposta di legge di ratifica del V Protocollo alla Convenzione di Ginevra del 1980 sulle armi convenzionali (poi assorbita da un'altra pdl e divenuta legge il 12 novembre 2009) e della Convenzione di Oslo sulle bombe a grappolo (poi assorbita da un'altra pdl e divenuta legge il 14 giugno 2011), nonch\u00e9 di una proposta di legge co-firmata con Fabio Granata (all'epoca nel PdL) riguardante la riforma delle norme sulla cittadinanza, per facilitare l'acquisizione della cittadinanza da parte degli immigrati residenti in Italia e di eventuali figli di stranieri nati in territorio italiano.\nIn occasione dell'approvazione della legge di ratifica del Trattato di amicizia fra Italia e Libia, Sarubbi vota no in dissenso dal suo partito (assieme al collega Furio Colombo e ai radicali Beltrandi, Bernardini, Farina Coscioni, Mecacci, Turco e Zamparutti, eletti nelle liste del PD). Sarubbi si distingue anche per essere stato il primo deputato italiano ad utilizzare il livetweet per raccontare in diretta le sedute della Camera dei Deputati tramite l'hashtag #opencamera dal 26 luglio 2011.\nDopo le elezioni politiche del 2013, alle quali non \u00e8 stato ricandidato, ha collaborato con il quotidiano La Stampa scrivendo riflessioni personali e curando il \"live blog\" legato alle dirette \"twitter\" #opencamera. Attualmente scrive di politica con analisi e commenti per i giornali locali del Gruppo Espresso."}
{"id": "1814989", "revid": "180559", "url": "https://it.wikipedia.org/wiki?curid=1814989", "title": "Giovanni Martuscello", "text": ""}
{"id": "1814992", "revid": "16651747", "url": "https://it.wikipedia.org/wiki?curid=1814992", "title": "Stroke", "text": ""}
{"id": "1814996", "revid": "114458332", "url": "https://it.wikipedia.org/wiki?curid=1814996", "title": "Funzione del S\u00e9 riflessivo", "text": "Il costrutto teorico di S\u00e9 Riflessivo (\"Reflective Self\") si pu\u00f2 far risalire al pensiero di Hegel, che nel 1807 afferm\u00f2 che \"\"\u00e8 solo attraverso la conoscenza della mente dell'altro che il bambino sviluppa il pieno possesso della natura degli stati mentali\". Si tratta di un processo intersoggettivo: il bambino giunge a conoscere la mente del genitore, cos\u00ec come il genitore cerca di comprendere e contenere gli stati mentali del bambino. \nDescrizione.\nQuesto concetto \u00e8 stato sviluppato in psicologia dallo psicoanalista ungherese Peter Fonagy, in seguito ai suoi studi sulla teoria dell'attaccamento di John Bowlby, ed agli studi sulla trasmissione intergenerazionale dei modelli di attaccamento, soprattutto del cosiddetto \"modello sicuro\". \nFu Mary Main a chiedersi come si poteva trasmettere un modello di attaccamento sicuro, e ad andare oltre alla semplice considerazione della \"sensibilit\u00e0 materna\". La Main dimostr\u00f2 che l'assenza di capacit\u00e0 metacognitive, cio\u00e8 l'incapacit\u00e0 di comprendere la natura meramente rappresentazionale del proprio pensiero e di quello degli altri, rende i bambini vulnerabili di fronte ad un comportamento materno poco coerente. \nLo sviluppo nel bambino di uno stato mentale definito da Daniel Dennett come \"atteggiamento intenzionale\", cio\u00e8 la capacit\u00e0 unica agli esseri umani di cercare di comprendersi in termini di stati mentali (pensieri, sentimenti, desideri, credenze) - al fine di attribuire significato all'esperienza e poter anticipare le reciproche azioni - favorisce l'attribuzione di uno stato mentale agli altri, e rende comprensibile a noi stessi il nostro comportamento (\"teoria della mente\").\nPensiamo ad un bambino figlio di una madre depressa: quando egli \u00e8 in grado di attribuire il comportamento apparentemente distaccato e non responsivo della madre allo stato che essa vive, piuttosto che alla cattiveria o alla capacit\u00e0 di suscitare e meritare attenzione di chi lo aggredisce (cyberbullismo, per es.), \u00e8 protetto, forse, dalle ferite narcisistiche. Importante appare anche la capacit\u00e0 del bambino di sviluppare rappresentazioni degli stati mentali, emotivi e cognitivi, che organizzino il suo comportamento nei confronti di chi si prende cura di lui. \nFonagy ha ampliato il concetto di metacognizione definendola come \"Funzione del S\u00e9 riflessivo\" (\"Reflective Self Function\"), ed attraendo su questo particolare costrutto non solo gli psicoanalisti, quale lui \u00e8, ma anche i terapeuti ad orientamento cognitivista, sottolineando la rilevanza delle sue affermazioni anche per la comprensione di certi disturbi di personalit\u00e0, e favorendo cos\u00ec lo sviluppo e la diffusione del costrutto di mentalizzazione nella prassi psicoterapeutica."}
{"id": "1815002", "revid": "320578", "url": "https://it.wikipedia.org/wiki?curid=1815002", "title": "Vasili Berezutski", "text": ""}
{"id": "1815005", "revid": "984922", "url": "https://it.wikipedia.org/wiki?curid=1815005", "title": "Fiume Freddo", "text": "Fiume Freddo (talvolta identificato con l'antico Crimiso) \u00e8 un fiume della Sicilia. Normalmente a carattere torrentizio, si forma nei pressi di Gibellina Nuova raccogliendo le acque di vari torrenti.\nIl suo corso segue l'autostrada A 29 Palermo-Mazara del Vallo, che incrocia in diversi punti, fino ad Alcamo, da dove prosegue il suo lento corso verso il mare in direzione di Castellammare del Golfo, dove sfocia."}
{"id": "1815006", "revid": "767487", "url": "https://it.wikipedia.org/wiki?curid=1815006", "title": "Tsiribihina", "text": "La Tsiribihina \u00e8 un fiume che scorre nel Madagascar centro-occidentale.\nNasce nel Madagascar centrale, nei pressi della citt\u00e0 di Miandrivazo, dalla confluenza dei fiumi Mahajilo e Mania. Nel suo cammino attraversa dapprima la pianura di Bongolava e le gole di Bemaraha per poi scorrere attraverso la fertile pianura del Menabe dove forme piccoli laghi e grandi paludi. Sfocia, con un grande delta, nel Canale del Mozambico, 50\u00a0km a nord di Morondava.\n\u00c8 navigabile in ogni stagione fino alle gole di Bemaraha, e in estate fino a Bongolava. In alcuni tratti il fiume raggiunge una larghezza di 4\u20135\u00a0km.\nSulle sue sponde, poco prima del suo sbocco nel Canale del Mozambico, sorge la citt\u00e0 di Belo Sur Tsiribihina, che ogni cinque anni ospita la \"fitampoha\", cerimonia tradizionale della etnia Sakalava, durante la quale le reliquie degli antichi re Sakalava vengono immerse nelle acque del fiume.\nIl delta della Tsiribihina \u00e8 inserito tra le zone umide di importanza internazionale ai sensi della convenzione di Ramsar. \u00c8 caratterizzato dall'alternarsi di barene, lagune, distese fangose, foreste di mangrovie e zone paludose."}
{"id": "1815009", "revid": "2086778", "url": "https://it.wikipedia.org/wiki?curid=1815009", "title": "Serafino de' Cimminelli", "text": "Biografia.\nFiglio dei nobili Francesco Ciminelli e Lippa de' Legistis, il giovane Serafino si rec\u00f2 a Napoli nel 1478 insieme ad uno zio materno e fu assunto come paggio presso il conte di Potenza Antonio de Guevara, iniziando lo studio della musica sotto la guida di Guillaume Garnier e, successivamente, Josquin Despr\u00e9s.\nRitorn\u00f2 all'Aquila nel 1481, dove forse studi\u00f2 il Petrarca, e vi rimase fino al 1484 quando si trasfer\u00ec a Roma presso il cardinale Ascanio Sforza e nel 1490 lo segu\u00ec a Milano dove in breve tempo si fece apprezzare per le sue doti di poeta.\nL'anno seguente ritorn\u00f2 a Roma dove inizi\u00f2 a frequentare il gruppo letterario che si raccoglieva intorno al segretario apostolico Paolo Cortesi e strinse particolare amicizia con Vincenzo Colli detto il \"Calmeta\" che in seguito sar\u00e0 il suo biografo.\nPassato nel 1493 al servizio di Ferrante d'Aragona a Napoli ebbe modo di conoscere e frequentare il Giovanni Pontano e Jacopo Sannazaro. In seguito venne chiamato a Urbino presso Elisabetta Gonzaga, poi a Mantova presso Isabella d'Este e in seguito a Milano.\nL'opera poetica dell'Aquilano, copiosa e versatile, \u00e8 composta da epistole amorose in rima, da tre egloghe a carattere pastorale, da due atti scritti per essere rappresentati (l\"Oroscopo\" e l\"Orologio\"), da una \"Rappresentazione allegorica della volutt\u00e0\" e da \"Virt\u00f9 e fama\" che venne recitata tra il 1495 e il 1597 presso la corte di Mantova, oltre a numerose rime di vario tipo, come strambotti, sonetti e capitoli ternari."}
{"id": "1815010", "revid": "547992", "url": "https://it.wikipedia.org/wiki?curid=1815010", "title": "Monella", "text": "Monella \u00e8 un film del 1998 diretto da Tinto Brass.\nTrama.\nProvincia veneta, primi anni '60. I fidanzati Lola e Tommaso (Masetto) provengono da due famiglie molto diverse. Lui \u00e8 figlio dei titolari di un forno, in cui lavora col progetto di trasformarlo in piccola fabbrica profittando del boom economico: la famiglia, in particolare la madre, \u00e8 piuttosto benpensante e attenta alle apparenze. Lei invece \u00e8 una sensuale e disinibita ragazza, figlia di un'ex guardarobiera del transatlantico Normandie (Zaira) che ora abita con l'ex chef della stessa nave (Andr\u00e9), ufficialmente per fargli da governante ma essendo in realt\u00e0 anche la sua amante. Solo Zaira sa se Andr\u00e9 \u00e8 il padre della giovane.\nMasetto, conoscendo il carattere della fidanzata, si sente pi\u00f9 tranquillo nel saperla illibata, e ha dunque deciso di \"rispettarla\" fino a dopo le nozze, anche perch\u00e9 nel frattempo pu\u00f2 sfogare con altre (prostitute) i propri appetiti. Lola per\u00f2 non sta pi\u00f9 nella pelle, smania e non vede l'ora di fare l'amore, non intendendo arrivare al matrimonio impreparata. Per questo motivo cerca di ribellarsi al fidanzato e gira con fare provocante per le strade e le campagne anche nella speranza di provocarlo. Il film \u00e8 infatti essenzialmente un tentativo della protagonista di sedurre il fidanzato. Lola compie un primo tentativo nel magazzino del forno, ma viene interrotta dal sopraggiungere di Ginetto, il garzone di Tommaso. Un secondo tentativo fallir\u00e0 poche ore dopo, durante una passeggiata in una golena.\nPi\u00f9 tardi, in un bar, l'ennesima lite tra i fidanzati: la giovane si scatena ballando sulle note di Let's Twist Again con tre sconosciuti militari cui finisce per mostrare le proprie grazie, Tommaso interrompe il ballo e inizia una rissa coi tre. A questo punto le loro strade si dividono: Lola sale in auto con un altro sconosciuto che tenta di sedurla (la ragazza riesce per\u00f2 a sfuggirgli), mentre Masetto si vendica sfogando la propria rabbia in un amplesso con la prostituta Wilma durante il quale ricopre di insulti la fidanzata. Lola prova a questo punto di sedurre Andr\u00e9, verso il quale prova un'attrazione (ricambiata): solo il sopraggiungere di Zaira ad apostrofare la figlia fa fallire questo tentativo.\nLola cambia allora tattica e approfitta di quanto accaduto con lo sconosciuto in auto per tendere una trappola a Masetto e fargli credere di essere stata violentata. Tommaso, anzich\u00e9 essere addolorato, \u00e8 preso dalla rabbia per il fatto che qualcuno sia giaciuto con la futura sposa prima di lui: abbandona allora le proprie intenzioni e finalmente fa l'amore con lei per la prima volta, senza prima mancare di rivolgerle le ormai abituali insolenze. I ragazzi infine si sposano e tutti gli amici sono invitati al pranzo di nozze, dove pare che Lola consumi anche con Andr\u00e9, senza ovviamente dirlo al neo-sposo.\nCritica.\nIl film \u00e8 stato valutato dalla critica con la stessa freddezza di altri film di Tinto Brass, appartenenti al filone voyeuristico del regista, sempre pronto ad andare a mettere l'occhio nel buco della serratura. Lietta Tornabuoni su \"La Stampa\", ha definito quella del regista una \u00abpassione vera per il sedere femminile\u00bb. Massimo Bertarelli su \"Il Giornale\" ha invece definito Brass un \u00abautentico genio nella scoperta, nel senso pi\u00f9 ampio del termine, di giovani virgulti femminili\u00bb."}
{"id": "1815013", "revid": "767487", "url": "https://it.wikipedia.org/wiki?curid=1815013", "title": "Fallo!", "text": "Fallo! \u00e8 un film del 2003 diretto da Tinto Brass.\nTrama.\nIl film \u00e8 diviso in pi\u00f9 episodi:\nAlibi.\nCinzia festeggia col marito Gianni a Casablanca la luna di miele: lui le regala il premio da lei tanto ambito, ovvero un rapporto anale con un aitante cameriere marocchino.\nMontaggio alternato.\nStefania, moglie d'un \"anchorman\" televisivo, rende pan per focaccia al marito che la tradisce con Erika; l'amante \u00e8 il regista televisivo Bruno.\n2 cuori &amp; 1 capanna.\nL'altoatesina Katarina, sollecitata dal fidanzato cuoco napoletano Ciro, soddisfa le \"avance\" di Bertha, cliente teutonica sadomaso (con marito al seguito e anch'egli sottomesso) nella piccola pensione sudtirolese in cui lavora come cameriera: i soldi \"extra\" le serviranno per aprire un ristorante tutto suo con Ciro.\nBotte d'allegria.\nSenza alcun rimorso, Raffaella tradisce il marito Ugo, facendo quindi passare le sue numerose avventure extraconiugali come sporadiche fantasie per ravvivare il desiderio dell'ossessivo coniuge.\nHonni soit qui mal y pense.\nLa bolognese Anna, infuocata dal clima permissivo e libertino della cittadina naturista-scambista Cap d'Agde, abbandona senza tab\u00f9 a Helen e al suo satirico marito scozzese Noel quel paradiso da sempre negato al suo presuntuoso ragazzo.\nDimmi porca che mi piace.\nLa veneta Rosy \u00e8 in luna di miele a Londra, dove decide di osare e concedere le proprie grazie agli sguardi vogliosi e bramanti d'un curioso \"voyeur\" inglese."}
{"id": "1815019", "revid": "110157", "url": "https://it.wikipedia.org/wiki?curid=1815019", "title": "Universit\u00e0 federale di scienza della salute di Porto Alegre", "text": "L'Universidade Federal de Ci\u00eancias da Sa\u00fade de Porto Alegre (UFCSPA) \u00e8 un'universit\u00e0 pubblica brasiliana sita a Porto Alegre, capoluogo del Rio Grande do Sul.\nStoria.\nL'ateneo fu fondato l'8 dicembre 1953 dalla direzione dell'Irmandade Santa Casa de Miseric\u00f3rdia de Porto Alegre, mentre la prima lezione si svolse il 22 marzo 1961. Il 14 gennaio 2008, in concomitanza del riconoscimento quale universit\u00e0, abbandon\u00f2 l'antica denominazione \"Funda\u00e7\u00e3o Faculdade Federal de Ci\u00eancias M\u00e9dicas de Porto Alegre.\"\nStruttura.\nL'ateneo \u00e8 articolato nei seguenti dipartimenti:"}
{"id": "1815029", "revid": "320578", "url": "https://it.wikipedia.org/wiki?curid=1815029", "title": "Aleksandr An\u00fbkov", "text": ""}
{"id": "1815034", "revid": "110157", "url": "https://it.wikipedia.org/wiki?curid=1815034", "title": "Fondazione europea per il miglioramento delle condizioni di vita e di lavoro", "text": "La Fondazione europea per il miglioramento delle condizioni di vita e di lavoro \u00e8 un'agenzia dell'Unione europea situata a Dublino. \u00c8 stata costituita a Maggio del 1975 dal Consiglio europeo per contribuire a migliorare le condizioni di vita e lavoro in tutta Europa.\nLa Fondazione si concentra sulla gestione della ricerca, la raccolta di informazioni e comunicazione delle conclusioni. Essa sostiene una serie di operazioni specializzate di monitoraggio e misurazione delle condizioni in Europa, tra cui:\nRegolari indagini sulle condizioni di lavoro europee, la qualit\u00e0 della vita e politiche societarie in materia di orario di lavoro (il primo sondaggio sulle condizioni di lavoro \u00e8 stato condotto nel 1990)\nRuolo e missione.\nLa Fondazione europea per il miglioramento delle condizioni di vita e di lavoro descrive il suo ruolo nella propria pagina di informazioni come segue:\nFornire informazioni, consigli e consulenze - sulle condizioni di vita e lavoro, relazioni industriali e la gestione del cambiamento in Europa - per i principali attori nel campo della politica sociale dell'UE sulla base di informazioni comparative, di ricerca e di analisi.\n\u00c8 stato uno dei primi organi stabiliti a lavorare su uno specifico sottoinsieme della politica dell'UE.\nAmministrazione.\nLa Fondazione europea per il miglioramento delle condizioni di vita e di lavoro \u00e8 supervisionata da un direttore, un vicedirettore e un consiglio di amministrazione. Il consiglio di amministrazione si riunisce una volta l'anno per impostare i bilanci e la politica e decidere a un anno e quattro anni i programmi di lavoro. L'attuale direttore, Jorma Karppinnen, \u00e8 stato nominato nel dicembre 2005. Da Luglio 2009 l'attuale vice-direttore \u00e8 Erika Metzger."}
{"id": "1815036", "revid": "1305772", "url": "https://it.wikipedia.org/wiki?curid=1815036", "title": "Tony Soprano", "text": "Tony Soprano, interpretato dall'attore James Gandolfini, \u00e8 il protagonista della serie televisiva \"I Soprano\" (1999-2007): \u00e8 il boss dell'immaginaria organizzazione mafiosa italo-americana dei DiMeo ed \u00e8 l'unico personaggio che compare in tutti gli 86 episodi della serie (sebbene nei \"credits\" siano indicati costantemente alcuni attori).Nelle scene in flashback della sua giovinezza \u00e8 stato interpretato da Bobby Boriello, Mark Damiano II e Danny Petrillo. In italiano \u00e8 doppiato da Stefano De Sando.\nNella pellicola del 2021 \"I molti santi del New Jersey\", prequel ambientato negli anni Sessanta, il personaggio \u00e8 interpretato da Michael Gandolfini, figlio adolescente dell'attore, alla sua prima prova cinematografica.\nCreato dallo sceneggiatore e regista David Chase, come tutti gli altri personaggi della serie, Tony \u00e8 il fulcro della narrazione e, sebbene non protagonista assoluto di tutti gli episodi, il suo rimane il punto di vista centrale, non solo per le conseguenze delle sue azioni, ma anche per la sua sola presenza e il ruolo determinante nella vita dei personaggi secondari: le vicende della dottoressa Melfi, ad esempio, sua analista e confidente, non sono mai del tutto autonome ma sempre viste nella conseguenza del rapporto con Tony. Personaggio di grande complessit\u00e0 e ambiguit\u00e0, capace di essere sia estremamente spietato e crudele sia altrettanto gentile e comprensivo, \u00e8 stato sviscerato da Chase in una gamma di emozioni e sentimenti, sensi di colpa e desideri come probabilmente mai accaduto in nessun'altra serie televisiva\nAlcuni elementi, leitmotiv dell'intera serie, sono fondamentali nell'analisi sulla complessit\u00e0 del personaggio, che, interiorizzando tali stati d'animo, situazioni e avvenimenti, si ritrova affetto da attacchi di panico e depressione:\nA dare vita al personaggio \u00e8 l'attore italoamericano James Gandolfini, fino al 1999 caratterista di pellicole di medio successo come \"Una vita al massimo\", \"Get Shorty\" e \"Allarme rosso\", che ha legato per sempre il suo volto a quello del boss criminale (\"tra i pi\u00f9 complessi della storia della televisione\").Gandolfini ha ammaliato critica e pubblico americano (vincendo per il ruolo di Tony diversi Emmy Awards, Golden Globe e altri riconoscimenti) anche per il tipico accento del New Jersey e la parlata sbiascicata, il respiro affannoso (viene detto, al termine della serie, come Tony soffra anche di apnea notturna) e i modi ambigui e al tempo stesso spontanei di Tony, spesso bruschi, spietati e vendicativi, alternati a momenti amorevoli e fragili.\nBiografia.\nAnthony \"Tony\" Soprano \u00e8 nato a Newark, nel New Jersey, il 24 agosto del 1959, figlio di John \"Johnny Boy\" Soprano e Livia Pollio. \u00c8 cresciuto ad Ironbound, un quartiere di Newark, assieme alla sorella maggiore Janice e alla pi\u00f9 piccola, Barbara. Il padre era un esponente della criminalit\u00e0 organizzata, come ripetutamente mostrato nei flashback del suo passato.\nDiviene boss del Jersey nel 1999, dopo la morte di Jackie Aprile, Sr. e la breve parentesi dello zio paterno Corrado Junior durante il corso della prima stagione, entrando per questo motivo in conflitto con lo zio Junior.\nRelazioni familiari.\nSposato con Carmela, Tony ha due figli: Meadow e Anthony Jr..\nOltre alle complesse vicende riguardanti la famiglia vi sono molti altri legami familiari approfonditi e sviluppati nel corso delle stagioni. I pi\u00f9 rilevanti riguardano il rapporto con la madre Livia, con lo zio Junior, fratello del padre, e con il cugino Tony Blundetto, che \u00e8 in galera durante le prime quattro stagioni dello show ed entra in gioco nella quinta stagione. Il padre di Tony \u00e8 invece una figura meno direttamente coinvolta nelle sue vicende, in quanto all'epoca dell'inizio del racconto (1998) era gi\u00e0 morto (1986, nella cronologia interna della serie): viene sempre mostrato in scene in flashback.\nIl rapporto con sua moglie Carmela \u00e8 complicato; passa da momenti di amore e affetto a burrascosi litigi e incomprensioni, nonostante Tony consideri lei e i suoi figli la cosa pi\u00f9 importante, non esita ad essere infedele alla moglie con numerose amanti di cui a volte Carmela \u00e8 al corrente; solo dopo il coma Tony cercher\u00e0 di esserle fedele, ma solo per un breve periodo.\nTony ama i suoi figli pi\u00f9 di ogni altra cosa, ma ha un rapporto spesso conflittuale con loro soprattutto con Anthony Jr., mentre della primogenita ne \u00e8 fiero e soddisfatto per la sua carriera negli studi, di A.J. ne \u00e8 spesso deluso e ne trae deprimento, il rapporto con il figlio \u00e8 sicuramente quello pi\u00f9 esplorato nella serie e di cui Tony parla pi\u00f9 spesso durante le sue sedute dalla dottoressa Melfi.\nLivia Soprano.\nIl rapporto di amore-odio con la madre Livia \u00e8 la chiave narrativa attorno a cui ruotano le prime due stagioni. La scomparsa dell'attrice Nancy Marchand spost\u00f2 in seguito l'attenzione di Chase e degli sceneggiatori verso altri aspetti della personalit\u00e0 di Tony. La presenza della madre (nei dialoghi, nei ricordi, nei sogni) rimane per\u00f2 continuamente impressa nelle azioni del figlio, tanto che fino all'ultimo episodio Tony la tira in ballo nelle sue sedute dalla psicanalista.\nZio Junior.\nTony nutre una profonda stima e affetto per suo zio fin da quando era bambino. Dopo la morte del padre lo zio Junior diventa una sorta di figura paterna per Tony, nonostante la rivalit\u00e0 che nasce tra loro durante la presa di potere della loro cosca mafiosa e l'involontario tragico gesto compiuto da zio Junior nella sesta stagione ai danni di Tony, nell'ultima puntata della serie si pu\u00f2 capire che lo zio Junior sia forse l'unico parente a cui Tony sia stato mai veramente legato sentimentalmente.\nChristopher Moltisanti.\nChristopher \"Chris\" Moltisanti \u00e8 cugino di secondo grado di Carmela, e Tony lo considera da sempre come un nipote e colui che dovr\u00e0 un giorno prenderne il posto di boss. Fidanzato con Adriana La Cerva durante le prime cinque stagioni, dopo il suo omicidio voluto da Tony (poich\u00e9 era divenuta informatrice dell'FBI) si sposa con Kelli Lombardo, da cui ha una figlia, Caitlin.\nIl suo rapporto con Tony \u00e8 di profondo affetto, ma anche contrastato da preoccupazioni: in quanto testa calda, impulsivo e arrogante, dipendente da droghe e ossessionato da ambizioni irrealizzabili (tranne una che, realizzandosi, deteriorer\u00e0 il loro rapporto), Tony fatica a tenerlo a bada e dovr\u00e0 rivedere il proprio desiderio di metterlo, un giorno, sul proprio trono.\nChris riesce a realizzare \"Cleaver\", un film cui ambiva da tempo, ma in esso traccia un quadro impietoso di Tony, mascherandolo con il protagonista (Daniel Baldwin) e minando cos\u00ec la poca fiducia che il boss gli aveva accordato dopo la vicenda di Adriana. Inoltre, alle spalle di tutti, Chris continua a fare uso pesante di droghe: di ritorno da un viaggio a New York Tony e Chris hanno un incidente d'auto (ep. 83) e Soprano allora decide di soffocare il nipote che giace agonizzante sul sedile di guida.\nTony Blundetto.\nIl rapporto con il cugino Tony Blundetto \u00e8 basato sul senso di colpa che Tony S. si porta dentro da una vecchia rapina in cui Tony B. venne arrestato e condannato a 18 anni di carcere a causa dell'assenza del giovane Soprano che avrebbe dovuto partecipare al colpo, ma per motivi dovuti ai suoi attacchi di panico diede buca al cugino. Mentendo sempre sulla motivazione della sua assenza, Tony nutre vergogna per l'accaduto, comportandosi con Tony B. come se avesse un debito da saldare.\nRelazioni criminali e FBI.\nCome boss Tony \u00e8 a capo dell'organizzazione dei DiMeo, dopo la morte di Jackie Aprile (ep. 4).\nA parte Christopher Moltisanti, trattato a parte, i suoi uomini di fiducia sono il consigliere della famiglia Silvio Dante, il capitano Paulie Gualtieri, Bobby Baccalieri; a questi si aggiungono Hesh Rabkin e molti altri affiliati della famiglia mafiosa del New Jersey.\nCon le famiglie mafiose di New York (chiamate nella serie \"Cinque Famiglie\" come le reali organizzazioni mafiose ma indicate con nomi di finzione), Tony intrattiene legami d'affari soprattutto con i Lupertazzi, con i quali entra ripetutamente in conflitto.\nL'FBI ha un ruolo determinante nella sua attivit\u00e0, visto che si trova perennemente braccato dagli agenti federali che, ripetutamente, cercano di infiltrare traditori nella sua banda. Un rapporto particolare viene instaurato con l'agente Harris, che risulter\u00e0 decisivo per il finale della serie, durante la guerra di bande del 2007.\nLe amanti.\nCome la maggior parte dei personaggi della serie, da Chris fino a Phil, Tony ha un lungo elenco di amanti, pi\u00f9 o meno fisse: sono le cosiddette \"commari\". Nelle vicende personali le influenze delle ragazze sono spesso decisive: dal punto di vista narrativo, questo \u00e8 uno degli elementi che permette agli sceneggiatori di affrontare variet\u00e0 di situazioni e di stati d'animo del protagonista. Fra le varie relazioni di Tony alcune sono pi\u00f9 approfondite e complesse di altre:\nA queste vanno aggiunte le numerose storie occasionali, tra cui vanno rilevati almeno due amori \"virtuali\", sognati ma mai consumati: quello verso la dottoressa Melfi e quella con la moglie del boss di Napoli, Annalisa Zucca.\nPsicoanalisi.\nLa psicoanalisi \u00e8 uno degli spunti narrativi di maggior rilievo all'interno della serie: Chase ha usato questo escamotage narrativo per poter giustificare, spiegare e narrare le vicende interiori di Tony.\nLo sviluppo delle sedute con la dottoressa Melfi \u00e8 vario nel corso delle stagioni: fin dalla prima scena della prima puntata Tony si rivela stressato per le continue pressioni del suo duplice ruolo, di capofamiglia e di boss della sua organizzazione mafiosa.\nPer quanto riguarda il primo, Carmela ha perso ogni fiducia nei suoi confronti, e i suoi figli gli causano delle preoccupazioni non indifferenti; all'interno della sua organizzazione, i problemi maggiori li ha con Christopher, testa calda che ha problemi di droga e alcolismo, e con suo zio Junior, che ambisce a prendere il comando dei DiMeo.\nLa prima stagione vede Tony restio a confidare la sua terapia: solo Carmela ne \u00e8 al corrente. Quando per\u00f2 la voce casualmente giunge alle orecchie della madre Livia, subito si diffonde: \u00e8 la miccia che porta al primo attentato ai suoi danni (ep. 12).\nTony \u00e8 cos\u00ec costretto a rivelarlo agli uomini di maggior fiducia, Silvio, Paulie e appunto Chris, che reagisce alla notizia piangendo e uscendo dal \"Bada Bing\" (ep. 13).\nNelle stagioni successive le pi\u00f9 importanti rivelazioni avute durante la terapia riguardano i motivi dei suoi attacchi di panico: si scopre come l'origine di tutto sia dovuta al trauma avuto da bambino (ep. 29) nel vedere suo padre tranciare le dita con un'accetta al signor Satriale (e di fatto rilevando la gestione della macelleria, che diviene uno dei covi della banda) e la conseguente eccitazione della madre Livia nel vedere la carne messa in tavola per il marito.\nLa dottoressa Melfi pi\u00f9 volte cerca di coinvolgere Tony in un'analisi pi\u00f9 profonda che possa allontanarlo dalla vita criminale: dopo aver provato con sedute assieme alla moglie (stagione 3), gli consiglia di rivolgersi a un comportamentista, invano.\nSar\u00e0 lei a troncare il rapporto (ep. 85), convinta dal proprio psicoterapeuta, il dottor Kupferberg, che le dimostra come la cura sia inefficace con i soggetti sociopatici, anzi ne rinforzi le convinzioni e le azioni.\nDurante le sedute (spesso l'ambientazione della stanza della Melfi ricorre anche in sogno, e vi trovano posto altri personaggi, come sua madre, o la sua amante Gloria) Tony mostra il suo lato pi\u00f9 fragile, insicuro (arrivando spesso anche alle lacrime), che talvolta esplode nell'ira contro la dottoressa, rea ai suoi occhi di provocargli quelle emozioni in lui nascoste.\nSogni.\nUna delle caratteristiche pi\u00f9 originali e curiose della serie riguarda i sogni, in particolare quelli di Tony. Questo espediente narrativo, usato per mostrare l'inconscio di alcuni personaggi e le loro motivazioni e pensieri segreti (fino addirittura a rivelazioni vere e proprie), viene sperimentato soprattutto con Tony, protagonista della serie e quindi elemento centrale del racconto.\nFin dalla prima stagione Tony si scopre portatore di una parte oscura che non riesce a portare alla luce, neanche nella sedute con la dottoressa Melfi.\nIn particolare, si tratta di supposizioni e dubbi riguardanti i suoi uomini di fiducia (che teme lo tradiscano), fantasmi del passato che riemergono (Gloria Trillo ad esempio, l'amante suicida, ma non solo) o semplici fantasie erotiche non realizzate nella realt\u00e0 (con la stessa dottoressa Melfi, con Isabella una sua idealistica vicina di casa, e con il boss di Napoli, Annalisa): inoltre, secondo alcune interpretazioni, l'intera sequenza finale dell'ultimo episodio sarebbe un sogno di Tony.\nIn particolare si distinguono nella serie due episodi, di particolare rilevanza, quasi interamente dedicati ai sogni:\nNella realt\u00e0 Tony non d\u00e0 ai sogni l'importanza dovuta, limitandosi a parlarne sporadicamente con la moglie o con la dottoressa Melfi: tuttavia gli avvenimenti che si sviluppano come conseguenza dei suoi sogni sono fondamentali per l'intera serie. L'evidente intento narrativo dei sogni \u00e8 palese anche nella breve sequenza onirica (ep. 83) che segue la morte di Christopher: a nessuno, nella realt\u00e0, Tony confida ci\u00f2 che \u00e8 davvero accaduto la notte dell'incidente e i motivi del suo gesto. Lo fa solo in sogno, immaginandosi di confidarlo alla dottoressa Melfi, che ancora una volta diviene la catalizzatrice del suo stato d'animo e testimone delle sue angosce profonde.\nIl destino.\nL'ultima puntata della serie, andata in onda il 10 giugno 2007, per il suo finale caratterizzato da un'ambiguit\u00e0 di fondo, ha lasciato in sospeso il destino del protagonista e della sua famiglia, irritando gran parte dei fan che hanno chiesto spiegazioni a Chase e si sono prodigati nelle pi\u00f9 svariate ipotesi nel web.\nLe uniche certezze su Tony sono il fatto che l'ultimo fotogramma lo ritrae vivo e vegeto (anche se forse l'intera scena potrebbe essere l'ennesimo sogno) e che, come si apprende dai dialoghi, Carlo, uno dei suoi uomini di fiducia, si \u00e8 costituito all'FBI e testimonier\u00e0 contro il boss.\nAl momento, come spiegato nella voce dell'episodio, non \u00e8 previsto alcun film che possa svelare il destino di Tony.\nOmicidi commessi da Tony Soprano.\nDel boss si conoscono per certo otto omicidi, commessi di persona o con l'aiuto di suoi scagnozzi, e tutti mostrati sullo schermo, compreso il primo (antecedente all'inizio delle vicende, essendo del 1982) di cui si fa riferimento in una scena in flashback, durante un racconto di Paulie (ep. 80).\nCome boss della famiglia gli vanno tuttavia attribuiti quasi tutti gli altri omicidi, ordinati ed eseguiti dai suoi uomini, durante l'arco delle 6 stagioni.\nGalleria delle auto di Tony.\nNell'arco delle sei stagioni Tony \u00e8 stato sempre visto al volante di auto di grossa cilindrata: prima del SUV delle ultime stagioni, ha avuto nella prima stagione (1999) una Chevrolet Suburban e dal 2003 due Cadillac Escalade ESV (la prima di colore nero \u00e8 stata distrutta; in seguito ne ha comprata una bianca)."}
{"id": "1815041", "revid": "344503", "url": "https://it.wikipedia.org/wiki?curid=1815041", "title": "Branka Kati\u0107", "text": "Biografia.\nTroviamo le sue principali interpretazioni nei film \"Gatto nero, gatto bianco\" (1998) di Emir Kusturica, \"Rane\" (1998) di Sr\u0111an Dragojevi\u0107, \"Im Juli\" (2000) di Fatih Ak\u0131n, ' (2003) di Dusan Milic, \"Nemico pubblico - Public Enemies\" del (2009) di Michael Mann e ' (2014) dei fratelli Russo.\n\u00c8 sposata con il regista e produttore televisivo inglese Julian Farino, con il quale ha due figli: Louis e Joe."}
{"id": "1815050", "revid": "729019", "url": "https://it.wikipedia.org/wiki?curid=1815050", "title": "Stazione di Potenza Inferiore", "text": "La stazione di Potenza Inferiore \u00e8 una fermata delle Ferrovie Appulo Lucane che serve la citt\u00e0 di Potenza.\n\u00c8 fermata dei treni per Altamura e Bari, e del servizio metropolitano per Avigliano Citt\u00e0.\nLa fermata si trova in corrispondenza della stazione Centrale di RFI."}
{"id": "1815051", "revid": "125822480", "url": "https://it.wikipedia.org/wiki?curid=1815051", "title": "La selva dei dannati", "text": "La selva dei dannati (\"La mort en ce jardin\") \u00e8 un film del 1956 diretto dal regista Luis Bu\u00f1uel.\nTrama.\nDopo una sanguinosa rivolta contro l'esercito tentata da parte di un gruppo di cercatori di diamanti 5 persone fuggono in barca, ma inseguiti dai soldati, per cercare di raggiungere la salvezza in Brasile sono costretti a scendere a terra e a attraversare la giungla. Sono un anziano cercatore d'oro e la figlia sordomuta, una prostituta, un prete e un misterioso giovane personaggio giunto nella cittadina da pochissimo. Sar\u00e0 lui a capo del gruppo che dovr\u00e0 sopportare fatiche e fame prima di giungere alla salvezza. Che per\u00f2 non arriver\u00e0 per tutti."}
{"id": "1815052", "revid": "16653228", "url": "https://it.wikipedia.org/wiki?curid=1815052", "title": "Potenza Inferiore", "text": ""}
{"id": "1815054", "revid": "16653233", "url": "https://it.wikipedia.org/wiki?curid=1815054", "title": "Potenza Centrale", "text": ""}
{"id": "1815055", "revid": "1124164", "url": "https://it.wikipedia.org/wiki?curid=1815055", "title": "Gian Giacomo Manecchia", "text": "Biografia.\nPittore montemurrese contemporaneo e amico di Sellitto, come lui attivo in Napoli nel Seicento. Figlio di Gian Andrea e Caterina Marchese (o \"Marchisio\"), a 12 anni si trasfer\u00ec a Napoli a casa di un suo fratello pittore, di sei anni maggiore di lui, Gian Tommaso. Spos\u00f2 la figliastra del fratello, Geronima Colombo, nel 1629, dalla quale ebbe due figli, Andrea e Anna Maria.\nRimasto vedovo il 26 gennaio 1654, si rispos\u00f2 con Anna Maria Perosino il 10 maggio 1655; costei era la figlia di quel Cesare Perosino, ricco mercante, al quale Giulia Greco, madre di Salvator Rosa, vendette la casa che il marito s'era costruito con tanti stenti. Il Perosino era morto nel 1633 e l'anno dopo la vedova, Grazia De Rosa, si rispos\u00f2 con Bartolomeo de Turris, scrivano \"in civilibus\" della Vicaria, collega e grande amico di Andrea Vaccaro (futuro consuocero del Manecchia).\nFu forse su consiglio di questi due che il Manecchia si lasci\u00f2 convincere a condurre in casa una moglie di 22 anni, che si chiamava Anna Maria, quando questi aveva gi\u00e0 una figlia di 18 anni e che portava curiosamente lo stesso nome. Anna Maria Perosino mor\u00ec l'anno dopo, a causa della terribile epidemia di peste che colp\u00ec Napoli nel 1656.\nGian Giacomo invece mor\u00ec l'anno dopo, il 13 settembre 1657. Ricevette \"li sancti sacramenti\" da don Alessandro Mayello suo Curato, e per sua volont\u00e0 fu seppellito a San Giuseppe Maggiore, sua parrocchia.\nUn mese dopo, il 10 ottobre 1657, Nicola Vaccaro, il figlio di Andrea Vaccaro, spos\u00f2 sua figlia Anna Maria nella stessa chiesa dove il pittore era stato sepolto.\nOpere.\nNella chiesa di Santa Maria della Sapienza in Napoli sono conservate le uniche sue tele giunte fino a noi, \"Le nozze di Cana\" e \"L'Adorazione dei Magi\"."}
{"id": "1815061", "revid": "22475", "url": "https://it.wikipedia.org/wiki?curid=1815061", "title": "National Space Centre", "text": "Il National Space Centre (in italiano: \"Centro Spaziale Nazionale\") \u00e8 una delle principali attrazioni turistiche del Regno Unito dedicate alle scienze dello spazio e all'astronomia. \u00c8 situato a Leicester vicino al fiume Soar. L'edificio \u00e8 stato progettato da Nicholas Grimshaw e aperto al pubblico il 30 giugno 2001.\nIl centro \u00e8 nato dalla collaborazione tra il centro ricerche spaziali dell'Universit\u00e0 di Leicester e le agenzie governative locali. Esso offre laboratori scientifici per gli studenti di tutte le et\u00e0.\nIl lander Beagle 2 lanciato su Marte \u00e8 stato controllato dal centro di controllo operazioni d'atterraggio. Nel Centro \u00e8 in esposizione il solo velivolo spaziale Sojuz conosciuto in Europa occidentale (uno \u00e8 presso il Smithsonian Institution come parte del programma test Apollo-Sojuz).\nIl centro dispone di sei principali gallerie di mostre e attivit\u00e0 per i visitatori che coprono il volo spaziale, l'astronomia e la cosmologia. Tra le attrazioni \u00e8 incluso la Digistar 3 cupola cinema e planetaria, un negozio di regali e un ristorante.\nNel 2007 il National Space Centre ha celebrato i 50 anni nello spazio: l'anniversario del primo satellite, lo Sputnik 1."}
{"id": "1815066", "revid": "121762611", "url": "https://it.wikipedia.org/wiki?curid=1815066", "title": "Gensakusha", "text": " \u00e8 una parola giapponese che indica lo sceneggiatore di un manga, la cui opera viene in seguito disegnata da un \"mangaka\" e non dall'autore stesso. Il compito dello \"gensakusha\", \u00e8 quello di far svolgere la storia attraverso un \"name\", ovvero, il \"gensakusha\" disegna delle pagine con l'anteprima della storia e con l'ordine delle vignette. Naturalmente, in seguito, il disegnatore del manga pu\u00f2 anche cambiare l'ordine delle vignette secondo il proprio gusto.\nEsempi di \"gensakusha\".\nAlcuni esempi di \"gensakusha\" sono:"}
{"id": "1815072", "revid": "57342", "url": "https://it.wikipedia.org/wiki?curid=1815072", "title": "Giuseppe Amari", "text": "Biografia.\nLaureato in storia ecclesiastica, ordinato sacerdote il 16 giugno 1940, fu a lungo rettore del seminario maggiore di Mantova, prima di essere ordinato vescovo, il 18 marzo 1973. Nominato prima alla sede di Cremona, nel 1978 fu trasferito a Verona.\nRaggiunse una certa notoriet\u00e0 nel 1990 durante il sequestro della piccola Patrizia Tacchella, quando si offr\u00ec come ostaggio al posto della bambina e successivamente cerc\u00f2 di intavolare delle trattative con i sequestratori.\nSi dimise per raggiunti limiti di et\u00e0 il 30 giugno 1992. Mor\u00ec l'8 agosto 2004 dopo lunga malattia.\nRiposa nella cappella del Santissimo Sacramento della cattedrale di Verona.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1815073", "revid": "527551", "url": "https://it.wikipedia.org/wiki?curid=1815073", "title": "Albisola Superiore", "text": "Albisola Superiore (\"Arbis\u00f6a\" o \"d'\u00e4to d'Arbiss\u00eaua\" in ligure) \u00e8 un comune italiano di abitanti della provincia di Savona in Liguria.\n\u00c8 noto insieme ad Albissola Marina (con cui forma il territorio denominato \"Albisole\") per la lavorazione delle ceramiche omonime.\nLa differenza del nome rispetto alla vicina Albissola Marina risalirebbe a un errore di trascrizione nel 1915 da parte della consulta araldica per la concessione del nuovo stemma albissolese.\nGeografia fisica.\nIl nucleo centrale del territorio di Albisola Superiore, facente parte della Riviera del Beigua, si divide in due parti: Albisola Superiore, a circa dal mare e Albisola Capo, sul mare che, prima dello sviluppo edilizio degli anni cinquanta e sessanta del Novecento, era distaccata e costituiva una frazione. Il territorio albisolese \u00e8 attraversato dal torrente Sansobbia, corso d'acqua sfociante tra i confini amministrativi di Albisola Superiore con Albissola Marina.\nAlbisola Capo dispone di un'ampia passeggiata, che si ricollega a quella di Albissola Marina, e di una spiaggia.\nStoria.\nAlbisola \u00e8 stata fondata dai Liguri Docilii in epoca preistorica. Con la conquista romana l'abitato si svilupp\u00f2 maggiormente anche lungo la piana alluvionale del Sansobbia, come testimoniato dal ritrovamento di una villa in prossimit\u00e0 dell'attuale stazione ferroviaria. Il suo sito \u00e8 segnalato sulla Tavola Peutingeriana come stazione della strada tra Genua (Genova) e Vada Sabatia (Vado Ligure) con il nome di Alba Docilia.\nCon la caduta dell'Impero, gli abitanti si ritirarono dalla pianura in zone pi\u00f9 difendibili. \nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC) attraverso il controllo dell'abbazia di San Salvatore di Giusvalla e dell'Abbazia di Santa Giustina di Sezz\u00e8 (Sezzadio) e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico.\nSulla collina del Castellaro sorse una fortificazione, presto affiancata dalla chiesa di San Nicol\u00f2, all'interno del cui campanile un'iscrizione reca la data 1067.\nNel Medioevo Albisola fece prima parte del Marchesato di Savona e poi, dal 1122, fu feudo di Guelfo della stirpe dei marchesi aleramici. Alla morte di Ferraria, ultima erede diretta, l'intero borgo venne ceduto al Comune di Savona spartendo alcune quote di terre con famiglie locali (Del Bosco e Pareto) o ricche famiglie di Genova (Malocelli e Doria).\nNel 1251 le maggiori citt\u00e0 del ponente ligure si sottoposero al dominio e al controllo della Repubblica di Genova, tra queste anche Albisola il cui castellaro gi\u00e0 era caduto in mani genovesi nel 1227, arresisi dopo essere stato abbandonato dall'alleato Simone, castellano di Stella. Pieno controllo genovese si ebbe nel 1290 quando la \"Superba\" acquist\u00f2 le ultime quote delle terre albisolesi. Nel 1343 Genova unific\u00f2 Varazze, Celle Ligure e Albisola in un'unica podesteria (con sede nella citt\u00e0 varazzina) e dot\u00f2 il paese di statuti autonomi dal 1389. Gli statuti rimasero in vigore sino al 1798.\nNei successivi tre secoli la storia di Albisola segu\u00ec le sorti della repubblica genovese, la quale and\u00f2 rafforzando il proprio dominio ampliando il Castellaro, costruendo un nuovo fortino nell'odierna Albissola Marina e una torre fortificata lungo la costa, nella zona detta appunto Capo Torre.\nNella seconda met\u00e0 del XVII secolo, patrizi genovesi acquistarono diversi terreni: tra le famiglie pi\u00f9 nobili si ricordano i Brignole e i Della Rovere. Di quest'ultima, due esponenti saranno eletti al soglio pontificio con il nome di Giulio II e Sisto IV. Al 1615 risale il distacco ufficiale di Albissola Marina (all'epoca chiamata Borgo Inferiore) da Albisola Superiore che, anche se divise, seguirono ambedue le sorti e le glorie genovesi e della sua repubblica fino alla dominazione francese.\nCon la caduta della Repubblica di Genova (1797), sull'onda della rivoluzione francese e a seguito della prima campagna d'Italia di Napoleone Bonaparte, il territorio albisolese rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del VI cantone, come capoluogo, della Giurisdizione di Colombo e dal 1803 centro principale del I cantone di Savona nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte; nello stesso periodo la frazione di Ellera si costitu\u00ec comune autonomo da Albisola.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel I mandamento di Savona del circondario di Savona facente parte della provincia di Genova; nel 1927 anche il territorio comunale albisolese pass\u00f2 sotto la neo costituita provincia di Savona. Subisce gli ultimi aggiustamenti ai confini amministrativi nel 1929 quando le fu aggregato il territorio del soppresso comune di Ellera.\nAl termine della seconda guerra mondiale una nuova fase ampliativa urbanistica coinvolse il centro albisolese a partire dagli anni sessanta formando, di fatto, un'unica continuit\u00e0 edilizia tra i due borghi storici di Albisola Superiore e Albisola Capo; conseguentemente si registr\u00f2, sempre a partire dal periodo post bellico, un rapido aumento e quindi raddoppio della popolazione residente.\nIl 26 ottobre del 2006 il Consiglio regionale della Liguria tramite votazione, che non ha ottenuto il quorum necessario dei due terzi dei consiglieri regionali, ha bocciato la proposta di indire un referendum per la fusione dei due comuni di Albisola Superiore e Albissola Marina. La proposta di unirle in un'unica entit\u00e0 amministrativa fu presentata dal comitato Albinsieme nel 2003 dopo la raccolta di firme. Se il referendum avesse avuto esito positivo il nuovo \"Comune di Albisola\" sarebbe diventato il terzo comune della provincia savonese per numero di abitanti e con una superficie territoriale di .\nIl 10 ottobre del 2008 durante i rilievi preventivi sull'area che ospita la nuova sede dell'associazione locale degli Alpini, con la realizzazione tra l'altro di box interrati e spazi pubblici, sono stati rinvenuti eccezionali ritrovamenti archeologici di tre tombe con urne cinerarie risalenti all'Et\u00e0 del ferro. Lo studio dell'area, commissionata dal Comune di Albisola Superiore con la collaborazione della Sopraintendenza per i Beni Archeologici della Liguria e altri enti, porter\u00e0 a una revisione sulla storia antica di Albisola, ponendo a quasi cinque o sei secoli prima la probabile fondazione del luogo.\nDal 1973 al 31 dicembre 2008 ha fatto parte della Comunit\u00e0 montana del Giovo.\nSimboli.\nLo stemma \u00e8 stato concesso con il decreto n\u00ba 3092 del Presidente della Repubblica datato al 23 giugno del 1989. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Albisola Superiore sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl 5 giugno del 2004 il Comune di Albisola Superiore ha conseguito la certificazione del proprio sistema di gestione ambientale conformemente alla norma ISO 14001.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 delle sue spiagge nel 2016.\nNel giugno del 2008, con il premio alla scuola primaria, ha altres\u00ec ottenuto la Bandiera Verde.\nGeografia antropica.\nIl comune, oltre al capoluogo, \u00e8 costituito dall'unica frazione di Ellera e dalle localit\u00e0 di Luceto e La Pace, dove sorge il santuario della Madonna della Pace, per una superficie territoriale di 28,68\u00a0km\u00b2.\nConfina a nord con il comune di Pontinvrea, a sud \u00e8 bagnato dal mar Ligure, ad ovest con Cairo Montenotte, Savona e Albissola Marina, ad est con Stella e Celle Ligure.\nEconomia.\nLe principali attivit\u00e0 economiche della cittadina sono legate al turismo, soprattutto quello balneare ad Albisola Capo, e la tradizionale lavorazione della ceramica di stile classico e contemporaneao, come nella vicina Albissola Marina. Di nota le attivit\u00e0 legate all'agricoltura come frutta, ortaggi e vite, quest'ultima per lo pi\u00f9 nella frazione di Ellera. Maggiore attivit\u00e0 manifatturiera \u00e8 ESI, azienda attiva nella produzione di prodotti dietetici e fitoterapici.\nInfrastrutture e trasporti.\nStrade.\nIl centro di Albisola Superiore \u00e8 attraversato principalmente dalla strada statale 1 Via Aurelia che gli permette il collegamento stradale con Albissola Marina, ad ovest, e Celle Ligure ad est. Altro collegamento viario del territorio \u00e8 la strada statale 334 del Sassello per l'omonimo comune.\nIl comune \u00e8 raggiungibile anche grazie al proprio casello autostradale sull'autostrada A10.\nFerrovie.\nAlbisola Superiore \u00e8 dotata di una stazione ferroviaria sulla linea Ventimiglia-Genova nel tratto locale compreso tra Savona e Genova. Servizi di autobus la collegano con Savona."}
{"id": "1815080", "revid": "554814", "url": "https://it.wikipedia.org/wiki?curid=1815080", "title": "Sistema chirurgico da Vinci", "text": "Il sistema chirurgico da Vinci della Intuitive Surgical \u00e8 un sistema di chirurgia robotica. Viene utilizzato pi\u00f9 comunemente nella procedura di rimozione della prostata, sostituzione della valvola cardiaca e nelle procedure di chirurgia ginecologica, ma pu\u00f2 anche essere usato per qualsivoglia procedura chirurgica addominale o toracica. Si compone di quattro bracci robotici. Tre di essi sono strumenti che mantengono oggetti quali bisturi, forbici, bovie o strumenti di elettrocauterizzazione. Il quarto braccio sostiene una telecamera con due lenti che consente al chirurgo una completa visione in stereoscopia dalla console. Il chirurgo rimane seduto presso un pannello di controllo e guarda attraverso due mirini un'immagine tridimensionale della procedura mentre manovra i bracci con due pedali e due controlli manuali.\nIl produttore ha chiamato \"da Vinci\" il proprio sistema, in parte perch\u00e9 gli studi sull'anatomia umana di Leonardo da Vinci possono essere considerati alla base della progettazione del primo robot conosciuto della Storia.\nProcedure.\nIl sistema chirurgico da Vinci viene normalmente utilizzato nella rimozione della prostata, nella sostituzione della valvola cardiaca e nelle procedure di chirurgia ginecologica. Il da Vinci rappresenta un vantaggio nelle procedure che si concentrano su di una specifica area dell'addome o del torace. Gli interventi che non sono localizzati e che necessitano ampia mobilit\u00e0 del chirurgo intorno a diverse aree risultano particolarmente svantaggiosi in considerazione del tempo necessario per la preparazione delle aperture da Vinci. I chirurghi stanno inoltre sperimentando il da Vinci per la rimozione del tumore del fegato e del pancreas alla luce della delicatezza della procedura, del numero di vasi sanguigni che il chirurgo deve maneggiare, e della localizzazione topica della procedura.\nFuturo.\nSi prospetta che il da Vinci possa venire utilizzato in futuro per effettuare vere e proprie operazioni di chirurgia robotica a distanza. La possibilit\u00e0 di operazioni in modalit\u00e0 remota dipende dalla disponibilit\u00e0 per il paziente di un'apparecchiatura da Vinci e di qualcuno in grado di praticare le aperture, ma da un punto di vista tecnico l'apparecchiatura permetterebbe, per esempio, a un medico negli Stati Uniti di operare un paziente in Antartide.\nVantaggi.\nI vantaggi della chirurgia robotica con il sistema da Vinci sono:\nIl sistema da Vinci mettendo in condivisione il dispositivo tra pi\u00f9 ospedali, con un trasferimento di know-how chirurgico, pu\u00f2 ridurre i costi della prostatectomia radicale robot-assistita (RARP), senza compromettere risultati chirurgici, anche all'inizio della curva di apprendimento.\nSvantaggi.\nGli svantaggi nell'uso del da Vinci sono i seguenti:\nCritiche.\nI critici della chirurgia robotica sostengono che sia difficile da apprenderne l'uso da parte degli utilizzatori, e che non esistono studi che ne dimostrino la maggiore efficacia rispetto alla tradizionale chirurgia laparoscopica. Il sistema da Vinci utilizza software proprietario, che non pu\u00f2 essere modificato, il che limita la libert\u00e0 dei medici nel modificare il percorso dell'operazione. Inoltre, il suo costo elevato (circa 2 milioni di dollari negli anni 2010), lo rende proibitivo per molte istituzioni.\nLa ditta produttrice, Intuitive Surgical, \u00e8 stata criticata per aver ottenuto una rapida approvazione da parte della Food and Drug Administration con un procedimento semplificato noto come \"premarket notification\" (notifica preliminare alla commercializzazione), che si basa sul presupposto che il prodotto proposto sarebbe simile a prodotti gi\u00e0 approvati in precedenza. La Intuitive Surgical \u00e8 stata anche accusata di fornire un addestramento inadeguato, e di incoraggiare le strutture sanitarie a ridurre il numero di procedure supervisionate prima che a un medico sia consentito di utilizzare il sistema senza supervisione. Si \u00e8 anche sostenuto che alcuni pazienti avrebbero subito danni dovuti a correnti accidentali sprigionate da componenti inappropriati delle estremit\u00e0 chirurgiche usate dal sistema. Intuitive ha ribattuto che lo stesso tipo di correnti indesiderate possono essere originate anche da procedure laparoscopiche non robotiche.\nUno studio pubblicato su \"JAMA-Journal of the American Medical Association\" sostiene che gli effetti collaterali e le perdite di sangue nelle isterectomie robotiche non sono minori di quelle ottenute dalla chirurgia tradizionale, nonostante il costo molto superiore del sistema semiautomatico. Nel 2013, la FDA ha incominciato a indagare su eventuali problemi legati all'uso del robot da Vinci, compresi i casi di morte durante gli interventi in cui \u00e8 stato usato il dispositivo."}
{"id": "1815082", "revid": "14691", "url": "https://it.wikipedia.org/wiki?curid=1815082", "title": "Shake hands with the Devil", "text": ""}
{"id": "1815085", "revid": "230824", "url": "https://it.wikipedia.org/wiki?curid=1815085", "title": "Il Libro di Mormon", "text": ""}
{"id": "1815086", "revid": "8596", "url": "https://it.wikipedia.org/wiki?curid=1815086", "title": "Signorinaeffe", "text": ""}
{"id": "1815087", "revid": "767487", "url": "https://it.wikipedia.org/wiki?curid=1815087", "title": "L'aria salata", "text": "L'aria salata \u00e8 un film del 2006 diretto da Alessandro Angelini.\nTrama.\nFabio, un educatore dei detenuti di Rebibbia, ritrova per caso all'interno del carcere suo padre, Luigi Sparti, che \u00e8 stato condannato per omicidio e che finge di essere epilettico per ottenere la semilibert\u00e0. Fabio e Luigi non si sono pi\u00f9 visti da quando l'uomo ha abbandonato suo figlio, che all'epoca aveva solo sei anni; Luigi \u00e8 completamente ignaro del profondo legame che lo unisce a Fabio."}
{"id": "1815088", "revid": "438678", "url": "https://it.wikipedia.org/wiki?curid=1815088", "title": "La felicit\u00e0 non costa niente", "text": "La felicit\u00e0 non costa niente \u00e8 un film del 2003 diretto da Mimmo Calopresti.\nTrama.\nSergio \u00e8 un uomo di successo che si divide tra il lavoro, la moglie e la giovane amante. A causa di un incidente scopre il vuoto esistenziale dentro e fuori di s\u00e9 e con l'aiuto di un suo dipendente scopre che la felicit\u00e0 arriva dalle cose pi\u00f9 piccole e pi\u00f9 semplici."}
{"id": "1815089", "revid": "438678", "url": "https://it.wikipedia.org/wiki?curid=1815089", "title": "L'amore probabilmente", "text": "L'amore probabilmente \u00e8 un film del 2001 diretto da Giuseppe Bertolucci.\nTrama.\nSofia studia recitazione, e cerca di far tesoro degli insegnamenti appresi sull'arte del recitare. Se recitare costituisce un atto d'amore, il teatro \u00e8 per\u00f2 pura menzogna e chi non \u00e8 capace di mentire, non potr\u00e0 mai diventare attore.\nBen presto Sofia non riesce pi\u00f9 a distinguere la sua vita privata dal teatro, e rimane impigliata nella sua stessa ragnatela di menzogne e falsit\u00e0, perdendo cos\u00ec l'amore e l'amicizia delle persone attorno a lei. Nella vita di Sofia si mette in atto una lotta interiore violenta che la porter\u00e0 presto ad abbandonare la menzogna per la verit\u00e0."}
{"id": "1815090", "revid": "110157", "url": "https://it.wikipedia.org/wiki?curid=1815090", "title": "Capo Bernacchi", "text": "Capo Bernacchi (in inglese \"Cape Bernacchi\") \u00e8 un promontorio roccioso della terra della regina Victoria, Dipendenza di Ross, in Antartide.\nLocalizzato ad una latitudine di 77\u00b0 29\u2032 S ed una longitudine di 163\u00b0 51\u2032 E, si estende tra la baia Bernacchi e New Harbor.\nScoperto durante la spedizione Discovery del 1901-04 di Robert Falcon Scott, \u00e8 stato intitolato a Louis Bernacchi, uno dei fisici della spedizione."}
{"id": "1815091", "revid": "146644", "url": "https://it.wikipedia.org/wiki?curid=1815091", "title": "Cape Bernacchi", "text": ""}
{"id": "1815092", "revid": "110157", "url": "https://it.wikipedia.org/wiki?curid=1815092", "title": "Punta Bernacchi", "text": "Punta Bernacchi (in inglese \"Bernacchi Head\") \u00e8 un faraglione roccioso che delimita l'estremit\u00e0 meridionale dell'isola Franklin del mare di Ross, Dipendenza di Ross, in Antartide.\nLocalizzata ad una latitudine di 76\u00b0 08\u2032 S ed una longitudine di 168\u00b0 20\u2032 E, venne intitolata durante la spedizione Southern Cross di Carstens Borchgrevink a Louis Bernacchi, un membro della missione.\nPer evitare confusione con capo Bernacchi che si trova sul continente, l'area venne rinominata punta Bernacchi dal comitato consultivo dei nomi antartici."}
{"id": "1815093", "revid": "146644", "url": "https://it.wikipedia.org/wiki?curid=1815093", "title": "Bernacchi Head", "text": ""}
{"id": "1815095", "revid": "110157", "url": "https://it.wikipedia.org/wiki?curid=1815095", "title": "Baia Bernacchi", "text": "Baia Bernacchi (in inglese \"Bernacchi Bay\") \u00e8 una baia della terra della regina Victoria, Dipendenza di Ross, in Antartide.\nLocalizzata ad una latitudine di 77\u00b0 28\u2032 S ed una longitudine di 163\u00b0 27\u2032 E, si estende per quasi 5 chilometri tra Marble Point e capo Bernacchi.\nScoperta durante la spedizione Discovery del 1901-04 di Robert Falcon Scott, \u00e8 stata intitolata a Louis Bernacchi, uno dei fisici della spedizione."}
{"id": "1815096", "revid": "423521", "url": "https://it.wikipedia.org/wiki?curid=1815096", "title": "FK \u017deljeznicar", "text": ""}
{"id": "1815098", "revid": "146644", "url": "https://it.wikipedia.org/wiki?curid=1815098", "title": "Bernacchi Bay", "text": ""}
{"id": "1815099", "revid": "146644", "url": "https://it.wikipedia.org/wiki?curid=1815099", "title": "Bernacchi bay", "text": ""}
{"id": "1815100", "revid": "146644", "url": "https://it.wikipedia.org/wiki?curid=1815100", "title": "Bernacchi head", "text": ""}
{"id": "1815102", "revid": "110157", "url": "https://it.wikipedia.org/wiki?curid=1815102", "title": "Marble Point", "text": "Marble Point (in italiano \"punto del marmo\") \u00e8 un promontorio roccioso della terra della regina Victoria, Dipendenza di Ross, in Antartide.\nLocalizzato ad una latitudine di 77\u00b0 26\u2032 S ed una longitudine di 163\u00b0 50\u2032 E, di fronte al limite sud del ghiacciaio pedemontano Wilson, il luogo delimita l'estremit\u00e0 settentrionale della baia Bernacchi, a quasi 4 chilometri a nord di capo Bernacchi.\nMappato durante la spedizione Nimrod del 1907-09 di Ernest Shackleton, \u00e8 stato chiamato cos\u00ec perch\u00e9 venne trovato del marmo nelle vicinanze."}
{"id": "1815107", "revid": "1442080", "url": "https://it.wikipedia.org/wiki?curid=1815107", "title": "Roncigliano", "text": "Roncigliano \u00e8 una localit\u00e0 del comune di Albano Laziale situata nella Circoscrizione II Cecchina, in provincia di Roma nell'area dei Castelli Romani. La localit\u00e0 \u00e8 famigerata per la presenza di una discarica complementare a quella di Malagrotta.\nStoria.\nLa discarica di Roncigliano \u00e8 stata aperta illegalmente agli inizi degli anni ottanta, in una zona all'epoca interessata da colture viti-vinicole. Fu in seguito autorizzata e concepita come impianto da un massimo di sei invasi, ma nel dicembre 2007 \u00e8 stata diffusa la notizia della costruzione del settimo invaso.\nNel novembre 2007 hanno iniziato a rincorrersi notizie, via via sempre pi\u00f9 insistenti e accreditate, che a Roncigliano sarebbe stato realizzato un inceneritore per smaltire i rifiuti, in vista dell'imminente chiusura della discarica stessa, ormai giunta a saturazione, e di quella di Malagrotta a Roma. Si \u00e8 costituito immediatamente un Comitato \"No Inceneritore\" dal nome [Coordinamento contro l'inceneritore di Albano], che ha preso decisamente in mano le proteste dei residenti nella zona. La Regione Lazio ha in seguito precisato che potrebbe essere realizzata nel sito una centrale elettrica della potenza di 40 mwe alimentata da gassificatore di gas di scarico proveniente dal combustibile derivato dai rifiuti: il WWF ha subito presentato i propri dubbi. ottenendo una prima Valutazione di Impatto Ambientale negativa per l'impianto, valutazione poi scavalcata da una seconda VIA voluta dall'allora governatore Piero Marrazzo e dall'assessore Mario DiCarlo.\nIl 29 dicembre 2008 la CoEMa, consorzio costituito da AMA, ACEA e Pontina Ambiente, ha delimitato il perimetro con una recinzione. L'amministrazione comunale di Albano tuttavia ha commissionato uno studio sull'area all'Istituto Superiore di Sanit\u00e0 nel tentativo di bloccare la costruzione della struttura. Ed i comitati sono ricorsi al Tribunale Amministrativo Regionale contro la procedura autorizzativa dell'impianto.\nIl progetto \u00e8 stato bloccato ad Ottobre 2010, a seguito della vittoria al TAR del Coordinamento Contro l'Inceneritore. Per questo motivo l'avvocato Manlio Cerroni (Proprietario della discarica) ha fatto ricorso al Consiglio di Stato contro la regione Lazio ritenendola responsabile della sconfitta."}
{"id": "1815108", "revid": "110157", "url": "https://it.wikipedia.org/wiki?curid=1815108", "title": "Ghiacciaio pedemontano Wilson", "text": "Il ghiacciaio pedemontano Wilson (in inglese \"Wilson Piedmont Glacier\") \u00e8 un ghiacciaio pedemontano della Terra della Regina Vittoria, in Antartide.\nLocalizzato ad una latitudine di 77\u00b0 15\u2032 S ed una longitudine di 163\u00b0 10\u2032 E, \u00e8 alimentato dai ghiacciai Wright e Debenham. Largo dai 10 ai 22 chilometri e si estende per oltre 55\u00a0km tra Granite Harbour e Marble Point.\nScoperto durante la spedizione Discovery del 1901-04, venne intitolato durante la spedizione Terra Nova del 1910-13 a Edward Wilson, medico ed artista della prima spedizione e capo scientifico della seconda, che raggiunse il Polo Sud guidato da Robert Falcon Scott, ma mor\u00ec durante il viaggio di ritorno."}
{"id": "1815109", "revid": "106456", "url": "https://it.wikipedia.org/wiki?curid=1815109", "title": "Nikopoia", "text": "Nikopoia (o \"Nikopea\", \"Nikopeia\", \"Nicopeia\") cio\u00e8 \"apportatrice di vittoria\" \u00e8 un attributo di Santa Maria e una tipologia di icona bizantina, in cui Maria \u00e8 rappresentata frontalmente, seduta in trono e con il Bambino Ges\u00f9 in braccio.\nForse per imitazione della presenza di una Madonna Nikopoia in Santa Sofia a Costantinopoli, i Veneziani posero una immagine analoga nella Basilica di San Marco.\nLa \"theot\u00f3kos\" Nikopoia \u00e8 analoga alla \"kiriotissa\" e alle \"Madonne in Maest\u00e0\" toscane.\nMolto diverse dal punto di vista iconografico, anche se concettualmente analoghe, sono le \"Madonne della Vittoria\", dipinte in Occidente soprattutto dopo la battaglia di Lepanto."}
{"id": "1815111", "revid": "146644", "url": "https://it.wikipedia.org/wiki?curid=1815111", "title": "Wilson Piedmont Glacier", "text": ""}
{"id": "1815114", "revid": "146644", "url": "https://it.wikipedia.org/wiki?curid=1815114", "title": "Wilson Piedmont glacier", "text": ""}
{"id": "1815115", "revid": "146644", "url": "https://it.wikipedia.org/wiki?curid=1815115", "title": "Wilson piedmont glacier", "text": ""}
{"id": "1815116", "revid": "146644", "url": "https://it.wikipedia.org/wiki?curid=1815116", "title": "Wilson glacier", "text": ""}
{"id": "1815117", "revid": "146644", "url": "https://it.wikipedia.org/wiki?curid=1815117", "title": "Wilson Glacier", "text": ""}
{"id": "1815118", "revid": "1345932", "url": "https://it.wikipedia.org/wiki?curid=1815118", "title": "Ghiacciaio Wilson", "text": "Il ghiacciaio Wilson \u00e8 un ghiacciaio situato sulla costa di Kemp, nella Terra di Enderby, in Antartide. Il ghiacciaio si trova subito a sud del ghiacciaio Seaton, e qui scorre verso est fino ad alimentare la piattaforma glaciale Edoardo VIII.\nStoria.\nIl ghiacciaio Wilson \u00e8 stato avvistato per la prima volta nel 1956, durante una ricognizione aerea svolta nel corso di una spedizione di ricerca antartica australiana, ed \u00e8 stato in seguito cos\u00ec battezzato dal Comitato australiano per i toponimi e le medaglie antartici in onore di H. O. Wilson, un tenente pilota dell'aeronautica militare australiana che nel 1959 era stato di stanza alla stazione Mawson e che mor\u00ec in un incidente aereo poco dopo il suo ritorno in Australia."}
{"id": "1815119", "revid": "146644", "url": "https://it.wikipedia.org/wiki?curid=1815119", "title": "Ghiacciaio Pedemontano Wilson", "text": ""}
{"id": "1815120", "revid": "111204857", "url": "https://it.wikipedia.org/wiki?curid=1815120", "title": "Osusanna Ailovi\u00f9", "text": "Osusanna Ailovi\u00f9 scritto il nome anche Osusanna Iloveyou \u00e8 un personaggio creato dal fumettista italiano Benito Jacovitti. Compare fin dalla prima storia a fumetti di Cocco Bill, tuttavia non \u00e8 presente in tutte quante le successive. Condivide convenzionalmente la data di nascita del 28 marzo 1957 assieme a Cocco Bill e al cavallo Trottalemme.\nOsusanna investe un ruolo determinante in diverse storie a fumetti. Pasticciona, curiosa, ma coraggiosa e anche irrimediabilmente romantica, il pi\u00f9 delle volte con le sue uscite a sproposito riesce a mettere nei guai il pistolero Cocco Bill. A livello professionale esercita due mestieri: uno (senza ombra di dubbio il pi\u00f9 famoso) \u00e8 quello di maestra, mentre l'altro (occasionale) \u00e8 quello di ereditiera, padrona di un allevamento di polli. Quasi sempre all'inizio delle storie \u00e8 diffidente verso Cocco Bill e controbatte ogni suo discorso, ma poi inevitabilmente finisce per innamorarsi del cowboy stesso. Cocco Bill dal canto suo, aiutato dal destriero Trottalemme, schiva ogni tentativo della maestrina di farlo innamorare e ritorna ogni volta nel Far West, lontano da ogni donna di sorta.\nOsusanna \u00e8 forse il personaggio nato dalla fantasia di Jacovitti che ha subito un'evoluzione grafica pi\u00f9 marcata ed incessante. In effetti, nonostante si mantenesse sempre tutt'altro che un sex symbol, nella prima storia a fumetti essa era alquanto brutta e sgraziata. La prima evidente tappa di evoluzione grafica \u00e8 stata poi nel 1965, in \"Lo sceriffo Cocco Bill\": Osusanna diventava una pestifera ereditiera dalla figura esile ma piuttosto formosa, indubbiamente affascinante rispetto alle altre figure femminili del Far West jacovittiano. Nel 1967 con \"Coccobillevolissimevolmente\" Jacovitti ha dimostrato quanto fosse effimera la grazia che la sua maestrina aveva acquistato due anni prima: infatti Osusanna era di nuovo tutt'altro che bella, e priva di seni. Questa figura poi rimase pressoch\u00e9 invariata, tanto che \u00e8 ancora utilizzata oggi da Luca Salvagno, che ha raccolto l'eredit\u00e0 di Jacovitti continuando a disegnare Cocco Bill.\nL'evoluzione della maestrina per\u00f2 non \u00e8 stata solo grafica: difatti essa \u00e8 cambiata anche di nome. Chiamata semplicemente \"Osusanna\" nella prima storia, poi \u00e8 diventata O Susanna Pulastrell in \"Lo sceriffo Cocco Bill\" (1965) e nella storia \"Cocco Bill sulle rotaie\" (1969) ha infine acquisito il cognome Lovi\u00f9 (poi mutato in \"Ailovi\u00f9\").\nOvviamente, \u00e8 da notare il fatto che Jacovitti caratterizzi i personaggi gi\u00e0 dal nome e quindi non appioppi nominativi a caso. Riguardo alla maestrina Osusanna poi, \u00e8 tutto dire: il nome stesso fa il verso ad una notissima canzone del repertorio western e i suoi cognomi \"Lovi\u00f9\" ed \"Ailovi\u00f9\" sono evidenti storpiature della frase \"I love you\" (= \"ti amo\" in inglese). Invece il cognome \"Pulastrell\", che ha assunto in \"Lo sceriffo Cocco Bill\", si \u00e8 dimostrato puramente occasionale ed attinente alla vicenda (Osusanna infatti in quel fumetto alleva polli e viene disegnata come una \"pollastrella\", che gergalmente vuol dire \"bella ragazza\").\nPrima di Osusanna Ailovi\u00f9, Jacovitti aveva appioppato nella storia western \"Tex Revolver\" un'altra donna, dal buffo nome di Genoveffa La Scereffa, ulteriore esempio di come le donne di frontiera fossero tenaci e coraggiose.\nCartoni animati.\nNel cartone animato basato sulle storie di Cocco Bill, Osusanna \u00e8 una giovane maestrina che viaggia molto spesso, o perch\u00e9 trasferita, o per gestire gite scolastiche, o per dare lezioni di grammatica a domicilio. Viene raffigurata come una giovane donna bionda dalla discreta bellezza, esaltata dall'aspetto spesso grottesco delle altre donne. Il cognome nel cartone animato viene scritto \"Iloveyou\" e non \"Ailovi\u00f9\"."}
{"id": "1815121", "revid": "110157", "url": "https://it.wikipedia.org/wiki?curid=1815121", "title": "Kol'\u010dugino", "text": "Kol'\u010dugino (anche come \"Kol\u010dugino\" o \"Kolchugino\") \u00e8 una cittadina della Russia europea centrale (Oblast' di Vladimir), situata sul fiume Pek\u0161a, 74\u00a0km a nordovest di Vladimir; \u00e8 il capoluogo amministrativo del distretto omonimo.\nLa cittadina venne fondata nel 1871 in seguito alla costruzione di un importante stabilimento metallurgico; il fondatore era \"Aleksandr Grigor'evi\u010d Kol'\u010dugin\", che diede poi il nome al neonato insediamento. Lo \"status\" di citt\u00e0 \u00e8 del 1931.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1815122", "revid": "80339", "url": "https://it.wikipedia.org/wiki?curid=1815122", "title": "Kol\u010dugino", "text": ""}
{"id": "1815124", "revid": "80339", "url": "https://it.wikipedia.org/wiki?curid=1815124", "title": "Leninsk Kuzneckij", "text": ""}
{"id": "1815127", "revid": "1345932", "url": "https://it.wikipedia.org/wiki?curid=1815127", "title": "Ghiacciaio Debenham", "text": "Il ghiacciaio Debenham \u00e8 un ghiacciaio lungo circa 20\u00a0km situato nella regione centro-occidentale della Dipendenza di Ross, in Antartide. Il ghiacciaio, il cui punto pi\u00f9 alto si trova a circa , si forma tra l'estremit\u00e0 nord-orientale della dorsale St. Johns, a sud, e la dorsale Gonville and Caius, a nord, dalla congiunzione dei ghiacciai Miller e Willis, per poi fluire verso nord-est fino a unire il proprio flusso, a cui nel frattempo si sono uniti quello del Crisp e del Griffiths, a quello del ghiacciaio pedemontano Wilson.\nStoria.\nScoperto durante la spedizione Discovery del 1901-04 ed esplorato anche durante la spedizione Nimrod del 1907-09, il ghiacciaio Debenham venne intitolato soltanto durante la spedizione Terra Nova del 1910-13 a Frank Debenham, geologo della missione e futuro direttore dello Scott Polar Research Institute di Cambridge dal 1925 al 1948."}
{"id": "1815130", "revid": "80339", "url": "https://it.wikipedia.org/wiki?curid=1815130", "title": "Kolchugino", "text": ""}
{"id": "1815131", "revid": "146644", "url": "https://it.wikipedia.org/wiki?curid=1815131", "title": "Debenham Glacier", "text": ""}
{"id": "1815132", "revid": "146644", "url": "https://it.wikipedia.org/wiki?curid=1815132", "title": "Debenham glacier", "text": ""}
{"id": "1815147", "revid": "110157", "url": "https://it.wikipedia.org/wiki?curid=1815147", "title": "Granite Harbour", "text": "Granite Harbour (in italiano \"baia del granito\") \u00e8 una baia della terra della regina Victoria, Dipendenza di Ross, in Antartide.\nLocalizzata ad una latitudine di 76\u00b0 53\u2032 S ed una longitudine di 162\u00b0 44\u2032 E, si estende per circa 22 km tra capo Archer e capo Roberts. \nScoperta durante la spedizione Discovery del 1901-04 di Robert Falcon Scott, durante la ricerca di un approdo sicuro per far trascorrere l'inverno alla nave Discovery. La baia venne chiamata cos\u00ec per le grandi quantit\u00e0 di granito presenti nell'area."}
{"id": "1815148", "revid": "146644", "url": "https://it.wikipedia.org/wiki?curid=1815148", "title": "Granite Harbor", "text": ""}
{"id": "1815154", "revid": "110157", "url": "https://it.wikipedia.org/wiki?curid=1815154", "title": "Capo Archer", "text": "Capo Archer (in inglese \"Cape Archer\") \u00e8 un promontorio roccioso della terra della regina Victoria, Dipendenza di Ross, in Antartide.\nLocalizzato ad una latitudine di 76\u00b0 51\u2032 S ed una longitudine di 162\u00b0 52\u2032 E, delimita l'ingresso nord di Granite Harbor.\nScoperto durante la spedizione Terra Nova del 1910-13 di Robert Falcon Scott, \u00e8 stato intitolato a W.W. Archer, membro della missione."}
{"id": "1815155", "revid": "146644", "url": "https://it.wikipedia.org/wiki?curid=1815155", "title": "Cape Archer", "text": ""}
{"id": "1815160", "revid": "287204", "url": "https://it.wikipedia.org/wiki?curid=1815160", "title": "Giorgio Martino", "text": "Biografia.\nLaureato in scienze politiche, giornalista professionista dal 1970, ha lavorato in RAI fino al 2000, quando ha lasciato l'azienda radiotelevisiva di Stato. Dallo stesso anno sino al 2008 (quando \u00e8 andato in pensione) \u00e8 stato direttore dell'emittente satellitare Roma Channel. \u00c8 stato opinionista al Processo di Biscardi, in onda sul circuito televisivo T9.\nLa carriera.\nDopo avere vinto un concorso per radio-telecronisti, bandito dalla RAI nel 1968, inizia la sua carriera nell'ambito sportivo come telecronista di ciclismo, calcio, pallavolo, nuoto, pallanuoto e tuffi. Seguendo queste discipline, partecipa a svariate edizioni dei Giochi olimpici e dei Campionati europei e Mondiali di calcio (sua la telecronaca italiana dell'incontro -, quarto di finale dell'edizione del 1986 (in Messico), partita passata alla storia per il gol capolavoro di Diego Armando Maradona e per il gol di mano sempre del giocatore argentino).\nInizialmente figura come terzo telecronista (dopo Nando Martellini e Bruno Pizzul) e successivamente come secondo (dopo Bruno Pizzul) per il calcio. Questa qualifica lo porta a commentare molte partite di semifinale e di finale per il terzo e quarto posto al Campionato mondiale di calcio ed ai Campionato europeo di calcio.\nIn particolare commenta la semifinale Germania Ovest-Francia nel Mondiale di Spagna 1982 e la finale per il terzo posto del Campionato mondiale di calcio 1990: \u00e8 stata una delle due partite dell' non commentate da Bruno Pizzul durante il suo incarico (1986-2002), poich\u00e9 il telecronista friulano era a Roma per commentare la finalissima dell'indomani.\nSua \u00e8 la prima telecronaca di una partita di calcio italiana trasmessa a colori (Genoa-Torino del 6 febbraio 1977, durante la sintesi della Serie A, in sostituzione di Nando Martellini, bloccato a casa da un forte mal di schiena). In questi anni \u00e8 anche secondo telecronista di ciclismo, affiancando Adriano De Zan in molte edizioni del Giro d'Italia e in altre corse in linea.\n\u00c8 stato inoltre telecronista principale di nuoto e pallanuoto: sue le telecronache delle 7 gare che portarono al leggendario record di Mark Spitz. Ha partecipato anche alle rubriche \"Eurogol\" e \"Tg2 Sport Oretredici\" e condotto in RAI la trasmissione Stadio Sprint.\nHa fatto una breve apparizione nel film \"L'allenatore nel pallone\" e nella serie televisiva \"I Cesaroni\", in un episodio della seconda serie.\nNel 2019 ha pubblicato il libro \"Gimondi &amp; Merckx - La sfida\" (Kenness Editore)."}
{"id": "1815161", "revid": "228587", "url": "https://it.wikipedia.org/wiki?curid=1815161", "title": "Capo Roberts", "text": "Capo Roberts (in inglese \"Cape Roberts\") \u00e8 un promontorio roccioso della terra della regina Victoria, Dipendenza di Ross, in Antartide.\nLocalizzato ad una latitudine di 77\u00b0 02\u2032 S ed una longitudine di 163\u00b0 12\u2032 E, delimita l'ingresso sud di Granite Harbor.\nScoperto durante la spedizione Nimrod del 1907-09 di Ernest Shackleton, \u00e8 stato intitolato a William Roberts, assistente zoologo e cuoco della missione."}
{"id": "1815163", "revid": "125174188", "url": "https://it.wikipedia.org/wiki?curid=1815163", "title": "Monte Massive", "text": "Il Monte Massiccio (Mount Massive - 4.375 m s.l.m.) \u00e8 la seconda vetta pi\u00f9 alta del Colorado (Stati Uniti d'America) e delle Montagne Rocciose (subito dopo il Monte Elbert), nella sub-catena montuosa dei Monti Sawatch, leggermente pi\u00f9 elevata (un piede) del Monte Harvard che la segue in termini di altezza.\nDescrizione.\nLocalizzato nella Contea di Lake, circa 16\u00a0km a ovest/sud-ovest di Leadville e 28\u00a0km a est di Aspen, si trova nel Mount Massive Wilderness, parte del San Isabel National Forest: la sua cima raggiunge quota 4.375 metri sul livello del mare e fa parte dei \u201c\"fourteener\"\u201d (le quaranta cime che superano i 14.000 piedi d'altezza).\nLa prima scalata accreditata risale al 1873 ad opera di Henry Gannett. Il suo nome deriva dalla sua forma allungata: ha cinque vertici, tutti sopra 14.000 piedi (4.268 metri), e un crinale di oltre 4,8\u00a0km di lunghezza con il Monte Elbert, la principale vetta delle Montagne Rocciose che si trova a circa 8\u00a0km a sud-sud-est del picco. Relativamente di facile salita, il sentiero principale, di classe 2, sale il picco da est, con un percorso di 22\u00a0km tra andata e ritorno con un dislivello di 1.332 metri. \u00c8 anche la montagna sulla quale ci sarebbe l'immaginario Mount Massive Asylum presente dei mostri pazzi! E un dottore molto pazzo al secondo piano"}
{"id": "1815166", "revid": "287204", "url": "https://it.wikipedia.org/wiki?curid=1815166", "title": "Marc Marquez", "text": ""}
{"id": "1815167", "revid": "110157", "url": "https://it.wikipedia.org/wiki?curid=1815167", "title": "George Willis Kirkaldy", "text": "Biografia.\nDi origini scozzesi, nacque in un sobborgo di Londra e studi\u00f2 in Inghilterra. All'et\u00e0 di 30 anni, nel 1903, si trasfer\u00ec nelle Hawaii, dove lavor\u00f2 dapprima per conto del Dipartimento dell'Agricoltura degli Stati Uniti d'America (USDA) e in seguito per conto di un'associazione di coltivatori di canna da zucchero.\nNella vita privata, Kirkaldy fu sposato con Annie Brenham e fu padre di due figli, una femmina e un maschio, quest'ultimo morto in et\u00e0 precoce. Lo stesso Kirkaldy mor\u00ec prematuramente all'et\u00e0 di 37 anni a San Francisco; le fonti non citano la causa della sua morte.\nOpera.\nL'opera di Kirkaldy si colloca a cavallo fra l'Ottocento e il Novecento nello studio dei Rincoti e, in modo particolare, degli Eterotteri e degli Omotteri Auchenorrinchi. Si occup\u00f2 in modo particolare dell'entomofauna dell'emisfero orientale (Sud-est asiatico, Australia, Oceania, Nuova Zelanda) e pi\u00f9 tardi di quella americana, tuttavia non mancano studi relativi ai Rincoti di altre regioni del mondo e, pi\u00f9 in generale, della tassonomia interna dell'ordine. Nell'arco di un ventennio, dal 1899 al 1910, le sue ricerche produssero un'ampia documentazione che si traduce in un significativo, ma in alcuni casi anche discusso, contributo allo sviluppo della sistematica dei Rincoti. Ancora oggi i suoi lavori sono ampiamente citati dagli studiosi degli Eterotteri.\nFra i lavori di maggiore rilievo va citata in particolare la pubblicazione di una ricerca sul \"The Entomologist\" del 1904 : con questo lavoro, Kirkaldy, forn\u00ec la descrizione di diversi \"taxa\" nell'ambito degli Eterotteri ma la pubblicazione l'ha reso famoso anche fuori dai salotti accademici per la singolarit\u00e0 delle scelte fatte nell'attribuzione dei nomi di diversi generi.\nCollezioni.\nL'entit\u00e0 della collezione entomologica di Kirkaldy, composta da Eterotteri e Omotteri Auchenorrinchi, \u00e8 incerta ed \u00e8 frazionata fra diversi musei. Una parte considerevole fu donata al collega Jos\u00e9 Rollin de la Torre-Bueno, con il quale Kirkaldy collabor\u00f2 negli ultimi anni della sua vita. La collezione di Kirkaldy fu accorpata a quella di de la Torre-Bueno e conservata a Lawrence nello \"Snow Museum\" dell'Universit\u00e0 del Kansas. Il resto della collezione \u00e8 ripartito fra il \"Bernice P. Bishop Museum\" di Honolulu (Hawaii), il \"The Natural History Museum\" di Londra e il \"National Museum of Natural History\" di Washington.\nUna fama singolare.\nA Kirkaldy \u00e8 attribuita una particolare fama per la singolarit\u00e0 dei nomi scelti per alcuni generi di Eterotteri. Questi nomi furono costruiti, per la maggior parte, facendo seguire ad un nome di donna (o ad una stringa letterale ad esso riconducibile) la desinenza \"-chisme\". Il risultato, apparentemente irrilevante nel panorama dei nomi scientifici, assume una connotazione goliardica applicando la pronuncia della lingua inglese. La stringa \"-chisme\", infatti, ricorda l'imperativo \"kiss me\" (\"baciami\") e abbinata ad un nome di donna offre un quadro curioso. I nomi dei generi imputati furono definiti nella sopra citata pubblicazione sul \"The Entomologist\" del 1904:\nNel 1912, dopo la sua morte e a 8 anni dalla pubblicazione, la \"Zoological Society of London\" critic\u00f2 formalmente Kirkaldy per la frivolezza usata nella scelta dei nomi. Non mancano, in letteratura, le malignit\u00e0 in merito: si presume che questo tardivo biasimo, postumo e a otto anni di distanza, derivi dalla scoperta da parte di un membro della \"Society\" allorch\u00e9 pronunci\u00f2 i nomi all'inglese . Malgrado ci\u00f2, i nomi mantengono la loro ufficialit\u00e0 scientifica e restano tali in ossequio alla scelta dell'Autore, secondo la consolidata tradizione della nomenclatura zoologica. Allo scopo di prevenire, presumibilmente, giochi di parole, attualmente l'International Commission of Zoological Nomenclature (ICZN) vieta, nell'attribuzione di nuovi nomi scientifici, la combinazione di nomi, verbi e pronomi .\nLa vicenda dei \"desideri reconditi\" di Kirkaldy suscita curiosit\u00e0 e ilarit\u00e0, fuori dalla comunit\u00e0 scientifica, in quanto \u00e8 largamente citata nei blog e nei forum."}
{"id": "1815173", "revid": "1543377", "url": "https://it.wikipedia.org/wiki?curid=1815173", "title": "Aelbert Cuyp", "text": "Biografia.\nFu l'unico figlio di Jacob Cuyp, anch'egli un pittore di paesaggi. Aelbert Cuyp svilupp\u00f2 un suo stile personale intorno al 1650. \u00c8 famoso per aver dipinto paesaggi con figure e animali, temi sacri, storici e mitologici. I suoi paesaggi sono immersi in una luce solare tipica del mediterraneo anche se Cuyp non ci and\u00f2 mai.\nStile.\nLa pittura di Aelbert Cuyp fu influenzata da Salomon van Ruysdael, Jan van Goyen, dal quale deriv\u00f2 le tonalit\u00e0 basse, le tinte forti e la struttura dei cieli, Jan Both e Claude Lorrain. La maggior parte delle sue opere non sono datate."}
{"id": "1815176", "revid": "104458", "url": "https://it.wikipedia.org/wiki?curid=1815176", "title": "Kirsten Clark", "text": "Biografia.\nStagioni 1994-1996.\nAtleta specialista delle prove veloci e dello slalom gigante originaria di Raymond, in attivit\u00e0 tra la met\u00e0 degli anni novanta e l'inizio del decennio successivo, Kirsten Clark debutt\u00f2 in campo internazionale in occasione dei Mondiali juniores di Lake Placid 1994. In Nor-Am Cup esord\u00ec il 20 novembre 1994 a Winter Park, senza completare uno slalom speciale, e ottenne il primo podio il 3 gennaio 1995 a Sugarloaf, in slalom gigante (3\u00aa).\nIl 16 novembre 1995 prese parte alla sua prima gara di Coppa del Mondo, il supergigante di Vail/Beaver Creek, senza portarla a termine; il 15 dicembre dello stesso anno colse a Big Mountain la sua prima vittoria in Nor-Am Cup, in discesa libera.\nStagioni 1997-2001.\nIn Coppa Europa esord\u00ec il 31 gennaio 1996 a Innerkrems (10\u00aa in discesa libera) e colse il suo unico podio il 22 gennaio 1997 a Bischofswiesen (3\u00aa in slalom gigante). Nel febbraio dello stesso anno alla sua prima presenza iridata, Sestriere 1997, fu 24\u00aa nel supergigante e non complet\u00f2 lo slalom gigante, mentre poco pi\u00f9 tardi, il 13 marzo a Mission Ridge, ottenne la sua ultima vittoria in Nor-Am Cup, in slalom gigante. Debutt\u00f2 ai Giochi olimpici invernali a , classificandosi 28\u00aa nella discesa libera, 18\u00aa nella combinata e non completando il supergigante.\nAi Mondiali di Vail/Beaver Creek 1999 fu 16\u00aa nella discesa libera e 22\u00aa nello slalom gigante, mentre due anni dopo, nella rassegna iridata di Sankt Anton am Arlberg 2001, si classific\u00f2 12\u00aa nella discesa libera, 9\u00aa nel supergigante, 20\u00aa nello slalom gigante e 10\u00aa nella combinata. Il 24 febbraio dello stesso anno ottenne la sua unica vittoria, nonch\u00e9 primo podio, in Coppa del Mondo, nella discesa libera disputata a Lenzerheide in Svizzera.\nStagioni 2002-2003.\nNella stagione 2001-2002 ottenne il suo ultimo podio in Nor-Am Cup, il 5 dicembre a Lake Louise in supergigante (2\u00aa), e partecip\u00f2 ai XIX Giochi olimpici invernali di , piazzandosi 12\u00aa nella discesa libera, 14\u00aa nel supergigante e 26\u00aa nello slalom gigante.\nLa sciatrice statunitense conquist\u00f2 la medaglia d'argento nel supergigante, giungendo alle spalle dell'austriaca Michaela Dorfmeister, ai Mondiali del 2003 che si svolsero a Sankt Moritz; nella rassegna iridata disputata dalle nevi svizzere fu inoltre 19\u00aa nella discesa libera e non complet\u00f2 lo slalom gigante. In Coppa del Mondo quella stagione fu la migliore della sua carriera, con quattro podi, il 9\u00ba posto nella classifica generale e il 3\u00ba in quella di discesa libera.\nStagioni 2004-2007.\nIl 27 dicembre 2003 a Lienz sal\u00ec per l'ultima volta sul podio in Coppa del Mondo (3\u00aa in slalom gigante) e ai Mondiali di Bormio/Santa Caterina Valfurva fu 10\u00aa nell'unica gara in cui prese il via, il supergigante. I XX Giochi olimpici invernali di furono il suo congedo olimpico: fu 21\u00aa nella discesa libera e 14\u00aa nel supergigante.\nAnche ai suoi ultimi Mondiali, \u00c5re 2007, gareggi\u00f2 nelle due specialit\u00e0 veloci, classificandosi rispettivamente al 15\u00ba e al 20\u00ba posto. Disput\u00f2 la sua ultima gara in carriera il 4 marzo 2007 a Tarvisio, concludendo 35\u00aa il supergigante valido per la Coppa del Mondo, e si conged\u00f2 dal Circo bianco in occasione delle finali di Lenzerheide, il 14 marzo, senza tuttavia prendere il via alla gara di discesa libera.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nNor-Am Cup.\nNor-Am Cup - vittorie.\nLegenda:\nDH = discesa libera\nGS = slalom gigante"}
{"id": "1815181", "revid": "110157", "url": "https://it.wikipedia.org/wiki?curid=1815181", "title": "Butter Point", "text": "Butter Point (in italiano \"punto del burro\") \u00e8 un promontorio della terra della regina Victoria, Dipendenza di Ross, in Antartide.\nLocalizzato ad una latitudine di 77\u00b0 39\u2032 S ed una longitudine di 164\u00b0 14\u2032 E, segna il limite meridionale di New Harbor. \nScoperto durante la spedizione Discovery del 1901-04 di Robert Falcon Scott, \u00e8 stato chiamato cos\u00ec perch\u00e9 il gruppo incaricato di esplorare il ghiacciaio Ferrar lasci\u00f2 nell'area una lattina di burro, in previsione di poter mangiare della carne di foca fresca nel viaggio di ritorno.\nGrazie alla sua posizione che offre un facile accesso sia al mare che al plateau antartico, l'area venne presa in considerazione per l'installazione della base neozelandese Scott, ma venne poi scelta la zona di Pram Point."}
{"id": "1815182", "revid": "729019", "url": "https://it.wikipedia.org/wiki?curid=1815182", "title": "Peritendite rotulea", "text": "Per peritendite rotulea, in campo medico si intende una forma di tendinite molto comune fra gli sportivi, a livello del tendine rotuleo. Questa infiammazione \u00e8 dovuta a un continuo sollecitamento anormale, di tipo intenso, e si riscontra soprattutto in giocatori di pallavolo, di basket e di calcio.\nSintomatologia.\nI sintomi e i segni clinici presentano dolore e ispessimento del ginocchio. Appaiono necrosi e calcificazione.\nTerapia.\nTrattamento conservativo.\nIl trattamento tipico \u00e8 quello di tipo conservativo, consistente in riposo forzato della persona, immobilizzazione del tendine con utilizzo di tutori, somministrazione di farmaci quali i FANS.\nTrattamento chirurgico.\nL'intervento chirurgico in questi casi non \u00e8 frequente, data l'efficacia del trattamento conservativo che di solito \u00e8 risolutivo. Nei casi pi\u00f9 gravi, quando essa non \u00e8 sufficiente si provvede all'asportazione di ogni tessuto che \u00e8 stato danneggiato dalla tendinite e nella lisi delle aderenze."}
{"id": "1815190", "revid": "110157", "url": "https://it.wikipedia.org/wiki?curid=1815190", "title": "Ghiacciaio pedemontano Bowers", "text": "Il ghiacciaio pedemontano Bowers (in inglese \"Bowers Piedmont Glacier\") \u00e8 un ghiacciaio pedemontano della terra della regina Victoria, Dipendenza di Ross, in Antartide.\nLocalizzato ad una latitudine di 77\u00b0 43\u2032 S ed una longitudine di 164\u00b0 18\u2032 E, si unisce nel lato sud con il ghiacciaio Blue e copre un'area di oltre 60 km\u00b2 a sud di New Harbor.\nScoperto durante la spedizione Discovery del 1901-04, venne intitolato soltanto durante la spedizione Terra Nova del 1910-13 a Henry Bowers, che raggiunse il Polo Sud guidato da Robert Falcon Scott, ma mor\u00ec durante il viaggio di ritorno."}
{"id": "1815193", "revid": "146644", "url": "https://it.wikipedia.org/wiki?curid=1815193", "title": "Butter point", "text": ""}
{"id": "1815195", "revid": "146644", "url": "https://it.wikipedia.org/wiki?curid=1815195", "title": "Ghiacciaio Bowers", "text": ""}
{"id": "1815196", "revid": "146644", "url": "https://it.wikipedia.org/wiki?curid=1815196", "title": "Bowers Piedmont Glacier", "text": ""}
{"id": "1815197", "revid": "146644", "url": "https://it.wikipedia.org/wiki?curid=1815197", "title": "Bowers Piedmont glacier", "text": ""}
{"id": "1815198", "revid": "146644", "url": "https://it.wikipedia.org/wiki?curid=1815198", "title": "Bowers piedmont glacier", "text": ""}
{"id": "1815199", "revid": "146644", "url": "https://it.wikipedia.org/wiki?curid=1815199", "title": "Bowers glacier", "text": ""}
{"id": "1815200", "revid": "729019", "url": "https://it.wikipedia.org/wiki?curid=1815200", "title": "Astrocitoma pilomixoide", "text": "L'astrocitoma pilomixoide (PMA) \u00e8 un tumore del sistema nervoso centrale introdotto nell'ultima classificazione WHO come \"variante\" dell'astrocitoma pilocitico (PA).\nIn effetti il PMA \u00e8 istologicamente simile all'astrocitoma pilocitico, il tumore cerebrale pediatrico pi\u00f9 comune, e spesso viene diagnosticato come tale. Ricordiamo che l'astrocitoma pilocitico \u00e8 un tumore a lenta crescita e a prognosi sostanzialmente favorevole.\nTuttavia non tutti i pazienti con astrocitoma pilocitico sperimentano tale buon esito. Una piccola parte di essi hanno un decorso clinico diverso, con un minore periodo di sopravvivenza e una pi\u00f9 alta mortalit\u00e0.\nViene ormai riconosciuto che il fatto che si presentino dei PA particolarmente aggressivi \u00e8 principalmente dovuto all'esistenza della variante PMA. Talch\u00e9 taluni autori pensano che ulteriori studi potrebbero portare al riconoscimento del PMA come tumore a s\u00e9 stante, con proprie prognosi e terapia."}
{"id": "1815202", "revid": "1573940", "url": "https://it.wikipedia.org/wiki?curid=1815202", "title": "Thaumetopoea pityocampa", "text": "La processionaria del pino (Thaumetopoea pityocampa ()) \u00e8 un lepidottero appartenente alla famiglia Notodontidae, diffuso in Eurasia e Nordafrica.\nSi tratta di un insetto altamente distruttivo per le pinete poich\u00e9 le priva di parte del fogliame, compromettendone cos\u00ec il ciclo vitale. Inoltre, durante lo stadio larvale tale insetto presenta una peluria che risulta particolarmente urticante per vari animali, compreso l'uomo, e i suoi effetti si manifestano dopo un giorno.\nDescrizione.\nLarva.\nDa giovane si presenta come una larva da fino a 3\u00a0cm e mezzo dotata di numerosi peli irritanti per l'uomo e per gli animali che usa come tecnica di difesa.\nI gruppi di larve di processionaria si spostano quasi sempre in fila indiana formando una sorta di \"processione\" (da cui il nome) e si compattano quando raggiungono il loro nido bianco di seta.\nIl nido viene usato per rideporre le uova o viene scartato e le nuove larve saranno costrette a ricostruirlo.\nAdulto.\nLe cosiddette \"farfalle triangolari\" non sono altro che processionarie adulte e, sebbene siano notturne, non entrano molto facilmente nelle case abitate.\nLe dimensioni possono essere variabili, ma la misura principale delle processionarie \u00e8 di e la colorazione delle ali \u00e8 variabile dal bianco sporco al giallo avorio chiaro, con delle striature quasi invisibili di colore pi\u00f9 scuro. L'apertura alare \u00e8 di 5\u00a0cm circa. Come molte falene, alcune di esse possono emettere, se minacciate, un liquido giallastro molto irritante, per poi volare via.\nBiologia ecologia e sviluppo.\nLa processionaria del pino attacca tutte le specie del genere \"Pinus\" ma mostra una certa preferenza per \"Pinus nigra\" e \"Pinus sylvestris\", inoltre si pu\u00f2 trovare occasionalmente anche sui cedri, su \"Picea abies\" e su \"Larix decidua\".\nL'insetto sverna allo stadio di larva di terza e quarta et\u00e0 all'interno dei caratteristici nidi sericei che vengono intessuti sui rami dei pini. In primavera le larve riprendono l'alimentazione cibandosi degli aghi di pino, ma nelle stagioni pi\u00f9 calde, quando la temperatura del nido supera i le larve escono a cibarsi anche in inverno.\nDi solito le larve sono attive solo la notte, mentre di giorno si trattengono al riparo nel nido. In primavera le larve sono molto voraci e causano forti defogliazioni.\nGiunte a maturit\u00e0 le larve abbandonano definitivamente il nido e si dirigono lungo il tronco verso il suolo in file lunghe vari metri. Marciano nelle tipiche \"processioni\" fino a che non trovano un luogo ideale dove interrarsi fino ad una profondit\u00e0 di . Le larve provenienti dallo stesso nido si incrisalidano tutte insieme nel terreno in bozzoli singoli fittamente accatastati l'uno accanto all'altro. Una parte delle crisalidi pu\u00f2 rimanere in diapausa anche fino a 7 anni. In luglio-agosto compaiono gli adulti, le femmine ovidepongono sugli aghi dalle 100 alle 280 uova, in un'unica ovatura a forma di manicotto. Le larvette nascono a fine agosto-settembre e iniziano ad alimentarsi subito sugli aghi, causando solo danni modesti.\nLa processionaria del pino \u00e8 un insetto termofilo e risulta assente nelle regioni in cui l'ammontare cumulativo delle ore di luce \u00e8 inferiore a 1800 ore. Queste particolari esigenze climatiche spiegano una distribuzione piuttosto discontinua dell'insetto.\n\"Thaumetopoea pityocampa\" attacca di preferenza pini di giovane e di media et\u00e0, specialmente quando vegetano su terreni poveri, asciutti ed esposti a sud o sud ovest.\nDistribuzione e habitat.\n\u00c8 un insetto diffuso nelle regioni temperate del bacino del Mediterraneo (Europa meridionale, Medio Oriente e Africa settentrionale), particolarmente lungo le alberature stradali e sulle piante marginali delle formazioni boscose. \u00c8 considerato come uno dei principali fattori limitanti per lo sviluppo e la sopravvivenza delle pinete del Mediterraneo.\nAttacca prevalentemente piante delle specie \"Pinus nigra\" e \"Pinus sylvestris\", ma talvolta danneggia anche \"Pinus halepensis\", \"Pinus pinea\", \"Pinus mugo\" e \"Pinus pinaster\"; di rado attacca \"Pinus strobus\", ed in via del tutto eccezionale pu\u00f2 attaccare larici e cedri.\nI nidi di \"Thaumetopoea\", dove svernano le larve, sono riconoscibili anche a distanza; sono di forma piriforme e di colore bianco brillante, localizzati soprattutto sulle cime e agli apici dei rami laterali. A partire dalla fine di autunno \u2013 inizio inverno, l'osservazione dei nidi bianchi lascia pochi dubbi sulla presenza di questo lepidottero, che allo stato larvale causa danni sulle foglie (necrosi) e sui rametti, come defogliamenti.\nQuesto insetto \u00e8 conosciuto anche perch\u00e9 nocivo per le specie a sangue caldo, uomo compreso; i danni provocati dalla penetrazione dei peli nella cute umana, possono essere modesti o assumere notevole gravit\u00e0. Nella pelle, dove si infiggono le setole o i loro frammenti, insorge un molestissimo eritema papuloso, fortemente pruriginoso, che pu\u00f2 scomparire dopo qualche giorno; conseguenze pi\u00f9 gravi si presentano quando i peli, o frammenti di essi, giungono a contatto con l'occhio, la mucosa nasale, la bocca o peggio quando penetrano nelle vie respiratorie e digestive. In persone particolarmente sensibili e predisposte, pu\u00f2 provocare shock anafilattico oppure una gravissima reazione allergica che provoca orticaria, edema, ipotesione, difficolt\u00e0 respiratorie, vertigini e perdita di coscienza; negli animali invece (ad esempio il cane) il contatto pu\u00f2 provocare soffocamento o necrosi della lingua).\nMetodi di lotta.\nIn Italia dal 1998 la lotta a questo insetto \u00e8 obbligatoria nelle aree ritenute a rischio infestazione (cfr. Decreto Ministeriale 17.04.1998, poi abrogato e sostituito con D.M. 30.10.2007, pubbl. in G.U. 16 febbraio 2008, n. 40.).\nQuesto pericoloso lepidottero pu\u00f2 essere combattuto utilizzando diversi metodi: innanzi tutto con trattamenti insetticidi diretti sulle larve all'aperto: il nido, infatti, neutralizza l'efficacia del trattamento. Per l'eliminazione delle larve morte, occorre comunque utilizzare la massima cautela; anche se il metodo migliore consiste certamente nel bruciarle, i residui carbonizzati risultano ugualmente urticanti, perci\u00f2 \u00e8 da evitare il rimanere sottovento o nelle vicinanze del fal\u00f2, soprattutto con parti del corpo scoperte (compresi viso e occhi).\nAltri metodi di lotta si possono classificare come segue:\nLotta meccanica.\nQuando si opera nelle vicinanze delle larve, \u00e8 necessario coprire ogni parte del corpo (es. con guanti, maniche lunghe, occhiali, foulard sul viso) al fine di evitare il contatto coi peli urticanti ed in seguito lavare i vestiti utilizzati. I peli urticanti, infatti, sono molto fini e quindi possono essere facilmente trasportati dall'aria.\nUna prima tecnica consiste nella distruzione delle larve, tagliando le cime dei rami contenenti i nidi. Da notare che tale metodo presenta il rischio che i peli urticanti presenti nel nido e sulle larve possano cadere sull'operatore.\nUn secondo metodo consiste nell'avvolgere il fusto con del film plastico (prima della discesa delle larve, che avviene in genere dalla seconda quindicina di febbraio alla prima quindicina di marzo), su cui distribuire uniformemente della colla entomologica; quando \u00e8 satura la trappola si sostituisce.\nUn altro semplice metodo consiste nel bloccare la \"processione\" mediante l'apposizione di una trappola a forma di imbuto sulla parte bassa del tronco. La base della trappola deve essere molto aderente al tronco affinch\u00e9 non ci siano vie di discesa, mentre la parte alta deve essere pi\u00f9 larga del tronco al fine di permettere l'entrata delle larve. Queste, trovando la via bloccata, si fermano per qualche tempo nella trappola e possono cos\u00ec essere uccise con un utensile (es. una paletta di metallo) o ancor meglio, al fine di mantenere le distanze il pi\u00f9 possibile, spruzzando sulle larve uno specifico insetticida da comprare in un negozio per l'agricoltura. Una volta uccise, le larve possono essere seppellite al fine di evitare la diffusione dei peli urticanti. Altro modo di eliminare le larve bloccate: prelevarle, una ad una, con una pinzetta e tuffarle in un recipiente (secchiello, barattolo) in cui sia stata messa della candeggina; dopodich\u00e9, smaltire adeguatamente il prodotto. \nLotta biologica e biotecnologica.\nLa prima tecnica prevede l'uso di prodotti a base di \"Bacillus thuringiensis\", ssp. \"kurstaki\". Questa tecnica risulta difficile da attuare o molto costosa quando gli esemplari infestati sono di grandi dimensioni. Inoltre, vista la presenza di nidi sericei a protezione delle larve, non \u00e8 detto che tutte vengano raggiunte dal bacillo.\nLa seconda tecnica prevede, invece, l'uso di trappole sessuali (trappole a feromoni), obbligatoria in Italia (D.M. 30/10/2007). Queste trappole rappresentano il miglior metodo di contrasto al lepidottero parassita. L'efficacia \u00e8 dovuta sia alla cattura di molti maschi, che non riescono pi\u00f9 ad uscire dalla trappola, sia al disorientamento degli stessi ad opera degli ormoni sessuali femminili della trappola.\nLe trappole si posizionano nei mesi di giugno e luglio, periodo di sfarfallamento degli esemplari adulti, e ogni 3-4 settimane va cambiata la pastiglia del principio attivo. Ogni 3-4 giorni va controllata la trappola per vuotare il contenitore dove vengono intrappolati gli animali.\nInteressante \u00e8 l'impiego della \"Formica rufa\", uno dei pochi nemici naturali di questo lepidottero.\nInterventi chimici.\nUso di \"larvicidi\", come il \"diflubenzuron\". Insetticidi vari\nUtilizzo delle armi da fuoco.\n\u00c8 efficace, ma solo nel periodo da dicembre a gennaio, quando le larve si riuniscono nei bozzoli per sopravvivere alle basse temperature grazie all'effetto di gruppo. Non sono i pallini da caccia che le uccidono direttamente, ma, sparando, il bozzolo si lacera, il freddo penetra e l'abbassamento della temperatura uccide le larve nei mesi successivi."}
{"id": "1815209", "revid": "16656861", "url": "https://it.wikipedia.org/wiki?curid=1815209", "title": "Antenne", "text": ""}
{"id": "1815210", "revid": "1234428", "url": "https://it.wikipedia.org/wiki?curid=1815210", "title": "Cuboide (geometria)", "text": "In geometria solida, un cuboide \u00e8 una figura solida composta da 6 facce rettangolari, in cui tutti gli angoli che lo compongono sono retti. In altre parole, si tratta di un parallelepipedo con facce rettangolari, o ugualmente di un prisma retto a base rettangolare.\nIl cubo \u00e8 un cuboide con facce quadrate."}
{"id": "1815211", "revid": "204012", "url": "https://it.wikipedia.org/wiki?curid=1815211", "title": "Ginocchio del saltatore", "text": ""}
{"id": "1815213", "revid": "767487", "url": "https://it.wikipedia.org/wiki?curid=1815213", "title": "Ritratto dei tre figli maggiori di Carlo I (Torino)", "text": "Il Ritratto dei tre figli maggiori di Carlo I \u00e8 un dipinto a olio su tela di Antoon van Dyck.\nA commissionare il dipinto fu la regina Enrichetta Maria, che desiderava inviarlo a sua sorella, Maria Cristina di Borbone-Francia, moglie del duca di Savoia, a Torino. Il dipinto raffigura i tre figli maggiori di Carlo I, Carlo, principe di Galles, Maria, principessa reale e Giacomo, duca di York. Nel quadro appare anche un cane di razza Spaniel, il preferito dai Reali, in particolare modo da Carlo I. Questi quando vide il ritratto, si adir\u00f2 con van Dyck, poich\u00e9 il pittore aveva rappresentato il suo erede Carlo in un dipinto ufficiale, da inviare all'estero, con gli abiti da casa dell'infanzia. Il giovane principe di Galles avrebbe dovuto invece vestire gli abiti ufficiali da adulto, come negli altri dipinti di van Dyck raffiguranti il principe in giovane et\u00e0. Il dipinto fu comunque inviato a Torino ed \u00e8 oggi esposto alla Galleria Sabauda."}
{"id": "1815214", "revid": "729019", "url": "https://it.wikipedia.org/wiki?curid=1815214", "title": "Danny Care", "text": "Biografia.\nOriginariamente calciatore nelle giovanili dello Sheffield Wednesday nel ruolo di attaccante, veniva impiegato poco dal suo allenatore, che lo considerava troppo esile. A 15 anni, dopo un incontro con i pari categoria del Manchester Utd. nel corso del quale fu lasciato in panchina per l'ennesima volta, decise di lasciare lo Sheffield per continuare a giocare a calcio in un locale club; l'anno successivo pass\u00f2 al rugby ed entr\u00f2 nelle giovanili dell'Otley, per poi passare nel 2003 al .\nAll'inizio della stagione successiva Care esord\u00ec in prima squadra; singolarmente, debutt\u00f2 prima in Europa che nel campionato domestico; nonostante l'infortunio rimediato proprio nella sua prima gara ufficiale, il Leeds lo mise sotto contratto da professionista nel dicembre 2004.\nIl debutto in Premiership avvenne quasi un anno pi\u00f9 tardi, nel settembre 2005 contro i Saracens. Nella sua unica stagione al Leeds mise a segno comunque 2 mete.\nDal 2006, a seguito dei mancati rinnovi dei giocatori dopo la retrocessione del Leeds, Danny Care milita nei londinesi Harlequins; all'epoca gi\u00e0 era membro della selezione inglese U-21 che prese parte alla Coppa del Mondo di categoria; a met\u00e0 gennaio 2007 fu nominato capitano dell'Inghilterra U-20 in occasione del Sei Nazioni riservato a quella fascia d'et\u00e0. L'inizio della stagione 2007-08 vide Care giocarsi le sue chance di ben figurare da titolare, stante l'indisponibilit\u00e0 dei titolari Andy Gomarsall e Steven So'oialo impegnati nella rispettivamente con e . L'inizio fu positivo ma un infortunio alla caviglia lo tenne fuori dal campo per 5 settimane, poi, complice il rientro di Gomarsall e So'oialo, Care ebbe poche possibilit\u00e0 di mettersi in vista, eccezion fatta per gli incontri europei e della Coppa Anglo-Gallese. Tuttavia ci\u00f2 non gli precluse la convocazione negli England Saxons a gennaio 2008 e la disputa del Sei Nazioni di categoria, nel quale debutt\u00f2 a Ragusa per l'incontro che vide l'Inghilterra prevalere sull'Italia \"A\" 38-15 subentrando a Paul Hodgson.\nLe buone prestazioni internazionali indussero il C.T. della Nazionale maggiore Brian Ashton a preconvocare Care per gli incontri del Sei Nazioni senior contro e , ma non fu utilizzato: la prima maglia con l'Inghilterra maggiore, bench\u00e9 non ufficiale, giunse in un incontro con i Barbarians. Infine, del maggio 2008 fu la convocazione da parte di Ashton per il tour in Nuova Zelanda del giugno successivo. Nel 2011 si aggiudic\u00f2 con la Nazionale inglese il Sei Nazioni poi, con gli Harlequins, vinse la Challenge Cup battendo in finale a Cardiff lo Stade Fran\u00e7ais. Inizialmente prescelto da Martin Johnson per la , un incidente ad agosto lo escluse dai possibili selezionati favorendo cos\u00ec la convocazione, in sua vece, di Joe Simpson.\nNella stagione successiva vinse, ancora con gli Harlequins, il campionato inglese battendo il Leicester nella finale di Twickenham; fu il primo titolo di campione d'Inghilterra sia per Care che per il suo club. Ad agosto 2012 estese il suo contratto con gli Harlequins di ulteriori tre stagioni fino al 2015. Nel 2012-13 ebbe la sua miglior stagione a livello individuale, guidando i \"Quins\" in Premiership e nella Heineken Cup con 12 mete segnate e 63 punti totali. Due anni dopo prese parte alla dove scese in campo solamente nella partita con l' vinta per 60-3. Nel 2016 venne convocato, insieme al compagno di squadra degli Harlequins Chris Robshaw, per il Sei Nazioni in cui conquist\u00f2 il \"Grande Slam\". Al 2016 vanta 62 presenze internazionali con l', con 8 mete segnate e 49 punti totali.\nNel 2009 Care, noto anche con l'acronimo di \"DC\" e il soprannome di \"Care Bear\", prest\u00f2 il suo volto e il suo corpo a una campagna di sensibilizzazione sul rischio di cancro prostatico e testicolare, posando nudo per la pubblicit\u00e0 commissionata a tale scopo dall'associazione Everyman. Nel 2011 pos\u00f2 nudo per il calendario Rugby Finest."}
{"id": "1815220", "revid": "80339", "url": "https://it.wikipedia.org/wiki?curid=1815220", "title": "Filicinophyta", "text": ""}
{"id": "1815225", "revid": "570139", "url": "https://it.wikipedia.org/wiki?curid=1815225", "title": "Episodi de La signora in giallo (quarta stagione)", "text": "La quarta stagione della serie televisiva La signora in giallo \u00e8 stata trasmessa in anteprima negli Stati Uniti d'America dalla CBS tra il 20 settembre 1987 e l'8 maggio 1988.\nL'assassinio \u00e8 di moda.\nJessica \u00e8 a Parigi, dove la sua amica stilista Eva Taylor ha in programma una grande sfilata di moda. Ben presto la signora Fletcher scopre che Eva ha grossi guai finanziari ed \u00e8 vittima delle pressioni di Maxim Soury, uno strozzino che vuole convincerla a cedergli met\u00e0 della sua attivit\u00e0. Quando Soury viene assassinato nella sua stanza d'albergo, Eva diviene la principale sospettata ma Jessica \u00e8 convinta dell'innocenza della sua amica.\nUn simpatico gruppo d'amici.\nVent'anni fa Andrew Durbin, allora un giovane studente, fu incriminato con l'accusa di aver ucciso un uomo che gli aveva dato un passaggio in automobile; dopo aver scontato una lunga condanna in carcere, fa ritorno a Cabot Cove professando la sua innocenza e cercando di incastrare il vero colpevole: le sue indagini si concentrano in particolare su alcuni dei suoi ex compagni di studi e, quando le cose si complicano, Andrew chiede aiuto alla signora Fletcher, che all'epoca dei fatti era la loro insegnante.\nChiamo a testimoniare Jessica Fletcher.\nJessica viene chiamata a testimoniare da un tribunale del Qu\u00e9bec: Jim Harlan, un suo vecchio amico, \u00e8 imputato nel processo per l'omicidio della sua giovane moglie Patricia, perita nell'incendio della casa coniugale. Oliver Quayle, l'avvocato difensore di Jim, sostiene che la morte di Patricia sia dovuta a un tragico incidente e che il suo cliente ha un alibi in quanto si trovava in compagnia della propria amante Monica Blane. Quest'ultima tuttavia risulta irreperibile e la situazione di Jim si complica quando una perizia stabilisce che Patricia non \u00e8 morta a causa dell'incendio, bens\u00ec \u00e8 stata uccisa prima...\nDelitto in convento.\nJessica va a fare visita alla sua vecchia amica Claire, che adesso \u00e8 madre superiora nel convento del Cuore Immacolato: l'ambiente apparentemente pacifico nasconde in realt\u00e0 alcune dissonanze, tra cui un misterioso investigatore privato che sta svolgendo delle indagini e un ragazzo che non si rassegna al fatto che la sua fidanzata voglia prendere i voti. La tensione aumenta quando una mattina viene rinvenuto il cadavere di suor Emily, apparentemente suicidatasi nella sua cella. Jessica per\u00f2 non crede affatto che la monaca si sia tolta la vita e si convince che nel convento ci sia un assassino.\nTroppi assassini per un morto.\nLa signora Fletcher \u00e8 membro del consiglio di amministrazione delle Industrie Barnett, il cui presidente Duncan Barnett \u00e8 in fase di ripresa da un infarto. Quando Barnett invita i consiglieri a trascorrere un weekend nella sua villa, tutti credono che voglia annunciare il suo pensionamento e nominare il suo successore: per il posto sono in lizza Morgan McCormack e Tom Dutton, le cui mogli sembrano ancora pi\u00f9 ambiziose dei consorti. Tuttavia Barnett spiazza i suoi ospiti annunciando che non intende assolutamente lasciare la sua poltrona; cos\u00ec, quando poche ore dopo viene ritrovato morto nella vasca da bagno, appare chiaro che non si tratta di morte naturale.\nCaratteristica di famiglia.\nEmma McGill, la cugina di Jessica, viene invitata nella villa di campagna del suo amore di giovent\u00f9 Geoffrey Constable, con il quale aveva perduto i contatti svariati decenni prima. Geoffrey ha appena ereditato un prestigioso titolo nobiliare dal padre, venuto a mancare di recente, ma essendo gravemente malato ha espresso il desiderio di riallacciare i rapporti con Emma prima che sia troppo tardi. I familiari di Geoffrey non sono affatto contenti della visita di Emma, che vedono come una possibile minaccia per la loro eredit\u00e0 e le cose si complicano quando Geoffrey muore per un avvelenamento da stricnina.\nBeverly di gioved\u00ec.\nJonathan Martin \u00e8 il vicesceriffo di Cabot Cove e in paese lo considerano tutti un uomo di grande generosit\u00e0 e un lavoratore coscienzioso; da qualche tempo per\u00f2 sua moglie Audrey soffre di una grave forma di depressione, cos\u00ec quando viene trovata morta nella cucina di casa con una pistola in mano, \u00e8 facile immaginare che si sia suicidata. Tuttavia lo sceriffo Tupper e Jessica scoprono che la notte della morte di Audrey Martin, suo marito Jonathan non si trovava sul posto di lavoro come si pensava e per di pi\u00f9 viene alla luce che Jonathan da parecchio tempo intrattiene delle relazioni con molte signore di mezza et\u00e0 di Cabot Cove, tra cui Eve Simpson, Phyllis Grant e perfino Beverly, l'infermiera del dottor Hazlitt. Ad ognuna di loro Jonathan dedica un giorno della settimana, naturalmente a insaputa delle altre, ma quando la storia diviene di dominio pubblico scoppia uno scandalo.\nUn regalo esplosivo.\nLa sceneggiatrice Gayle Yamada \u00e8 stata assunta dal produttore di una nota serie televisiva con l'incarico di scrivere un episodio palesemente ispirato all'ultimo libro scritto da Jessica. Gayle \u00e8 restia a commettere un plagio e cos\u00ec cerca la signora Fletcher per informarla di quanto sta avvenendo: la donna decide di incontrare personalmente il produttore ma questi viene ucciso per mezzo di un pacco regalo contenente un ordigno. La cerchia dei suoi nemici, gi\u00e0 di per s\u00e9 parecchio folta, ora comprende anche la signora Fletcher che diviene una dei sospettati.\nDelitto nel Giardino dell'Eden.\nCharlotte Welch, proprietaria di un albergo in un paesino dell'Oregon, \u00e8 morta in circostanze molto strane; sua sorella Mary Rose \u00e8 una cara amica di Jessica Fletcher e le racconta di volersi recare personalmente nel luogo dov'\u00e8 morta la donna per vederci chiaro. Poco prima di partire per\u00f2 Mary Rose viene investita da un'automobile e viene ricoverata in ospedale; credendo ai sospetti dell'amica, Jessica decide di condurre le indagini al posto suo e cos\u00ec si presenta in Oregon spacciandosi per Mary Rose Welch. Appena arrivata per\u00f2 la signora Fletcher si accorge che il Giardino dell'Eden, l'hotel di Charlotte, \u00e8 in realt\u00e0 una casa d'appuntamenti.\nLa lancia Algonkina.\nIn occasione dell'anniversario della fondazione di Cabot Cove, un nativo americano di nome George Longbow interrompe il discorso del sindaco scagliando una lancia algonchina sul palco e spiega a tutti di essere venuto in possesso di un documento storico nel quale si attesta che il territorio su cui sorge Cabot Cove era stato in realt\u00e0 donato ai pellirosse dall'esercito britannico. Mentre vengono eseguite le opportune perizie e ricerche, George entra in contrasto con Addison Langley, un imprenditore locale che ha basato la sua fortuna sulla compravendita di appezzamenti di terreno. Quando Langley viene trovato trafitto da una lancia, il primo sospettato \u00e8 naturalmente George ma Jessica Fletcher decide di aiutarlo a scagionarsi.\nCamera con delitto.\nJessica \u00e8 a New York in visita al nipote Grady ma l'appartamento del ragazzo dev'essere disinfestato cos\u00ec lui e sua zia trovano temporaneamente alloggio nel costosissimo hotel di Gary Harper, un ex compagno di scuola di Grady. In realt\u00e0 l'albergo \u00e8 di propriet\u00e0 della moglie di Gary, Cornelia, una donna molto pi\u00f9 grande di lui che probabilmente il ragazzo ha sposato solo per interesse. Nell'hotel soggiornano anche Nettie, la premurosa madre di Gary, e Sandra Clemens, di cui Grady era perdutamente innamorato ai tempi della scuola. Poco dopo la cena per\u00f2 Sandra viene trovata uccisa nella sua camera e Grady, che ne ha scoperto il cadavere, diviene un indiziato.\nZuppa di pesce ai barbiturici.\nLo sceriffo Tupper riceve l'inaspettata visita di sua sorella Winnie, che gli racconta di aver appena lasciato il rozzo marito Elmo; lo sceriffo \u00e8 contento perch\u00e9 non ha mai amato molto il cognato ma poco dopo l'uomo si presenta a Cabot Cove cercando di convincere la moglie a ritornare a casa. Insieme a Elmo si presentano il fratellastro Harold e la sorella Flo insieme al marito Kenny e diviene subito chiaro che le dinamiche familiari sono piuttosto particolari. Per mettere pace, la signora Fletcher invita tutti a cena a casa sua e serve agli ospiti la sua speciale zuppa di pesce, ma subito dopo il pasto i commensali si sentono male e sono costretti a correre in ospedale. Dalle analisi emerge che qualcuno ha rovesciato dei barbiturici nella zuppa e le cose si aggravano quando Elmo muore per via dell'avvelenamento.\nQuando appare una cometa.\nJessica si reca a casa della nipote Carrie per farle una sorpresa ma la donna non \u00e8 in casa; il marito di Carrie, l'astronomo Leonard Palmer, \u00e8 molto impegnato perch\u00e9 \u00e8 in attesa dell'apparizione di una cometa e a Jessica sembra subito chiaro che il matrimonio tra i due \u00e8 in una fase di crisi. Una sera Leonard scappa dall'osservatorio e la mattina dopo viene rinvenuto il cadavere di Drake Eaton; il telescopio dell'osservatorio \u00e8 puntato in direzione della finestra dell'uomo e nella sua casa aveva trovato ospitalit\u00e0 proprio Carrie, che con Drake aveva avuto una relazione: per questo motivo Leonard \u00e8 il principale sospettato dell'omicidio.\nLa maledizione di Daanav.\nJessica e Seth si trovano a Washington quando la signora Fletcher convince il suo amico a fare visita al fratello Richard, che vive nel Maryland e con cui Seth ha dei dissapori da molti anni. Dopo essere rimasto vedovo Richard ha sposato in seconde nozze la giovane Alice, che non \u00e8 vista di buon occhio dai figli dell'uomo, Mark e Carolyn. Richard tuttavia ama molto la nuova moglie e da poco le ha acquistato un bellissimo collier con un rubino indiano, il Daanav, che per\u00f2 secondo il diplomatico Vikram Singh \u00e8 maledetto. Gli Hazlitt non credono a questa storia ma mentre Alice lo indossa rischia di morire asfissiata nel garage di casa. Nel frattempo Seth e Richard riescono finalmente a distendere i loro rapporti dopo tanto tempo, ma il mattino dopo Richard viene trovato morto nel suo studio, con la porta chiusa dall'interno e il rubino nella stanza.\nDue spari nel buio.\nJessica \u00e8 stata invitata a Savannah dal suo amico commediografo Eugene McClenden, che da tempo le dice di volerle fare una proposta. Incuriosita Jessica si reca a casa dell'amico dove scopre che l'uomo \u00e8 gravemente ammalato e siccome gli restano pochi mesi di vita le chiede di sposarlo in modo da non lasciare l'eredit\u00e0 ai suoi familiari. La proposta lascia Jessica allibita e le cose divengono sempre pi\u00f9 complesse quando Eugene viene trovato accanto al cadavere di Jonathan Keeler, il consulente finanziario che ha causato grosse perdite alla sua famiglia.\nOmicidio allo specchio.\nLa signora Fletcher si trova nel Connecticut per una convention; uscendo dall'hotel assiste ad un incidente stradale e l'autista, capendo di stare per morire, chiede che sia chiamato un prete. Prima di spirare l'autista confessa di aver ucciso un uomo di nome Carl Cosgrove e Jessica origlia tutto, ma quando lo riferisce al sergente Cooper questi si dimostra molto scettico. In effetti la moglie del signor Cosgrove, interpellata telefonicamente, sostiene che suo marito sia vivo e vegeto; poco dopo per\u00f2 viene rinvenuto il suo cadavere e la signora Fletcher ci vuole vedere chiaro.\nOmicidio d'annata.\nJessica si trova nella villa dei Gambini, una famiglia italoamericana molto nota nel campo della produzione vitivinicola. Il nonno Salvatore, in procinto di festeggiare il suo compleanno, confessa a Jessica di essere molto preoccupato per le sorti dell'azienda perch\u00e9, pur essendoci i suoi figli Marco e Stella e la nuora Fiona, \u00e8 convinto che i tre nipoti non abbiano alcun interesse verso l'attivit\u00e0 di famiglia: Paul \u00e8 un giocatore di football disposto a tutto per fare carriera, Tony \u00e8 un giocatore d'azzardo pieno di debiti, Michelle si accompagna sempre a uomini sbagliati. Quando Tony si fa male in un incidente, Jessica si convince che qualcuno stia attentando alla vita di Salvatore ma lui non ci vuole credere; l'indomani, per\u00f2, nella cantina della villa viene rinvenuto il cadavere del fidanzato di Michelle, che si scopre essere un emissario della mafia.\nBenedict Arnold ha dormito qui.\nL'anziana Tillie Adams, vicina di casa della signora Fletcher, muore improvvisamente e Jessica \u00e8 nominata sua esecutrice testamentaria. Insieme al dottor Hazlitt la donna si occupa di catalogare tutti gli oggetti di Tillie, che aveva una casa piena di ciarpame e nel frattempo scopre che secondo le volont\u00e0 della defunta la casa andr\u00e0 alla nipote Liza mentre il suo contenuto andr\u00e0 all'antiquario Benny Tibbles. Pochi giorni dopo per\u00f2 emerge il fatto che nella casa di Tillie un tempo ha dormito Benedict Arnold, il quale vi ha nascosto all'interno un tesoro.\nNuova ricetta per il pesce.\nJessica \u00e8 nuovamente in visita dal nipote Grady, che si \u00e8 fidanzato con la giovane Donna Mayberry e vuole presentarle sua zia. Donna tiene la contabilit\u00e0 per il ristorante dei fratelli Brooke, che per\u00f2 sta attraversando una fase critica per via della concorrenza del ristorante di Valentino Reggiore. Come se non bastasse, l'antipatico ma\u00eetre del ristorante dei Brooke viene ucciso nella cella frigorifera del locale, colpito a morte con un grosso pesce surgelato e del delitto viene sospettata proprio Donna. Jessica si vede costretta ad indagare.\nIl fuggiasco.\nLa signora Fletcher si reca nel Saskatchewan per visitare la nipote Jill, che si \u00e8 affiliata ad una compagnia di rodeo itinerante. La madre di Jill, temendo che si sia innamorata dell'uomo sbagliato, ha chiesto a Jessica di accertarsi della situazione di sua figlia ma effettivamente la signora Fletcher non ha nulla da obiettare sul nuovo fidanzato di Jill, il simpatico Marty Reed. Una notte, mentre l'allenatore di Marty si trova nella roulotte del medico che segue la compagnia, il dottor Schaefer, scoppia un incendio nel quale il dottore muore. Jessica quindi si convince che l'incendio sia stato doloso.\nLa morte usa il computer.\nWalter Knapf ha scritto una commedia teatrale usando come soggetto un libro della signora Fletcher, sua ex insegnante, invitandola a Broadway per la prima. In realt\u00e0 lo spettacolo differisce molto dall'originale e dopo la messa in scena la critica si divide: l'importante critico Danny O' Mara esprime apprezzamento mentre il meno prestigioso Elliot Easterbrook stronca totalmente lo spettacolo. I due non sono certo in buoni rapporti e cos\u00ec, quando O' Mara viene rinvenuto cadavere e Easterbrook viene trovato accanto a lui con in mano l'arma del delitto, le conclusioni appaiono molto facili per tutti tranne che per Jessica.\nLa fiera elettorale.\nKathleen Lane \u00e8 una politica candidata al Senato degli Stati Uniti e nelle primarie deve affrontare il grande favorito Arthur Drelinger, sebbene i sondaggi la diano in rimonta. Quando il suo speechwriter si dimette, Kathleen chiede alla sua cara amica Jessica Fletcher di sostituirlo e lei accetta. La campagna elettorale per\u00f2 \u00e8 molto combattuta e a un certo punto il giornalista Edmund Hall mostra in televisione delle foto che lasciano intendere che ci sia una relazione extraconiugale tra Kathleen e il giovane direttore della sua campagna Bud Johnson. Quando Bud cade dalla sua finestra Jessica si convince che non si tratti di suicidio e cerca di indagare continuando a fornire il suo supporto alla campagna politica dell'amica."}
{"id": "1815230", "revid": "767487", "url": "https://it.wikipedia.org/wiki?curid=1815230", "title": "Ghiacciaio Wright superiore", "text": "Il ghiacciaio Wright superiore \u00e8 un piccolo e ripido ghiacciaio lungo circa 10\u00a0km situato nella regione centro-occidentale della Dipendenza di Ross, in Antartide. Il ghiacciaio, il cui punto pi\u00f9 alto si trova a circa , si trova in particolare all'estremit\u00e0 occidentale della valle di Wright, tra le estremit\u00e0 occidentali della dorsale Olympus, a nord, e della dorsale Asgard, a sud, dove fluisce verso est, a partire dalle cascate di ghiaccio Airdevronsix e terminando il suo percorso poco all'interno della valle, in corrispondenza dell'inizio di una zona pianeggiante e fortemente erosa, verosimilmente creata proprio dallo stesso ghiacciaio durante il suo ritiro avvenuto in epoche passate, chiamata Labirinto.\nStoria.\nCome il ghiacciaio Wright inferiore, situato all'estermit\u00e0 opposta della valle, anche il ghiacciaio Wright superiore \u00e8 stato cos\u00ec battezzato dai membri della spedizione di ricerca antartica svolta dalla Universit\u00e0 Victoria di Wellington nel 1958-59 in onore di C. S. Wright, un fisico facente parte della spedizione Discovery, condotta dal 1904 al 1907 e comandata dal capitano Robert Falcon Scott."}
{"id": "1815231", "revid": "1305772", "url": "https://it.wikipedia.org/wiki?curid=1815231", "title": "Ghiacciaio Wright", "text": "Due ghiacciai antartici portano il nome di Wright:"}
{"id": "1815232", "revid": "146644", "url": "https://it.wikipedia.org/wiki?curid=1815232", "title": "Wright Upper Glacier", "text": ""}
{"id": "1815233", "revid": "287204", "url": "https://it.wikipedia.org/wiki?curid=1815233", "title": "Umit Korkmaz", "text": ""}
{"id": "1815236", "revid": "599013", "url": "https://it.wikipedia.org/wiki?curid=1815236", "title": "Assassinio allo specchio", "text": ""}
{"id": "1815239", "revid": "1345932", "url": "https://it.wikipedia.org/wiki?curid=1815239", "title": "Ghiacciaio Wright inferiore", "text": "Il ghiacciaio Wright inferiore \u00e8 un ghiacciaio lungo circa 12\u00a0km situato nella regione centro-occidentale della Dipendenza di Ross, in Antartide. Il ghiacciaio, il cui punto pi\u00f9 alto si trova a circa , si trova in particolare all'estremit\u00e0 orientale della valle di Wright, tra le estremit\u00e0 orientali della dorsale Olympus, a nord, e della dorsale Asgard, a sud, dove fluisce verso est, fino a unire il proprio flusso, a cui nel frattempo si \u00e8 unito quello di diversi ghiacciai, a quello del ghiacciaio pedemontano Wilson.\nStoria.\nIl ghiacciaio era stato inizialmente battezzato \"ghiacciaio Wright\" dai membri della spedizione Discovery, condotta dal 1904 al 1907 e comandata dal capitano Robert Falcon Scott, in onore di C. S. Wright, un fisico facente parte della spedizione, ma in seguito \u00e8 stato battezzato con il suo attuale nome dai membri della spedizione di ricerca antartica svolta dalla Universit\u00e0 Victoria di Wellington nel 1958-59 per distinguerlo dal ghiacciaio Wright superiore, anch'esso da loro cos\u00ec battezzato."}
{"id": "1815240", "revid": "146644", "url": "https://it.wikipedia.org/wiki?curid=1815240", "title": "Wright Lower Glacier", "text": ""}
{"id": "1815242", "revid": "300067", "url": "https://it.wikipedia.org/wiki?curid=1815242", "title": "Mildred Didrikson", "text": ""}
{"id": "1815248", "revid": "120064579", "url": "https://it.wikipedia.org/wiki?curid=1815248", "title": "Monte Galbiga", "text": "Il monte Galbiga \u00e8 una montagna delle Prealpi Luganesi, alta 1.698\u00a0m s.l.m. Si trova in provincia di Como sulla sponda occidentale del Lario, chiude ad ovest la val Perlana.\nDescrizione.\nDalla vetta nelle giornate terse si possono vedere ben sei laghi in fila: da sud-ovest a nord-est il Lago Maggiore, il lago di Muzzano, il lago di Lugano, il lago del Piano, il lago di Como e il lago di Mezzola. Inoltre \u00e8 ben visibile a nord la cittadina di Porlezza, il monte Grona e a sud la val Perlana e la val d'Intelvi. Non manca una bella vista sulle Alpi tra le quali spicca il Monte Rosa.\nRifugi.\nIl rifugio Venini-Cornelio sorge a 1576\u00a0m s.l.m. nella sella tra il monte Galbiga ed il monte di Tremezzo. Un cannone anticarro 47/32 Mod. 1935 del Regio Esercito \u00e8 posteggiato nel piazzale davanti all'edificio.\nOsservatorio.\nDal 2002 \u00e8 attivo un osservatorio astronomico con cupola del diametro di 4\u00a0m e un telescopio Schmidt Cassegrain da 35,6\u00a0cm.\nCuriosit\u00e0.\nNei pressi della vetta \u00e8 sito un piccolo osservatorio astronomico e sulla cima sono posti una croce, una statuina della Vergine, un altare ed uno spazio adibito a chiesa, inaugurati e benedetti dal cardinale Carlo Maria Martini.\nCollegamenti esterni.\nIl monte Calbiga su geofinder.ch."}
{"id": "1815249", "revid": "1121152", "url": "https://it.wikipedia.org/wiki?curid=1815249", "title": "Analisi costi utilit\u00e0", "text": "L'analisi costi-utilit\u00e0 (\"cost-utility analysis\") \u00e8 un metodo di valutazione di progetti di investimento medico-sanitari.\nSi tratta di una particolare forma di analisi costi efficacia (CEA) che utilizza il QALY (\"Quality Adjusted Life Years\"), una misura di incremento di aspettativa di vita media corretto per la qualit\u00e0 della stessa, per quantificare gli effetti del progetto.\nCaratteristiche ed impiego.\nNell'ambito dei progetti medico-sanitari, settore in cui \u00e8 stata ampia l'applicazione dell'analisi costi-efficacia, si \u00e8 avvertita l'esigenza di raffinare l'indicatore di effetto utilizzato per la costruzione di indici costi-efficacia. Da questa esigenza \u00e8 nata la cosiddetta analisi costi-utilit\u00e0, un particolare tipo di analisi costi efficacia per la valutazione dei progetti sanitari che utilizza per quantificare gli effetti il QALY (Quality Adjusted Life Years), una misura di incremento di aspettativa di vita media corretto per la qualit\u00e0 della stessa.\nL'analisi costi-utilit\u00e0 pu\u00f2 essere considerata un tentativo di superare il limite di mono-dimensionalit\u00e0 della CEA, cercando di tenere conto contemporaneamente della qualit\u00e0 e degli anni di vita. Per questo trova applicazione specialmente in quei casi di interventi che comportano un qualche trade-off tra qualit\u00e0 e durata della vita.\nUna delle prime applicazioni dell'analisi costi-utilit\u00e0 \u00e8 stata lo studio di Zeckhauser e Shepard (1976) sugli effetti dell'introduzione delle unit\u00e0 coronariche mobili. Da allora, molti sono stati gli studi di valutazione degli interventi in campo sanitario che hanno utilizzato tale metodologia di analisi (Torrance, 1986; Elixhauser et al., 1993) e tale analisi \u00e8 stata adottata anche dal servizio sanitario nazionale britannico.\nQALY e analisi costi-utilit\u00e0.\nLa determinazione dei rapporti in termini di QALY degli anni trascorsi nei diversi stati di salute \u00e8 la questione chiave dell'analisi e viene compiuta tramite il riferimento alla valutazione soggettiva degli individui. Le preferenze, espresse su scale continue, sono rilevate con diverse metodologie standard (Drummond et al., 1997):\nVi sono poi questionari basati su sistemi standard di descrizione dei diversi stati di salute, come l\"'EuroQol EQ-5D\", che classifica le patologie tenendo conto delle diverse dimensioni su cui impattano (mobilit\u00e0, dolore, ansia, ecc..).\nVa in ogni caso considerato che la misurazione in termini di QALY basata su tali valutazioni \u00e8 in genere molto variabile tra individui e presenta anche differenze sistematiche. Cos\u00ec, ad es., chi non soffre di una certa malattia tende di solito a dare valutazioni pi\u00f9 pessimistiche circa la qualit\u00e0 della vita degli affetti da quella malattia rispetto a coloro i quali invece ne soffrono.\nIndici alternativi.\nPer superare alcuni dei problemi del QALY sono stati proposti indici alternativi per l'analisi costi-utilit\u00e0, come il SAVE (\"Saved young life equivalent\"), in cui agli intervistati non viene richiesto di valutare, direttamente o indirettamente, la qualit\u00e0 della vita nelle diverse condizioni di salute, ma di esprimere un giudizio sul dato progetto confrontandolo con uno alternativo che salvi la vita ad un ragazzo e ne ristabilisca le perfette condizioni di salute, considerato come il massimo obiettivo di intervento realizzabile.\nIn ogni caso, il QALY risulta la misura pi\u00f9 utilizzata e gli indici alternativi proposti non sono affatto esenti da difetti. Questo perch\u00e9 condividono con il QALY l'impostazione di fondo, cio\u00e8 il cercare di riportare ad una sola dimensione quantitativa, e come tale facilmente misurabile e confrontabile, un fenomeno multi-dimensionale e qualitativo come la qualit\u00e0 della vita. Questo, se da un lato semplifica l'analisi operativa dei progetti e l'assoggetta a criteri quantitativi, dall'altro introduce inevitabili approssimazioni in altri aspetti della valutazione.\nQuesta \"reductio ad unum\" \u00e8 un passo inevitabile che accomuna l'analisi costi-utilit\u00e0 all'analisi costi benefici. La differenza sta che, mentre nell'analisi costi benefici, in linea con la tradizione economica marshalliana, il passo \u00e8 compiuto attraverso il riferimento alla disponibilit\u00e0 a pagare delle persone, nell'analisi costi utilit\u00e0 si rinuncia alla monetizzazione e si chiedono valutazioni in termini di QALY."}
{"id": "1815251", "revid": "767487", "url": "https://it.wikipedia.org/wiki?curid=1815251", "title": "Pawe\u0142 Gola\u0144ski", "text": "Carriera.\nClub.\nDopo aver iniziato in seconda divisione con l'\u0141KS \u0141\u00f3d\u017a, fu acquistato nel 2005 dal Korona Kielce, squadra di Orange Estraklasa, e contribu\u00ec al raggiungimento della finale di Coppa di Polonia 2007 dove il Korona fu sconfitto dal Dyskobolia Grodzisk Wielkopolski 0-2. Sempre nel 2007 fu acquistato dalla Steaua Bucarest su ordine di Gheorghe Hagi. Tuttavia l'allenatore romeno fu costretto a dimettersi due mesi dopo l'arrivo di Gola\u0144ski.\nNazionale.\nCon la conta attualmente 10 presenze impreziosite da una rete. Fu parte della rappresentativa Under-18 che trionf\u00f2 europei di categoria del 2001. Gioc\u00f2 la sua prima partita con la Nazionale maggiore nel 2006 in occasione dell'amichevole persa 0-2 contro la . \u00c8 stato convocato dal Commissario tecnico Leo Beenhakker per il ."}
{"id": "1815253", "revid": "767487", "url": "https://it.wikipedia.org/wiki?curid=1815253", "title": "Wrath (Fullmetal Alchemist)", "text": ""}
{"id": "1815255", "revid": "599013", "url": "https://it.wikipedia.org/wiki?curid=1815255", "title": "Eduardo Hurtado", "text": "Carriera.\nClub.\nComincia nelle giovanili in Ecuador, e la sua prima squadra professionistica \u00e8 il Valdez SC. Da l\u00ec il trasferimento in Europa, in Svizzera per la precisione, all', a cui rimane per una sola stagione, prima di tornare in America, ai cileni del Colo Colo. L'Emelec \u00e8 l'ultima squadra dell'Ecuador in cui passa prima di iniziare la sua carriera negli Stati Uniti; i Los Angeles Galaxy lo utilizzano come centravanti nel periodo tra 1995 e 1996, in cui segna 21 gol in 30 gare. Inizia poi un giro di prestiti all'LDU Quito, nell'intervallo di tempo tra i quali \u00e8 venduto ai New York MetroStars. I New England Revolution si aggiudicano la punta nel 2000, ma lo mandano nuovamente in prestito all'LDU Quito dopo solo 3 presenze. Hurtado cerca allora una svolta e passa agli argentini dell'Argentinos Juniors e poi agli scozzesi dell', sua ultima squadra europea. Il ritorno in Ecuador avviene nel 2002 quando il Barcelona Sporting Club lo preleva per la stagione 2002-2003. Passa poi all'El Nacional di Quito, ai cileni dell'Universidad Concepcion e di nuovo in Ecuador nel Centro Deportivo Olmedo. Nel 2007 cerca l'avventura colombiana con il Deportivo Pereira, a 39 anni. Nel 2008 decide inizialmente di ritirarsi, ma nel 2010 firma per il Patria, club della seconda divisione ecuadoriana.\nNazionale.\nMembro fisso dell' dal 1992 al 2002, \u00e8 il secondo miglior realizzatore della storia della sua nazionale con 26 reti."}
{"id": "1815256", "revid": "106908", "url": "https://it.wikipedia.org/wiki?curid=1815256", "title": "Pierre de La Rue", "text": "Vita.\nNacque probabilmente a Tournai, nel Belgio odierno, dove ricevette l'istruzione musicale nella locale Cattedrale. Nel 1489 era retribuito dalla Confraternita di Nostra Signora a 's-Hertogenbosch. Nel 1492 divenne membro effettivo della Confraternita, ma soprattutto entr\u00f2 nella Grande chapelle al servizio della Corte borgognona degli Asburgo, dove rimase per il resto della sua vita, con una parentesi di due anni in Spagna, al servizio di Giovanna di Castiglia dal 1506. Alla Chapelle, al seguito della quale fece vari viaggi in Europa, ebbe occasione di incontrare Josquin Desprez e Isaac. Si ritir\u00f2 due anni prima della morte. \nLa Grande chapelle, che era passata agli Asburgo con la fine del Ducato di Borgogna, aveva una storia importante. Era stato il centro di attivit\u00e0 dei compositori della scuola di Borgogna e vi avevano lavorato musicisti del calibro di Guillaume Dufay e Antoine Busnois; non mancavano manoscritti della musica di Johannes Ockeghem ed erano ancora probabilmente eseguiti i lavori dei compositori legati al Ducato di Borgogna, come Hayne van Ghizeghem e Robert Morton. Qualit\u00e0 e organizzazione erano paragonabili a quella della Cappella papale romana; all'inizio del XVI secolo lavorarono alla Chapelle anche compositori come Marbrianus de Orto e Alexander Agricola. \nOpere.\nScrisse messe, mottetti, Magnificat, versioni delle Lamentazioni e, in campo non sacro, chansons. Dal punto di vista stilistico, i suoi lavori sono molto vicini a quelli di Josquin Desprez e questo ha fatto s\u00ec che alcuni lavori dell'uno siano stati talvolta attribuiti all'altro. Ma vi sono delle peculiarit\u00e0 nel suo stile: ha una certa preferenza per le tessiture vocali orientate verso il basso; fa uso del cromatismo in misura maggiore di molti contemporanei; \u00e8 stato uno dei primi a espandere il numero delle voci da quattro a cinque e sei; la Missa Ave sanctissima Maria \u00e8 forse la prima scritta interamente a sei voci; \u00e8 pure interamente in canone e per questo aspetto ricorda certi lavori di Johannes Ockeghem; predilige in modo particolare la scrittura in canone; scrisse due messe basate sulla melodia \"L'homme arm\u00e9\", come Josquin Desprez, Crist\u00f3bal de Morales e Palestrina (molti altri compositori rinascimentali ne scrissero una), la seconda delle quali comincia e finisce con canoni mensurali: le voci intonano le stesse note ma con un metro diverso. Si tratta di un virtuosismo compositivo impiegato anche da Josquin Desprez e, in precedenza, da Johannes Ockeghem, ma l\"'Agnus Dei\" conclusivo di questa messa \u00e8 l'unico canone mensurale a quattro voci del periodo che conosciamo.\nLa Rue scrisse sei lavori completamente canonici, dall'inizio alla fine, due messe, tre mottetti e una chanson. Altre tre messe, due mottetti e tre chansons sono canoniche ma non completamente, con alcune sezioni libere. Vari altri lavori poi contengono sezioni canoniche. Nell'utilizzo della scrittura in canone potrebbe essere stato influenzato da Matthaeus Pipelare, autore di una delle prime messe canoniche, che quasi certamente conosceva dato che era nel repertorio della Grande chapelle.\nPierre de La Rue \u00e8 stato anche uno dei primi ad usare la tecnica della parodia nella messa (la messa, cio\u00e8, \u00e8 costruita non su una melodia, ma su alcuni passi scelti da pi\u00f9 voci di una preesistente composizione polifonica). In altre messe utilizza la tecnica tradizionale del \"cantus firmus\", raramente per\u00f2 in modo stretto. Spesso preferisce la tecnica della parafrasi, nella quale la melodia di base \u00e8 arricchita e passa da una voce all'altra. \u00c8 autore di una delle prime messe da Requiem che ci sono pervenute, uno dei suoi lavori pi\u00f9 noti. La struttura \u00e8 la seguente: \"Introitus\", \"Kyrie\", \"Tractus\", \"Offertorium\", \"Sanctus\", \"Agnus Dei\", \"Communio\". Come nel precedente Requiem di Johannes Ockeghem manca il \"Dies irae\", secondo una prassi liturgica francese. Qui vi \u00e8 un'enfasi particolare sulle voci inferiori, anche pi\u00f9 che in altre sue composizioni. I mottetti di Pierre de La Rue sono prevalentemente a quattro voci, con ampio uso della tecnica dell'imitazione, ma non di solito all'inizio come nei mottetti di Josquin. Nelle sue chansons troviamo stili diversi: alcune ricordano, ad esempio, Hayne van Ghizeghem o Gilles Binchois, altre usano lo stile imitativo dell'epoca."}
{"id": "1815258", "revid": "339392", "url": "https://it.wikipedia.org/wiki?curid=1815258", "title": "Carico critico di Eulero", "text": ""}
{"id": "1815259", "revid": "287204", "url": "https://it.wikipedia.org/wiki?curid=1815259", "title": "Idflieg", "text": "LIdflieg, contrazione del tedesco Inspektion der Fliegertruppen ovvero Ispettorato dell'Aviazione dell'esercito (letteralmente le truppe dell'aria), era l'ente preposto all'amministrazione ed alla regolamentazione in merito alla tedesca Luftstreitkr\u00e4fte, il servizio aereo dell'Esercito imperiale tedesco, durante la prima guerra mondiale.\nFondato nel 1911, il suo nome \u00e8 legato alla regolamentazione delle designazioni applicate ai velivoli prodotti dalle aziende nazionali, caratterizzate in base all'armamento, alla configurazione alare, all'equipaggio, in pratica al ruolo al quale era destinato il velivolo."}
{"id": "1815264", "revid": "1543377", "url": "https://it.wikipedia.org/wiki?curid=1815264", "title": "While My Guitar Gently Weeps", "text": "While My Guitar Gently Weeps \u00e8 una canzone dei Beatles, composta da George Harrison e pubblicata nell'album \"The Beatles\" del 1968 (anche noto come \"White Album\").\nSi tratta di uno dei brani del gruppo che ospitarono contributi di musicisti di nome e non solo turnisti: la chitarra aggiunta appartiene infatti a Eric Clapton, amico di Harrison e futuro marito della prima moglie di costui, Pattie Boyd.\nBench\u00e9 sia nota la sua partecipazione alle sedute di incisione, Clapton non figura ufficialmente accreditato\nHarrison compose \"While My Guitar Gently Weeps\" come un esercizio di casualit\u00e0 ispirato all\"'I Ching\" cinese. La canzone esprime il suo rammarico per le potenzialit\u00e0 inespresse del mondo verso l'amore universale, al quale egli si riferisce con le parole: \"\u00abThe love there that's sleeping\u00bb\". Inizialmente Harrison registr\u00f2 un nastro demo acustico della canzone accompagnandosi con chitarra acustica e organo \u2013 versione in seguito apparsa nella compilation \"Anthology 3\" del 1996, e con l'aggiunta di un accompagnamento d'archi arrangiato da George Martin, nell'album \"Love\" del 2006. L'incisione in studio della versione dei Beatles si svolse nel settembre 1968, e a quel punto l'arrangiamento folk era stato rimpiazzato da una produzione in stile hard rock. La registrazione fu una delle molte collaborazioni tra Harrison e Clapton durante la fine degli anni sessanta e venne seguita dalla scrittura a due mani della canzone \"Badge\" per i Cream, il gruppo di Clapton.\nAlla sua pubblicazione, \"While My Guitar Gently Weeps\" venne incensata dalla critica, e da allora \u00e8 ritenuta uno dei migliori brani in assoluto di George Harrison, esempio riconosciuto della sua maturit\u00e0 come autore. La rivista \"Rolling Stone\" classific\u00f2 \"While My Guitar Gently Weeps\" alla posizione numero 136 della sua lista delle \"500 migliori canzoni di sempre\", settima nella classifica \"100 Greatest Guitar Songs of All Time\", e alla posizione numero 10 nella lista \"The Beatles 100 Greatest Songs\". L'assolo di chitarra suonato da Eric Clapton \u00e8 stato classificato 42\u00ba assolo migliore del mondo dalla rivista \"Guitar World\".\nIl brano.\nOrigine e storia.\nLa fonte d'ispirazione del brano venne a Harrison dalla lettura di un libro, l'\"I Ching\". Disse lo stesso Harrison: \u00abIn Oriente ogni cosa \u00e8 connessa con ogni altra cosa, mentre in Occidente \u00e8 solo una coincidenza\u00bb. Recandosi con questa idea in testa a casa dei suoi genitori nell'Inghilterra settentrionale, Harrison cominci\u00f2 a scrivere una canzone partendo dalle prime parole viste in un libro aperto a caso. Queste parole furono \"Gently Weeps\" (\"piange dolcemente\"); e cos\u00ec inizi\u00f2 immediatamente a lavorare. Raccont\u00f2 poi che le prime stesure della canzone furono modificate, tagliate e cambiate in continuazione.\nGeorge Harrison scrisse \"While My Guitar Gently Weeps\" al ritorno dall'India, dove i Beatles si erano recati per studiare meditazione trascendentale sotto la guida del Maharishi Mahesh Yogi nella primavera del 1968. Il soggiorno aveva fatto riavvicinare Harrison alla chitarra come suo strumento principale, dopo l'infatuazione per il sitar indiano nel periodo 1966-67, e segn\u00f2 inoltre l'inizio di un prolifico periodo come autore.\nLa canzone riflette l'atmosfera pesante venutasi a creare nei Beatles dopo il soggiorno in India. Eric Clapton, chitarrista con il quale Harrison aveva stretto amicizia e collaborato nel 1968 come distrazione dai Beatles, disse che \"While My Guitar Gently Weeps\" verteva sull'isolamento spirituale di Harrison nella band.\nUn nastro demo che Harrison registr\u00f2 nella sua casa a Esher include una strofa aggiuntiva non utilizzata nella versione definitiva, ma di grande impatto emotivo: \"\u00abI look at the trouble and hate that is raging / While my guitar gently weeps / As I'm sitting here, doing nothing but ageing... \u00bb\" (\"Osservo il problema e l'odio che infuria / Mentre la mia chitarra piange dolcemente / Me ne resto seduto qui, non facendo altro che invecchiare\"). Questa versione preliminare include inoltre la frase: \"\u00abThe problems you sow are the troubles you're reaping\u00bb\" (\"I problemi che semini sono i problemi che stai raccogliendo\"), anch'essa scartata.\nMusica e testo.\n\"While My Guitar Gently Weeps\" \u00e8 una delle poche canzoni dei Beatles di inizio 1968 che cambiarono significativamente dai provini iniziali alla versione ufficiale. Il demo iniziale di Harrison suggerisce un'influenza folk, mentre la versione dei Beatles \u00e8 nello stile heavy rock tipico del materiale pi\u00f9 maturo della band alla fine degli anni sessanta.\nHarrison registr\u00f2 il demo originale con chitarra acustica solista e organo; questa versione contiene una strofa in pi\u00f9 di quella ufficiale, e pu\u00f2 essere ascoltata nell'album \"Anthology 3\". Una versione riarrangiata, con archi scritti da George Martin, \u00e8 nella raccolta \"Love\". Eric Clapton, buon amico di George Harrison, suon\u00f2 l'assolo di chitarra nella versione ufficiale con una Gibson Les Paul, mentre al \"Concert for Bangladesh\" esegu\u00ec l'assolo su una Gibson Byrdland.\nNel testo di \"While My Guitar Gently Weeps\", Harrison rivisita il tema dell'amore universale e delle preoccupazioni filosofiche evidenti nelle sue recenti composizioni \"indiane\", in particolare \"Within You Without You\". La canzone \u00e8 un lamento per come l'amore universale verso l'umanit\u00e0, sebbene sia latente in ogni individuo, rimanga in gran parte inespresso. Nella descrizione del teologo Dale Allison, il brano \"convoglia un'angoscia spirituale e un punto di vista religioso urgente senza essere esplicitamente teologico\". Harrison canta dal punto di vista di un \"illuminato\" dalla grazia divina, dichiarando di percepire \"l'amore che sta dormendo\". Inoltre, in tono vagamente accusatorio, afferma che le persone sono state \"corrotte\" e \"distolte\" dalla loro prospettiva naturale.\nSecondo il biografo di Harrison Joshua Greene, il messaggio della canzone riflette il pessimismo derivante dagli avvenimenti mondiali nel 1968, come gli assassinii di Martin Luther King e Robert Kennedy negli Stati Uniti, e l'oppressione sovietica della Cecoslovacchia.\nRegistrazione.\nLa canzone fu registrata dagli altri membri del gruppo con poco interesse. La band ri-registr\u00f2 il brano pi\u00f9 volte, anche con nastri di chitarra al contrario, ma il progetto fall\u00ec. Deluso, ma non arreso, Harrison invit\u00f2 Eric Clapton a passare la giornata in studio con lui nonostante i dubbi di quest'ultimo, perch\u00e9 nessuno aveva mai suonato prima in una canzone dei Beatles; ma alla fine accett\u00f2. L'inclusione di Clapton fu un sollievo per la band che attraversava un momento di tensione.\nTentativi iniziali e traccia base.\nI Beatles effettuarono svariati tentativi di registrare \"While My Guitar Gently Weeps\" durante le sessioni per il \"White Album\". Le sedute in studio, iniziate alla fine di maggio 1968, si caratterizzarono per una generale mancanza di interesse e coesione tra i quattro membri della band, e da quella che i compagni di Lennon videro come una presenza altamente intrusiva, l'arrivo di Y\u014dko Ono. In questa atmosfera, Harrison era stato inizialmente timoroso di sottoporre ai compagni la sua nuova composizione. La take 1 del 25 luglio \u2013 la versione poi inclusa in \"Anthology 3\" \u2013 \u00e8 una performance solista da parte di Harrison, che suona la chitarra acustica Gibson J-200, con sovraincisa una parte di armonium.\nLe sessioni del 16 agosto e del 3 e 5 settembre produssero quattordici take della canzone incise da parte dei Beatles al completo. Nel caso della versione del 16 agosto, la take segn\u00f2 la prima volta nella quale i Beatles utilizzarono un mixer a otto piste, e Harrison sovraincise un assolo di chitarra al contrario, come aveva fatto due anni prima per \"I'm Only Sleeping\", sull'album \"Revolver\", ma non rimase soddisfatto del risultato finale e scart\u00f2 l'idea. I Beatles allora rielaborarono la traccia base registrandone un totale di 28 take tra il 3 e il 5 settembre \u2013 giorno nel quale Ringo Starr torn\u00f2 nel gruppo dopo il suo momentaneo abbandono del 22 agosto, per contrasti con McCartney. Harrison convinse la band a dare il bentornato a Ringo posizionando vari mazzi di fiori sulla sua batteria, continuando comunque a pensare che i suoi compagni di gruppo non stessero impegnandosi a sufficienza nella registrazione della sua canzone.\nSovraincisioni.\nIl 6 settembre, durante un viaggio dal Surrey a Londra, Harrison chiese a Clapton di suonare la chitarra nella traccia. Clapton, che riconosceva il talento di Harrison come autore di canzoni, e considerava le sue potenzialit\u00e0 troppo spesso sottovalutate da Lennon &amp; McCartney, nondimeno era abbastanza restio dal partecipare, intimorito da una \"sessione dei Beatles\"; e la sua risposta iniziale fu: \u00abNon posso farlo. Nessuno ha mai suonato in un disco dei Beatles\u00bb. Harrison riusc\u00ec a convincerlo comunque, e l'assolo suonato da Clapton alla chitarra elettrica venne sovrainciso in serata. Ricordando la sessione in questione nella sua autobiografia del 2007, Clapton scrisse che, mentre Lennon e McCartney sembravano abbastanza svogliati, egli pens\u00f2 fin da subito che la canzone fosse \"fantastica\", aggiungendo: \u00abSapevo che George era soddisfatto, perch\u00e9 continuava a riascoltarla di continuo nella sala di controllo\u00bb.\nHarrison disse che la presenza di Clapton in studio port\u00f2 i suoi compagni di band \"ad impegnarsi maggiormente\" e \"a comportarsi in maniera amichevole\". I Beatles proseguirono poi con altre sovraincisioni, che inclusero un motivo ascendente di pianoforte, suonato da McCartney sull'introduzione, una parte di organo Hammond di Harrison, ed ulteriori percussioni da parte di Starr. McCartney aggiunse anche una seconda parte di basso, suonata con il suo Fender Jazz.\nMissaggio.\nAncora preoccupato dal fatto che il suo contributo potesse discostarsi troppo dalle sonorit\u00e0 della band, Clapton chiese a Harrison di dare al suo assolo di chitarra un sound maggiormente \"beatlesiano\" in fase di mixaggio. Durante il mixaggio finale del \"White Album\", il 14 ottobre, la parte di chitarra venne filtrata attraverso un circuito ADT con l'aggiunta di effetto \"varispeed\", e l'ingegnere del suono Chris Thomas manipol\u00f2 l'oscillatore per ottenere il sound \"tremolante\" desiderato.\nIl contributo chitarristico di Clapton al pezzo \u00e8 stato definito \"monumentale\" dalla critica. Nell'ottobre 1968, Harrison restitu\u00ec il favore componendo insieme a lui il brano \"Badge\" che Clapton avrebbe utilizzato per i Cream. Pubblicata sull'ultimo album del gruppo, \"Goodbye\", \"Badge\" riflette la sensibilit\u00e0 pop di Harrison ed aiut\u00f2 Clapton nella transizione da uno stile heavy blues a un approccio maggiormente rock.\nPubblicazione ed accoglienza.\nLa Apple Records pubblic\u00f2 \"The Beatles\" il 22 novembre 1968. Una delle quattro composizioni a firma Harrison presenti nel doppio album, \"While My Guitar Gently Weeps\" \u00e8 posizionata sul disco come penultima traccia della prima facciata dell'LP, tra \"The Continuing Story of Bungalow Bill\" e \"Happiness Is a Warm Gun\", entrambi brani di Lennon. La canzone usc\u00ec anche su singolo come B-side del 45 giri \"Ob-La-Di, Ob-La-Da\", canzone scritta da McCartney che aveva messo a dura prova la pazienza degli altri Beatles durante le sessioni per il White Album. Il singolo fu un grosso successo a livello internazionale, raggiungendo la vetta delle classifiche in Australia, Austria, Svizzera e Germania Ovest, ma non fu pubblicato in Gran Bretagna e negli Stati Uniti.\nSecondo il critico musicale Tim Riley, il contributo compositivo di Harrison al \"White Album\" \"mantenne le promesse\", evidenti nelle tre canzoni da lui composte ed inserite nell'album \"Revolver\" del 1966. Nel suo libro \"The Beatles Forever\" del 1977, Nicholas Schaffner scrisse che, nel ritornare al pop/rock dopo l'escursione nella musica classica indiana, i quattro brani di Harrison nel White Album \"lo inserirono a pieno diritto, insieme a Lennon &amp; McCartney, tra gli autori del gruppo\". Nella descrizione di Schaffner, \"While My Guitar Gently Weeps\" \u00e8 la pi\u00f9 popolare e migliore delle quattro tracce a firma Harrison presenti sul \"White Album\".\nNel 1973, la canzone apparve nella compilation \"greatest hits\" dei Beatles \"1967-1970\", come una delle sole tre tracce scelte per rappresentare il White Album. La Capitol Records la incluse nella raccolta \"The Best of George Harrison\" del 1976; e un anno prima, Harrison aveva pubblicato un \"sequel\" della canzone, intitolato \"This Guitar (Can't Keep from Crying)\", che inoltre fu il suo ultimo singolo su etichetta Apple nell'incarnazione originale della casa discografica.\nNonostante la sua iniziale perplessit\u00e0 nel registrare \"While My Guitar Gently Weeps\", a posteriori McCartney riconobbe che era uno dei suoi brani preferiti dei Beatles e la mise insieme a \"Something\" e \"Here Comes the Sun\" come candidata a \"miglior canzone in assoluto di George Harrison\". Dopo la morte di Harrison nel 2001, Mick Jagger e Keith Richards espressero la propria ammirazione nei confronti della canzone.\nFuori dal coro quasi unanime delle lodi, il critico Ian MacDonald nel suo seminale \"The Beatles - L'opera completa\" del 1994, a proposito di \"While My Guitar Gently Weeps\" scrisse: \"Per quanto significativi, i quadrupli ritmi interni dei suoi middle sixteen sono pedantescamente artificiosi e, nel suo complesso, il brano trasuda una minacciosa presunzione che diventa rapidamente fastidiosa. [...] L'energetica attualit\u00e0 della musica pop \u00e8 qui soppiantata da una cupa grandiosit\u00e0 anticipatrice della semplicistica musica da stadio degli anni settanta e ottanta\".\nEsecuzioni dal vivo.\nLa canzone \u00e8 stata eseguita in concerto molte volte da Harrison durante la sua carriera solista. Esecuzioni particolarmente celebri furono quella eseguita al \"Concert for Bangladesh\" del 1971, e quelle ai concerti del dicembre 1991 in Giappone con Eric Clapton.\n\"The Concert for Bangladesh\".\nAl concerto di beneficenza per il Bangladesh, tenutosi al Madison Square Garden di New York il 1\u00ba agosto 1971, Clapton suon\u00f2 la canzone con una Gibson Byrdland, una chitarra a cassa concava pi\u00f9 comune nel jazz o nella musica country. Egli disse in seguito che fu una scelta sbagliata e, come il suo modo di suonare all'evento, indicativa della sua discesa nella tossicodipendenza da eroina.&lt;ref name=\"Clapton/BD Revisited\"&gt;\"The Concert for Bangladesh Revisited with George Harrison and Friends\", DVD, 2005.&lt;/ref&gt;\n\"The Concert for George\".\nIl 29 novembre 2002 Paul McCartney, Ringo Starr, Dhani Harrison, Jeff Lynne ed Eric Clapton eseguirono \"While My Guitar Gently Weeps\" al concerto tenuto in memoria di George Harrison, morto l'anno prima dopo una lunga battaglia contro un cancro al cervello. Questa versione fu caratterizzata dalla presenza di Eric Clapton che suon\u00f2 entrambi gli assoli.\nRock &amp; Roll Hall of Fame.\nIn memoria di George Harrison, e per commemorare il suo ingresso nella Rock &amp; Roll Hall of Fame, nel 2004 fu suonata una versione Live della canzone; ad interpretarla erano Tom Petty, Prince, Steve Winwood, Jeff Lynne e altri. Marc Mann esegu\u00ec nota per nota l'assolo iniziale che nel 2002 era stato di Clapton, mentre Prince si esib\u00ec in un virtuosistico solo finale."}
{"id": "1815268", "revid": "1543377", "url": "https://it.wikipedia.org/wiki?curid=1815268", "title": "Emre G\u00fcng\u00f6r", "text": "Carriera.\nClub.\nArriv\u00f2 nel 2001 all'Ankarag\u00fcc\u00fc dopo essere stato acquistato dal Bak\u0131rk\u00f6yspor ed esord\u00ec in massima serie a 17 anni. Disput\u00f2 la stagione 2003-2004 in prestito al T\u00fcrk Telekomspor in seconda divisione. Ritornato l'anno successivo Ankarag\u00fcc\u00fc si afferm\u00f2 definitivamente diventando il capitano della squadra a 23 anni.\nA gennaio 2008 venne ceduto al Galatasaray SK dove contribuisce alla conquista del campionato 2007-2008.\nIl 17 giugno 2015 si trasferisce ufficialmente all'Eski\u015fehirspor.\nNazionale.\nCon la debutt\u00f2 nell'amichevole contro la in preparazione al . \u00c8 stato convocato dal commissario tecnico Fatih Terim in sostituzione dell'infortunato G\u00f6khan G\u00f6n\u00fcl."}
{"id": "1815271", "revid": "253269", "url": "https://it.wikipedia.org/wiki?curid=1815271", "title": "Suzi Quatro", "text": "La Quatro \u00e8 zia dell'attrice Sherilyn Fenn ed \u00e8 considerata un'importante esponente femminile del glam rock, fenomeno musicale degli anni settanta.\nBiografia.\nSuzi Quatro nasce da genitori cattolici, Art Quatro (Arturo Quattrocchi) ed Hel\u00e9n Sanislay (Ilona Szaniszlay, ungherese); \u00e8 la penultima tra tre sorelle e un fratello avuti dalla coppia. Il nonno, Michele Quattrocchi, emigr\u00f2 dalla nat\u00eca Sulmona nel 1908: una volta arrivato a Ellis Island, a causa della difficile pronuncia e trascrizione del nome per le persone anglofone, venne registrato come \"Mike Quatro\".\nGi\u00e0 da piccola, assieme ai suoi fratelli, esord\u00ec sul palco suonando il bongo nel gruppo jazz del padre, l'\"Art Quatro trio\" che si esibiva principalmente nei night club dell'epoca.\nLa sua carriera inizi\u00f2 all'et\u00e0 di quattordici anni, entrando nel gruppo tutto femminile fondato dalla sorella Patti (successivamente, ne fece parte anche l'altra sorella Arlene), le Pleasure Seekers, ribattezzato nel 1969 come Cradle: quest'ultimo gruppo vide l'ingresso anche della sorellastra di Suzi, Nancy. Nel 1971 si trasfer\u00ec nel Regno Unito, chiamata dal produttore Mickie Most.\nLa sua prima canzone, \"Rolling Stone\", non ha molto successo eccetto in Portogallo dove arriva prima in classifica, ma il suo secondo singolo, \"Can the Can\", raggiunge la prima posizione in tutte le classifiche europee e australiane. Seguono poco dopo altri tre grandi successi: \"48 Crash\", \"Daytona Demon\" e \"Devil Gate Drive\".\nNon ottiene gli stessi risultati negli Stati Uniti, nonostante i tour di met\u00e0 anni settanta siano sostenuti da Alice Cooper. La sua popolarit\u00e0 comincia a declinare nel 1975 in tutti i paesi a eccezione dell'Australia.\nNel 1978 la sua canzone \"If You Can't Give Me Love\" raggiunge i primi posti nelle classifiche britanniche e australiane e \"Stumblin' In\", un duetto registrato lo stesso anno con Chris Norman, arriva al quarto posto negli Stati Uniti. Entrambe le canzoni appaiono nell'album \"If You Knew Suzi\".\nNel 1985 Suzi Quatro collabora con Bronski Beat e con i membri del gruppo The Kinks, Eddie &amp; the Hot Rods e Dr. Feelgood per una versione del classico \"Heroes\" di David Bowie prodotta da Mark Cunningham e realizzata nel 1986 per il documentario \"Children in Need\" della BBC.\nSuzi Quatro ha venduto oltre 45 milioni di dischi.\nSuzi Quatro ha intrapreso una parallela attivit\u00e0 di attrice partecipando ad alcune serie televisive: appare in sette episodi del telefilm \"Happy Days\", dove interpreta il personaggio di Leather Tuscadero, in un episodio di Hazzard e in un episodio de \"L'ispettore Barnaby\" (\"Concerto per un assassino\").\nVita privata.\nSuzi Quatro \u00e8 stata sposata con il chitarrista Len Tuckey dal 1976 al 1992; la coppia ha due figli: Laura, nata nel 1982, e Richard Leonard, nato nel 1984.\nSi \u00e8 risposata nel 1993 con Rainer Haas, un organizzatore di concerti tedesco."}
{"id": "1815274", "revid": "599013", "url": "https://it.wikipedia.org/wiki?curid=1815274", "title": "Topsy Ojo", "text": "Biografia.\nOjo \u00e8 nato nel quartiere londinese di Tottenham da genitori nigeriani, Akin, di professione chirurgo, e Bola. Inizi\u00f2 a giocare a rugby a 11 anni e divenne subito il capitano della sua squadra; pi\u00f9 avanti, rappresent\u00f2 il Kent a livello scolastico U-16 e U-18.\nNel 2003, a 18 anni, entr\u00f2 nelle giovanili dei e due anni dopo, nel settembre 2005, debutt\u00f2 in prima squadra, in un \"match\" contro .\nDal 2003 in avanti ha fatto parte delle selezioni inglesi U-19 e U-21.\nNel 2007 esord\u00ec negli nella Churchill Cup contro gli e, sempre con la stessa selezione, prese parte al Sei Nazioni 2008 di categoria: esord\u00ec nella competizione a Ragusa contro l'.\nIl 12 maggio 2008 Ojo fu convocato per la Nazionale maggiore per il \"tour\" in Nuova Zelanda, nel corso del quale debutt\u00f2 ufficialmente contro gli \"All Blacks\" il successivo 21 giugno; nel corso di tale \"tour\" Ojo fu implicato in una vicenda extrasportiva: insieme ad altri tre compagni di squadra (Mike Brown, David Strettle e Danny Care) Ojo fu indagato dalla polizia neozelandese per un sospetto caso di stupro: fu invece accertato che Ojo e Care si intrattennero in una stanza d'albergo di Auckland producendosi in un \"threesome\" con una \"lap-dancer\" diciottenne, la quale dichiar\u00f2 essersi trattato di sesso consensuale; successivamente Ojo ricevette la deplorazione dalla Federazione e una multa di 500 sterline per comportamento disdicevole; da tale \"tour\", comunque, Ojo non ha pi\u00f9 ricevuto convocazioni per la Nazionale."}
{"id": "1815282", "revid": "289247", "url": "https://it.wikipedia.org/wiki?curid=1815282", "title": "Sambonifacese", "text": ""}
{"id": "1815291", "revid": "16657851", "url": "https://it.wikipedia.org/wiki?curid=1815291", "title": "Probionti", "text": ""}
{"id": "1815292", "revid": "124315719", "url": "https://it.wikipedia.org/wiki?curid=1815292", "title": "Il formaggio e i vermi", "text": "Il formaggio e i vermi \u00e8 un saggio storico di Carlo Ginzburg edito da Einaudi per la prima volta nel 1976. \nIl saggio ha per oggetto la vita e, soprattutto, i due processi per eresia sopportati da Domenico Scandella, contadino e mugnaio di Montereale Valcellina, nato nel 1532.\nIl libro si inserisce nel filone di ricerca sulla storia delle classi subalterne; non per niente, l'ampia prefazione si apre con la citazione da Bertolt Brecht \"Chi costru\u00ec Tebe dalle sette porte?\".\nSinossi.\nIl protagonista della vicenda narrata, pur sapendo leggere e scrivere, non appartiene certamente n\u00e9 al clero n\u00e9 alla nobilt\u00e0 e fa parte dello sterminato numero di persone di cui la storia spesso non si occupa. Il titolo del libro \u00e8 tratto da un verbale del processo nel quale l'imputato descrive come crede si sia formato il cosmo: in un caos primordiale, i quattro elementi (acqua, aria, terra e fuoco) erano tutti fusi insieme. Il caos si va poi condensando in una massa come il formaggio nel latte e dentro di esso, proprio come si creano i vermi nel formaggio, nascono gli angeli e Dio, per volont\u00e0 della Santissima Maest\u00e0. \nNel corso del libro, l'autore mostra come dietro a questa descrizione della Cosmogonia si celino influssi della Bibbia e di altri libri conosciuti dal mugnaio friulano, ma anche elementi della cultura popolare, alcuni dei quali presumibilmente di origine antichissima. L'idea della nascita del vivente dal non vivente (i vermi dal formaggio), peraltro, era in quel periodo appannaggio della cultura ufficiale e non solo delle credenze popolari, e paradossalmente era considerata un'idea di tipo scientista in quanto contrapposta all'idea di creazione da parte di un essere superiore.\nIndirizzo storiografico.\nIl libro non si limita solamente a trattare la vicenda del mugnaio friulano, ma interviene autorevolmente su due grandi questioni storiografiche. \nIn questo secondo tema, che costituisce probabilmente il frutto pi\u00f9 affascinante dell'intero libro, l'autore analizza la cultura popolare per capire, in primo luogo, se si possa parlare veramente e in che senso di cultura popolare, dopodich\u00e9 per comprendere quali sono i prodotti della cultura popolare, come essa si sviluppa e come si tramanda tra generazioni, quali sono gli influssi reciproci tra cultura popolare e cultura ufficiale ed infine quali le ripercussioni politiche e sociali della cultura popolare."}
{"id": "1815294", "revid": "599013", "url": "https://it.wikipedia.org/wiki?curid=1815294", "title": "Pa Dembo Touray", "text": "Carriera.\nCresciuto nel nat\u00eco Gambia, Touray ha difeso la porta del Real de Banjul fino al 2000, quando ventenne approda in Svezia con l'ingaggio da parte del Djurg\u00e5rden. Qui colleziona solo una presenza, all'ultima giornata, poi viene mandato in prestito prima all'Assyriska (dal 2001 al 2002 in seconda serie svedese) e successivamente, dopo una stagione di panchina, ai norvegesi del V\u00e5lerenga (11 apparizioni nella massima serie).\nRientrato alla casa base nell'estate del 2004, il portiere africano \u00e8 riuscito a conquistare stabilmente il posto da titolare al Djurg\u00e5rden dopo la cessione di Andreas Isaksson avvenuta proprio in quel periodo. Il 23 ottobre 2005, durante il match interno contro l'Elfsborg, ha trasformato un calcio di rigore portando il risultato sul 6-1. Con il club svedese Touray ha vinto due scudetti (uno da titolare) e due Coppe di Svezia, disputando anche i turni preliminari di due edizioni della UEFA Champions League (rispettivamente nel 2004-05 con uscita al terzo turno per mano della Juventus, e nel 2006-07 con uscita al secondo turno). Nel gennaio 2008 ha esteso il suo contratto col Djurg\u00e5rden fino al 2011. Nel 2010, prima dell'inizio del campionato, \u00e8 diventato il nuovo capitano della squadra.\nDopo 195 presenze collezionate nelle 9 stagioni e mezzo al Djurg\u00e5rden, Touray lascia la squadra nel 2011. Pochi mesi pi\u00f9 tardi, nel febbraio seguente, viene ufficializzato il suo ingaggio da parte dei sudafricani del Santos Football Club di Citt\u00e0 del Capo.\nNell'agosto 2015 torna a Stoccolma per una breve parentesi in Division 1 al Vasalund, ma a causa di alcuni problemi fisici non gioca mai. Libero da vincoli contrattuali, continua a giocare nelle serie dilettantistiche svedesi con l'ingaggio nel 2016 da parte dell'IFK Liding\u00f6, in quinta serie (dove ricopre il duplice ruolo di portiere e di preparatore dei portieri).\nRitiratosi dal calcio giocato, nel 2017 diventa preparatore dei portieri del Prespa Birlik, squadra minore di Malm\u00f6 fondata da immigrati. In un'occasione torna anche tra i pali, in una partita del campionato di Division 2.\nTouray ha vestito pi\u00f9 volte anche la maglia della sua nazionale."}
{"id": "1815300", "revid": "287204", "url": "https://it.wikipedia.org/wiki?curid=1815300", "title": "Bonfiglioli Ferrara Basket", "text": "La A.Dil. Bonfiglioli Ferrara Basket \u00e8 una societ\u00e0 di pallacanestro femminile di Ferrara, fondata nel 2000 sulle ceneri del Gruppo Sportivo Basket Ferrara.\nGioca al Palasport di Ferrara. A cavallo tra gli anni ottanta e i novanta, la Basket Ferrara ha disputato la Serie A1. Dopo la rifondazione come Bonfiglioli, disputa la Serie A2."}
{"id": "1815301", "revid": "2075211", "url": "https://it.wikipedia.org/wiki?curid=1815301", "title": "Alexander Tettey", "text": "Biografia.\nNato e cresciuto in Ghana, nel 1999 si \u00e8 trasferito a Bod\u00f8 e, alcuni anni dopo, a Trondheim. Nel giugno 2013 si \u00e8 sposato con Marit Harbak.\nCarriera.\nClub.\nTettey \u00e8 stato portato al Rosenborg su segnalazione di Harald Martin Brattbakk e Odd Inge Olsen. \u00c8 stato aggregato alla prima squadra nel settembre 2003. Ha esordito nell'Eliteserien il 9 giugno 2004, quando ha sostituito proprio Brattbakk nel successo per 3-0 sul Bod\u00f8/Glimt, squadra per cui ha militato nelle giovanili. Nel 2005, \u00e8 passato in prestito allo Skeid, club militante in 1. divisjon.\nHa debuttato nella nuova squadra il 7 agosto, nella sconfitta per 3-1 in casa del Sogndal. Il 10 agosto ha segnato la prima rete, in un'altra partita persa dallo Skeid, stavolta per 2-5 contro l'H\u00f8dd. Le sue prestazioni hanno convinto il nuovo allenatore del Rosenborg, Per-Mathias H\u00f8gmo, a riportarlo alla base nello stesso anno.\nIl 7 maggio 2006 ha segnato la prima rete nella massima divisione norvegese, nel 3-1 inflitto al Sandefjord. Tettey s'\u00e8 imposto in squadra rapidamente, scavalcando nelle gerarchie i veterani Roar Strand e Vidar Riseth, diventando titolare. Nel 2008, grazie all'innesto di Anthony Annan nel centrocampo del Rosenborg e al suo buon contributo difensivo, Tettey ha potuto sganciarsi pi\u00f9 spesso in fase offensiva, realizzando 5 reti nelle prime 12 partite del campionato successivo.\nIl 31 luglio 2009, il Rosenborg ha ufficializzato sul suo sito la cessione del centrocampista norvegese ai francesi del Rennes. Ha firmato un contratto quadriennale con il nuovo club. Ha esordito nella Ligue 1 il 13 settembre, quando \u00e8 stato titolare nel successo per 1-0 sul Saint-\u00c9tienne. Il 15 gennaio 2011 ha realizzato la prima rete nella massima divisione francese, nella vittoria per 4-0 sull'Arles. Non \u00e8 stato utilizzato nelle prime partite del campionato 2012-2013.\nIl 24 agosto 2012, il Norwich City ha annunciato sul proprio sito l'accordo con il centrocampista norvegese, che si \u00e8 legato al club con un contratto dalla durata biennale. Alla fine del campionato 2013-2014, il suo Norwich City \u00e8 retrocesso nella Championship. Il 17 settembre 2014 ha rinnovato il contratto che lo legava al Norwich City per altre due stagioni, con un'opzione per il terzo anno. Il 15 dicembre 2015 \u00e8 stato candidato alla vittoria finale del \"Gullballen\", riconoscimento principale del premio Kniksen.\nIl 12 maggio 2021 ha fatto ritorno al Rosenborg, a cui si \u00e8 legato con un contratto valido fino al 31 dicembre successivo. Al termine di quella stessa stagione, Tettey si \u00e8 ritirato.\nNazionale.\nTettey, convocabile sia nella Nazionale ghanese che in quella norvegese, ha scelto di rappresentare quest'ultima. Conta 14 presenze per la , prima delle quali in data 28 febbraio 2006, quando \u00e8 stato titolare nella sconfitta per 3-1 contro l'. Il 22 agosto 2007 ha debuttato nella Nazionale maggiore, subentrando a Bj\u00f8rn Helge Riise nel successo in amichevole per 2-1 contro l'. Il 3 settembre 2015, a seguito della 25\u00aa presenza Nazionale raccolta contro la , gli \u00e8 stato conferito il Gullklokka. Il 3 marzo 2017 ha annunciato il ritiro dalla Nazionale, congedandosi con 33 presenze e 3 reti.\nStatistiche.\nPresenze e reti nei club.\n\"Statistiche aggiornate al 2 febbraio 2022.\""}
{"id": "1815303", "revid": "767487", "url": "https://it.wikipedia.org/wiki?curid=1815303", "title": "Cipolla Colt", "text": "Cipolla Colt \u00e8 un film del 1975 diretto da Enzo G. Castellari.\nTrama.\nNella cittadina di Paradise City arriva Onion, un simpatico avventuriero che ha comprato un terreno nel paese da un certo Foster, misteriosamente morto in un incidente, per piantarvi delle cipolle (di cui va pazzo). Ben presto Onion scopre che Foster \u00e8 stato ucciso dai tirapiedi del perfido Petrus Lamb, il proprietario della Oil Company, una compagnia petrolifera pronta a tutto pur di ottenere i terreni necessari all'estrazione del greggio. Onion stringe amicizia con il fondatore del giornale locale, Pulitzer, e si innamora, ricambiato, di sua figlia; grazie al loro aiuto e a quello dei due figli di Foster, Caligola e Nerone, riuscir\u00e0 alla fine a incastrare i colpevoli e a punirli per i loro misfatti. Il terreno acquistato da Onion, per\u00f2, per via della presenza di un giacimento petrolifero, risulter\u00e0 non idoneo alla coltivazione delle cipolle.\nColonna sonora.\nLe musiche sono state composte da Guido e Maurizio De Angelis, il cui nome d'arte \u00e8 Oliver Onions (\"onion\" in inglese significa \"cipolla\").\nDistribuzione.\nIl film \u00e8 stato distribuito nei cinema italiani il 25 agosto 1975."}
{"id": "1815309", "revid": "793215", "url": "https://it.wikipedia.org/wiki?curid=1815309", "title": "Levatrice", "text": ""}
{"id": "1815310", "revid": "599013", "url": "https://it.wikipedia.org/wiki?curid=1815310", "title": "Joseph Akpala", "text": ""}
{"id": "1815312", "revid": "290948", "url": "https://it.wikipedia.org/wiki?curid=1815312", "title": "Osteocondrite", "text": ""}
{"id": "1815316", "revid": "1363832", "url": "https://it.wikipedia.org/wiki?curid=1815316", "title": "Pauline Marie Jaricot", "text": "\u00c8 venerata dalla Chiesa cattolica, essendo stata dichiarata Venerabile da Papa Giovanni XXIII.\nBiografia.\nUltima di 8 fratelli, figlia di un piccolo industriale della seta, il padre prefer\u00ec farla battezzare di nascosto da un prete refrattario, piuttosto che dal parroco di Saint Nizier, che aveva giurato sulla Costituzione civile del clero. Fin dalla giovane et\u00e0, Pauline-Marie sent\u00ec molto parlare del lavoro e dell'eroicit\u00e0 dei missionari nelle terre lontane.\nDa ragazza fece voto di castit\u00e0 nel corpo e nello spirito, abbandonando le ricchezze di famiglia, e vivendo da povera. Nel 1817, in seguito ad una specie di illuminazione avvenuta la domenica delle Palme, crea con altre persone il gruppo delle \u00abRiparatrici del Cuore di Ges\u00f9 sconosciuto ed offeso\u00bb. In seguito, apprende dal fratello sacerdote Phileas, che i Preti delle Missioni Estere di Parigi sono in serie difficolt\u00e0 economiche. Cos\u00ec, per raccogliere denaro, Pauline e le sue compagne creano un'associazione strutturata, che nel 1822 assume il nome ufficiale di \u00ab\"Opera della Propagazione della Fede\"\u00bb. Questo istituto giocher\u00e0 un ruolo fondamentale nello sviluppo del movimento missionario francese del XIX secolo. Alla fine del secolo l'Opera sar\u00e0 presente in tutti i Paesi della cristianit\u00e0.\nAmmalatasi gravemente, intraprende un pellegrinaggio sulla tomba di Santa Filomena a Mugnano, in Italia. \u00c8 l'occasione per incontrare Papa Gregorio XVI che approva la sua Opera e le dona la sua benedizione.\nPauline muore il 9 gennaio 1862 nella miseria e nell'indifferenza generale.\nCon Benedetto XV l'Opera fondata da Pauline Jaricot diventa \"pontificia\" e trasferisce la sua sede da Lione a Roma.\nPapa Giovanni XXIII l'ha dichiarata venerabile nel 1963. Il 26 maggio 2020 Papa Francesco ha approvato un miracolo attribuito all'intercessione di Pauline, aprendo cos\u00ec la strada alla sua beatificazione."}
{"id": "1815322", "revid": "287204", "url": "https://it.wikipedia.org/wiki?curid=1815322", "title": "Basket Ferrara 1989-1990", "text": "Il Basket Ferrara femminile 1989-1990 ha preso parte al campionato di Serie A1. Era sponsorizzata dall\"Altamira\".\nRipescata per la rinuncia dell'Oece Cavezzo, la squadra si \u00e8 classificata al 16\u00ba posto della Serie A1 ed \u00e8 retrocessa direttamente in Serie A2."}
{"id": "1815325", "revid": "1632387", "url": "https://it.wikipedia.org/wiki?curid=1815325", "title": "Martha My Dear", "text": "Martha My Dear \u00e8 una canzone scritta da Paul McCartney (ma attribuita come da consuetudine al duo Lennon-McCartney), e apparsa per la prima volta sul \"White Album\" nel 1968.\nIl brano.\nOrigine e storia.\n\u00c8 stato spesso segnalato che il titolo (\"Martha My Dear\") sarebbe stato ispirato a Paul dal suo cane, un Old English Sheepdog di nome Martha da lui comprato poco tempo dopo aver acquistato la sua casa di Cavendish Avenue. In proposito Paul McCartney conferm\u00f2 questa tesi, smentendo invece che la canzone fosse dedicata alla sua storica fidanzata Jane Asher:\nLa Asher ruppe il fidanzamento con McCartney all'inizio del 1968, quando lo sorprese a letto con una dirigente della Apple; c'\u00e8 da dire per\u00f2 che la creativit\u00e0 romantica di McCartney \u00e8 stata alimentata durante questo rapporto, considerando che non solo il cantante ha sempre considerato la fidanzata come musa, ma nei versi della stessa canzone afferma: \"You have always been my inspiration...\" (\"Sei sempre stata la mia ispirazione\"), quindi potrebbe esserci un velato riferimento a lei nei versi della canzone.\nRegistrazione.\nIl brano venne registrato in due giorni di lavorazione ai Trident Studios di Soho, Londra. Il 4 ottobre Paul incise la voce solista, il pianoforte e la batteria, per poi lasciare campo ai musicisti di studio per le parti di archi e i fiati, su partiture scritte da George Martin. In serata aggiunse poi i battiti di mano e registr\u00f2 nuovamente il cantato. Il giorno dopo incise il basso e la chitarra solista. Non \u00e8 ben chiaro se Ringo Starr abbia contribuito o meno alla traccia suonando la batteria. Inoltre, alcuni esperti come Mark Lewisohn e Ian MacDonald indicano George Harrison come esecutore della parte di chitarra elettrica nel brano, e non McCartney.\nMusica e arrangiamento.\nIl brano ricorda le atmosfere del music hall ed \u00e8 caratteristica per la melodia sincopata al pianoforte che si ripete per tutta la canzone, oltre che da una banda di ottoni e un ensemble di archi."}
{"id": "1815332", "revid": "339392", "url": "https://it.wikipedia.org/wiki?curid=1815332", "title": "Standa Ferrara", "text": ""}
{"id": "1815333", "revid": "339392", "url": "https://it.wikipedia.org/wiki?curid=1815333", "title": "Coop Ferrara", "text": ""}
{"id": "1815334", "revid": "339392", "url": "https://it.wikipedia.org/wiki?curid=1815334", "title": "Felisatti Ferrara", "text": ""}
{"id": "1815335", "revid": "339392", "url": "https://it.wikipedia.org/wiki?curid=1815335", "title": "Altamira Ferrara", "text": ""}
{"id": "1815336", "revid": "339392", "url": "https://it.wikipedia.org/wiki?curid=1815336", "title": "Copma Ferrara", "text": ""}
{"id": "1815339", "revid": "599013", "url": "https://it.wikipedia.org/wiki?curid=1815339", "title": "Roland Linz", "text": "Caratteristiche tecniche.\nGiocatore abile nel gioco aereo, veniva spesso utilizzato come punta centrale. Dotato di un ottimo fiuto per il gol e di un buonissimo tiro, caratteristiche che gli permettevano di concretizzare le occasioni da gol create dai compagni.\n\u00c8 stato un attaccante molto prolifico con 143 gol realizzati nell'arco della sua carriera tra campionato austriaco, tedesco, francese, svizzero, portoghese e turco.\nCarriera.\nClub.\nCresciuto nelle giovanili del Leoben, squadra della sua citt\u00e0 natale, nel 1997 Roland Linz approda nelle giovanili del Monaco 1860. Nel 1999 ritorn\u00f2 alla base, stavolta in prima squadra. Dopo aver realizzato 21 gol nella seconda divisione austriaca durante la stagione 2000-2001, il nome di Linz viene accostato al Barcellona; alla fine, la trattativa non va in porto, portando cos\u00ec Linz a passare all'Austria Vienna, uno dei club pi\u00f9 importanti della Bundesliga austriaca, con sede a Vienna. Nella sua prima stagione (2001-2002) realizza 8 gol.\nDurante la stagione 2002-2003 vinse la Bundesliga e la Coppa d'Austria con l'Austria Vienna allenata da Christoph Daum. Per\u00f2, in quest'ultima stagione, \u00e8 stato usato sporadicamente, soltanto per brevi periodi di partite, per cui fu ceduto in prestito all'Admira Wacker M\u00f6dling per la stagione 2003-2004, durante la quale segn\u00f2 15 gol.\nPer la stagione 2004-2005, gioca, nella prima parte della stagione, in Francia con il - senza realizzare gol in 15 partite; in seguito, viene prestato allo Sturm Graz, dunque ancora una volta in Austria, in cui si fa notare per le sue ottime prestazioni, condite da 4 gol. Terminata la stagione, ritorna all'Austria Vienna.\nNella stagione 2005-2006, con la maglia dell'Austria Vienna, diventa capocannoniere della Bundesliga grazie ai suoi 15 gol - al pari di Sanel Kulji\u0107. Inoltre vinse per la seconda volta il campionato e la coppa nazionale.\nNell'estate del 2006, riceve diverse offerte da club europei, salvo poi scegliere la Superliga portoghese e il . Qui realizza 10 gol in 28 presenze. Nel 2007, va a giocare allo Sporting Braga, a 50\u00a0km da Oporto. Nella stagione 2007-08 realizza 11 gol in 26 presenze, guadagnandosi anche la convocazione al , organizzato da Austria e Svizzera. Nella stagione successiva non trova spazio ed il 30 gennaio 2009 viene ceduto in prestito al Grasshoppers, in Svizzera, fino al termine della stagione. In questa mezza stagione realizza 8 gol in 15 presenze. Viene venduto al Gaziantepspor il 3 settembre 2009, da cui si svincola pochi mesi dopo.\nDal 2010 \u00e8 stato nuovamente tesserato per l'Austria Vienna.\n\u00c8 risultato essere il miglior marcatore del Fu\u00dfball-Bundesliga nella stagione 2010-2011 con 21 reti.\nNel gennaio 2013 viene acquistato dalla societ\u00e0 thailandese del Muangthong United, squadra tre volte campione della Thai Premier League. Sigla il suo primo gol in terra thailandese in una partita amichevole contro il J\u00fabilo Iwata\n. Il 30 marzo 2013 sigla il suo primo gol in competizioni ufficiali in un match contro lo Songkhla United, che termina con una vittoria del Muangthong United per 3-0.\nA gennaio 2014 ritorna in Europa firmando un contratto con il , squadra portoghese che milita nella Primeira Liga, dove colleziona soltanto 3 presenze. Al termine della stagione non rinnova il contratto e rimane cos\u00ec svincolato per poi annunciare il suo ritiro.\nNazionale.\nIl 27 marzo 2002, esordisce nella Nazionale austriaca, allenata da Hans Krankl, in occasione dell'amichevole contro la .\nIl 3 settembre 2005 Linz realizz\u00f2 i suoi primi due gol con la maglia austriaca, in occasione della partita valida per le Qualificazioni al contro la . Quella partita termina 3-2 per la Polonia, rendendo cos\u00ec impossibile la qualificazione per l'Austria."}
{"id": "1815340", "revid": "599013", "url": "https://it.wikipedia.org/wiki?curid=1815340", "title": "Renat Janbaev", "text": "Caratteristiche tecniche.\n\u00c8 un giocatore duttile, che trova la sua collocazione ideale come terzino sinistro, ma che pu\u00f2 giocare anche in posizione pi\u00f9 avanzata e nella fascia opposta.\nCarriera.\nClub.\nInizia a giocare nella scuola calcio del CSKA Mosca dove rimane per otto anni. Dopo non essere riuscito a ritagliarsi un posto in prima squadra, passa nel 2003 all'An\u017ei Macha\u010dkala, in Pervij divizion, e nel 2005 al Chimki, sempre in seconda serie.\nNel 2006 approda alla squadra della sua citt\u00e0 natale, il Kuban' Krasnodar, appena promossa in Prem'er-Liga. Nel 2007 viene acquistato dalla , con cui debutta in Coppa UEFA nella stagione 2007-2008, da cui la squadra \u00e8 uscita nella fase a gironi.\nNazionale.\nCon la conta 12 presenze. \u00c8 stato convocato per il dal Commissario tecnico Guus Hiddink, senza mai giocare."}
{"id": "1815341", "revid": "320578", "url": "https://it.wikipedia.org/wiki?curid=1815341", "title": "Renat Yanbayev", "text": ""}
{"id": "1815348", "revid": "120923033", "url": "https://it.wikipedia.org/wiki?curid=1815348", "title": "Zoo di Anversa", "text": "Lo zoo di Anversa (ZOO Antwerpen in olandese, zoo d\u2019Anvers in francese e Zoo Antwerpen in tedesco) \u00e8 uno zoo nel centro della citt\u00e0 belga di Anversa situato vicino alla stazione centrale della citt\u00e0. \u00c8 il pi\u00f9 antico parco faunistico del Belgio, istituito il 21 luglio 1843.\nSin dalla sua fondazione \u00e8 controllato da \"De Koninklijke Maatschappij voor Dierkunde van Antwerpen\", una societ\u00e0 originariamente chiamata \"Soci\u00e9t\u00e9 Royale de Zoologie d'Anvers\" (Societ\u00e0 Reale dello Zoo di Anversa). Negli anni ha assunto il nomignolo \"De Zoologie\". L'obiettivo alla base della fondazione dello zoo era di incrementare gli studi di zoologia e botanica. Primo direttore fu Jacques Kets (10 novembre 1785 - 1\u00ba febbraio 1865). Egli accett\u00f2 l'incarico solo ad una condizione: di creare accanto allo zoo un museo dedicato agli studi naturali. L'edificio fu inaugurato nel 1844 dal re del Belgio Leopoldo I.\nUno degli obiettivi dello zoo \u00e8 da sempre quello di conservazione della vita selvatica con attivit\u00e0 ricreative, di educazione a livello culturale e scientifico."}
{"id": "1815350", "revid": "297059", "url": "https://it.wikipedia.org/wiki?curid=1815350", "title": "Patronato regio", "text": "Con patronato regio si intende il sistema di organizzazione della Chiesa cattolica nelle terre scoperte dopo il XV secolo ed il suo controllo da parte dei sovrani di Spagna e Portogallo.\nQuesto sistema fu sancito e garantito dai papi di Roma, che, con il Trattato di Tordesillas del 1494, avevano diviso il mondo in due parti, assegnate all'impero coloniale spagnolo e a quello portoghese, le potenze dell'epoca.\nDiritti e doveri dei sovrani.\nDalla met\u00e0 del XV secolo fino al XVII i pontefici romani concessero ai sovrani di Spagna e Portogallo privilegi sempre pi\u00f9 notevoli esigendo allo stesso tempo da essi che si prendessero cura dell'evangelizzazione nelle nuove terre scoperte. I papi adottarono questa linea per vari motivi:\nAi sovrani di Spagna e Portogallo vennero attribuiti determinati diritti e doveri che rendevano l'evangelizzazione degli indigeni un compito dello Stato, ma che insieme attribuivano allo Stato piena autorit\u00e0 sulla Chiesa nei territori delle missioni.\nI diritti dello Stato si possono riassumere in questi punti:\nA questi diritti ovviamente corrispondevano dei doveri e cio\u00e8:\nTeologi, canonisti e soprattutto giuristi della corona spagnola influirono decisivamente sullo sviluppo del diritto di patronato (cfr. specialmente i due volumi del \"De indiarum Jure\" di Juan de Sol\u00f3rzano Pereira, messo all'Indice nel 1642, che seguiva le idee maestre del Sep\u00falveda).\nApplicazione del patronato.\nIl patronato ebbe certamente alcune conseguenze positive: i sovrani divennero pi\u00f9 consapevoli del dovere che incombeva loro di promuovere la diffusione della fede; Spagna e Portogallo fornirono alle missioni i mezzi materiali necessari, a cui i papi avrebbero difficilmente potuto far fronte; i missionari godevano inoltre della protezione dello Stato.\nMa non mancarono gli inconvenienti e i danni che si aggravarono col tempo. Il Portogallo, anche al culmine della sua potenza coloniale, rivendic\u00f2 gelosamente i diritti a lui concessi, ma soddisfece solo in parte ai suoi doveri. Per di pi\u00f9 impose alla Chiesa dei gravi pesi quali: un controllo e una burocrazia lenta ed asfissiante (un permesso da Roma poteva giungere a destinazione anni e anni dopo, quando il permesso era ormai gi\u00e0 scaduto); dal 1629 i vescovi delle colonie portoghesi dovevano prestare un giuramento di fedelt\u00e0 al patronato, che implicava la promessa di non instaurare rapporti con Roma; in molti casi vennero imposti vescovi eletti dal Governo ma non canonicamente istituiti da Roma; inoltre l'obbligo di un nulla osta statale per l'apostolato nelle missioni portoghesi imped\u00ec l'arrivo di un numero sufficiente di missionari.\nQueste condizioni gi\u00e0 pesanti si aggravarono nel XVII secolo quando il Portogallo in Asia perse il predominio a favore di Olanda e Inghilterra: le autorit\u00e0 portoghesi continuarono ad arrogarsi gli antichi diritti di patronato anche per quei territori passati ormai ad altri padroni, provocando cos\u00ec dolorosi conflitti con Propaganda Fide, che tent\u00f2 di aggirare gli ostacoli nominando, invece di vescovi veri e propri, dei vicari apostolici. In questo modo il patronato, nato come mezzo per favorire la religione, divenne strumento di cui il Portogallo si serviva per mantenere il suo influsso politico nei domini di altre potenze. Solo dopo lunghe trattative, svolte tra il 1928 e il 1950, il patronato portoghese venne a cessare.\nPer le colonie spagnole d'America il patronato termin\u00f2 con l'indipendenza di quelle terre e, durante la sua esistenza, fu una delle cause della decadenza dell'attivit\u00e0 missionaria di questi secoli.\nGiudizio sul patronato.\nLa maggior parte degli storici, bench\u00e9 ricordino gli aspetti positivi del patronato, convengono tuttavia in un giudizio negativo:"}
{"id": "1815351", "revid": "2184720", "url": "https://it.wikipedia.org/wiki?curid=1815351", "title": "L'eredit\u00e0 della priora", "text": "L'eredit\u00e0 della priora \u00e8 uno sceneggiato televisivo in sette puntate di Anton Giulio Majano andato in onda sulla Rete 1 (l'odierna Rai 1) nel 1980. \nBasato sull'omonimo romanzo di Carlo Alianello (che collabor\u00f2 anche alla sceneggiatura), \u00e8 ambientato in Basilicata durante il periodo del brigantaggio postunitario.\nLo sceneggiato condanna il modo in cui \u00e8 stato realizzato il processo di unificazione della Penisola italiana, che per l'autore del romanzo si tramut\u00f2 una vera e propria colonizzazione ai danni del Meridione e che port\u00f2 ad una sanguinaria guerra civile tra il nuovo Regno d'Italia e i reazionari borbonici, con atrocit\u00e0 e barbarie da entrambe le parti.\nTrama.\n1860. La vicenda \u00e8 incentrata su tre ufficiali borbonici di origine lucana: Gerardo Satriano (Giancarlo Prete), Andrea Guarna (Gino La Monica) e Ugo Navarra (Paolo Bonetti) i quali, dopo la caduta del Regno delle due Sicilie, tornano in Basilicata per partecipare alle insurrezioni contro il neonato Regno d'Italia, insieme a bande di briganti capeggiate da Carmine Crocco (Gerardo Amato), che si stavano formando nell'ex provincia delle Due Sicilie.\nLa trama si intreccia con la vicenda dell'eredit\u00e0 della priora, la duchessa Guarna (Alida Valli), il cui fratello, don Matteo (Carlo Giuffr\u00e9), diseredato sotto il Regno delle due Sicilie perch\u00e9 liberale e massone, diventer\u00e0 sempre pi\u00f9 deluso dal modo in cui verr\u00e0 realizzata l'unificazione della penisola, fino a fare il doppio gioco: da una parte per i liberali filo-Sabaudi, dall'altra per i borbonici, cos\u00ec come molti altri personaggi che acquisteranno potere politico durante il processo di unificazione.\nTra i personaggi significativi vi \u00e8 Iuzzella, serva contadina, costretta a cedere il suo corpo agli ospiti del padrone, che si innamora del militare Gerardo Satriano e scappa con lui, divenendo testimone suo malgrado delle trame dei borbonici. Quando i doppiogiochisti capiranno che \u00e8 troppo tardi per continuare a sostenere la rivolta, la sua presenza diventer\u00e0 troppo scomoda, e finir\u00e0 uccisa in uno scontro a fuoco con i briganti.\nTutti e tre gli ufficiali falliranno nella loro missione. Ugo Navarra verr\u00e0 ucciso mentre si nasconde in montagna con la sua donna, come un semplice ribelle. Invece il barone Andrea Guarna, torna a Roma scappando con la sua promessa sposa, la cugina Isabellina (Evelina Nazzari): dopo aver attraversato la frontiera, per\u00f2, ha un ripensamento e decide di tornare a combattere. Infine, Gerardo Satriano, reo di aver ucciso un carabiniere, fuggir\u00e0 in America e si arruoler\u00e0 nell'esercito nordista per combattere la guerra di secessione.\nProduzione.\nGli esterni sono stati girati tra Melfi, il territorio del Vulture e Tito, aree in cui si svilupp\u00f2 maggiormente il fenomeno del brigantaggio postunitario. Le riprese degli interni si sono svolte nel Centro di produzione Rai di Napoli.\nMusiche.\nLe musiche sono state scritte dal gruppo Musicanova, di cui facevano parte Eugenio Bennato e Carlo D'Angi\u00f2, e pubblicate nell'LP \"Brigante se more\". Tra le canzoni pi\u00f9 celebri, le sigle di testa e di coda, rispettivamente \"Brigante se more\" e \"Vulesse addeventare\", ma anche i temi \"Canzone per Iuzzella\" ed il \"Tema di Isabellina\", associati alle due protagoniste femminili. Lo stesso Eugenio Bennato appare nello sceneggiato in veste di comparsa, suonando la tammorra durante una festa per la conquista di Melfi da parte dei briganti."}
{"id": "1815358", "revid": "154893", "url": "https://it.wikipedia.org/wiki?curid=1815358", "title": "Tabagista", "text": ""}
{"id": "1815361", "revid": "1186766", "url": "https://it.wikipedia.org/wiki?curid=1815361", "title": "Senefer...ra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale. \u00c8 possibile che il nome compaia nella Sala degli antenati di Karnak\nIl nome di questo sovrano \u00e8 il primo ancora decifrabile della colonna 9 del Canone Reale, in quanto le prime sei righe sono del tutto scomparse."}
{"id": "1815370", "revid": "1906976", "url": "https://it.wikipedia.org/wiki?curid=1815370", "title": "Monumento ai caduti della prima guerra mondiale (Erba)", "text": " \nIl Monumento ai caduti della prima guerra mondiale, progettato nel 1926 dall'architetto razionalista Giuseppe Terragni e realizzato tra il 1928 e 1931, si trova ad Erba, al termine del corso 25 aprile.\nIl Monumento doveva in origine essere costruito vicino al Duomo, ma i cittadini non erano d'accordo, perci\u00f2 si decise di farlo presso i giardini, non lontano da villa Majnoni, sede del Municipio, e adiacente a Villa Clerici.\nConsiste in una lunga scalinata in pietra e ciottoli di fiume contornata da cipressi, che supera, seguendo il pendio naturale, un dislivello di circa venticinque metri. La scalinata \u00e8 costituita da quattro rampe e tre pianerottoli ed \u00e8 orientata da ovest ad est verso il centro cittadino e verso la chiesa di Santa Maria Nascente. In cima alla scalinata vi \u00e8 un cannone d'epoca, due mortai, una nicchia con incisi i nomi dei caduti e la cripta del sacrario, attorno al quale una doppia scala sale fino alla terrazza superiore, ricoperta da un manto erboso, che ospita un'esedra in pietra con portali ad architrave e ad arco.\nAl di sopra dei portali di accesso alla cripta vi \u00e8 la scritta \"Per quelli che furono, per quelli che sono, per quelli che saranno\".\nLa cripta custodiva un pannello in bronzo di Lucio Fontana, rappresentante la Vittoria, rimosso per ordine del podest\u00e0 di Erba nel 1936 e quindi fuso."}
{"id": "1815371", "revid": "1186766", "url": "https://it.wikipedia.org/wiki?curid=1815371", "title": "Men...ra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale"}
{"id": "1815374", "revid": "287204", "url": "https://it.wikipedia.org/wiki?curid=1815374", "title": "Atomizzazione", "text": "Nella spettroscopia atomica, latomizzazione \u00e8 il processo chimico-fisico mediante il quale un campione fluido viene convertito nei suoi atomi costitutivi con stato di ossidazione zero (atomi zerovalenti).\nPer atomizzare il campione si usa una sorgente di calore, che in base alla tecnica pu\u00f2 essere una fiamma, il fornetto di grafite o un plasma. Il campione liquido viene prima nebulizzato, quindi viene fatto evaporare ed infine \u00e8 atomizzato.\nSe si usa un sistema a fiamma, la soluzione viene aspirata da una cannula e nebulizzata. Le goccioline della soluzione vengono trasportate nella fiamma in cui verr\u00e0 vaporizzato il solvente e bruciate le sostanze organiche. Le gocce di nebulizzato vengono preventivamente selezionate tramite un sistema di abbattimento, in modo da trattare solo le gocce pi\u00f9 minute. Infatti le gocce con un diametro elevato o un eccesso di soluzione nebulizzata possono provocare l'abbassamento della temperatura di fiamma.\nQuesto processo assume particolare importanza per esempio nelle tecniche di assorbimento atomico, con le quali si analizzano i singoli atomi e non le molecole nei quali sono contenuti."}
{"id": "1815377", "revid": "767487", "url": "https://it.wikipedia.org/wiki?curid=1815377", "title": "Argilla smectica", "text": "La terra da follone o argilla smectica \u00e8 il nome comune, minerario e commerciale, di ogni miscela di argilla a elevata plasticit\u00e0 utilizzata nella decolorazione, filtratura e purificazione di oli e grassi di origine animale, minerale e vegetale (come ad esempio nel processo di follatura della lana o nell'industria petrolifera) e nella realizzazione di filtri assorbenti di varia natura. Questi tipi di argille hanno un grande numero di applicazioni industriali e no, che sono in parte le stesse delle bentoniti, un termine - quest'ultimo - utilizzato per indicare, a seconda dei casi, tutte le argille montmorillonitiche (comprese le terre da follone, vedi sezione sottostante) o specificatamente solo quelle a elevato tenore di sodio.\nComposizione e propriet\u00e0.\nIl materiale \u00e8 una miscela di minerali argillosi (principalmente costituita da montmorillonite e, in misura minore, da caolinite e palygorskite) in buona parte appartenenti al gruppo dei \"montmorillonoidi\" (o \"smectiti\"), e quindi caratterizzati - a ragione della loro struttura cristallina, trattandosi di argille a tre strati T-O-T - da un'elevata capacit\u00e0 di scambio cationico (per Ca, Na e Mg) e in grado di espandere il proprio periodo basale (ovvero la distanza tra gli strati) a seguito della sostituzione dell'acqua interstrato con altre molecole polari (come glicol etilenico o glicerina) o, altres\u00ec, di ridurlo notevolmente per essiccazione. Tali capacit\u00e0 di assorbimento e scambio cationico, e l'elevata superficie chimicamente attiva rendono queste argille adatte a vari tipi di applicazioni.\nLe smectiti che ricadono sotto la denominazione di \"terra da follone\" hanno un elevato tenore di calcio e magnesio, un relativamente basso tenore di sodio, una granulometria pi\u00f9 fine rispetto ad altre argille, un maggiore contenuto d'acqua interstrato e una scarsa plasticit\u00e0 naturale. Se miscelate con acqua formano delle sospensioni fangose molto stabili. La colorazione \u00e8 estremamente variabile e va dal marrone, verde o grigio fino al giallo e al bianco.\nUsi.\nIl nome \"terra da follone\" riflette l'uso originario del prodotto che veniva impiegato - gi\u00e0 in epoca romana - durante la follatura della lana per rimuovere le impurit\u00e0 e la lanolina dal tessuto e facilitare cos\u00ec il processo di infeltrimento. Il processo prevede che i tessuti siano messi in una tramoggia con la terra da follone, abbondantemente spruzzati d'acqua calda e battuti, sfregati e torti, sia manualmente con un pestello a mano, sia meccanicamente con magli azionati dalla forza dell'acqua in gualchiere. Questo procedimento, oggi realizzato con macchinari industriali, continua a essere utilizzato per lavorazioni particolari e per la produzione di tessuti storici come il panno casentino o il loden.\nPer le propriet\u00e0 sgrassanti, si utilizzava a Parigi come pietra da smacchiare quella proveniente dai depositi di gesso di Montmartre. Veniva impiegata da sola o mescolata con un poco di soda, che le dava la propriet\u00e0 di ravvivare i colori dei tessuti. La pietra, una volta inzuppata nell'acqua, era sfregata sulla macchia; il grasso era assorbito dall'argilla e lo strato terroso una volta essiccato era tolto con spazzolatura.\nIn epoca moderna, questo tipo di argille viene impiegato anche per la raffinazione e decolorazione di prodotti petroliferi, oli vegetali (anche destinati al consumo alimentare), sego e altri grassi animali; come agente legante per le terre da fonderia; come agente sgrassante nella fabbricazione di detergenti e prodotti cosmetici (saponi e shampoo); nella preparazione di lettiere per animali; per la smacchiatura dei calcestruzzi, nella realizzazione di filtri assorbenti - in campo civile e militare - per tessuti contaminati da agenti chimici.\nEtimologia.\nIl nome \"smectite\" deriva dal greco antico \u03c3\u03bc\u03b7\u03ba\u03c4\u03c1\u03af\u03c2 (\"terra atta a nettare\", Ipp. 667) e il relativo aggettivo (\"smectica\" o \"smettica\") da \u03c3\u03bc\u03b7\u03ba\u03c4\u03b9\u03ba\u03cc\u03c2 (\"sm\u00eaktikos\", che significa \"atto a pulire\"), entrambi coniati a partire del verbo \u03c3\u03bc\u03ae\u03c7\u03c9 (\"pulisco\"). Il termine ha un utilizzo sia scientifico sia commerciale indicando sia il gruppo di minerali argillosi a cui appartiene la montmorillonite sia una miscela argillosa contenente in prevalenza minerali di questo tipo.\nIl termine \"terra da follone\" ha, invece, origine latina e deriva da \"fullo\" (\"follone\" in italiano) ovvero l'operaio della \"fullonica\" - l'officina romana dove si operava il processo di infeltrimento della lana - con un preciso riferimento linguistico all'operazione di \"pressatura\" dei panni.\nUn'argilla saponifera con caratteristiche comparabili e di origine nordafricana, prende invece il nome di \"Ghassoul\" o \"Rhassoul\" (dalla municipalit\u00e0 di Ghassoul in Algeria, luogo di estrazione dell'argilla)."}
{"id": "1815380", "revid": "115148", "url": "https://it.wikipedia.org/wiki?curid=1815380", "title": "Terra da follone", "text": ""}
{"id": "1815385", "revid": "767487", "url": "https://it.wikipedia.org/wiki?curid=1815385", "title": "Maciste all'inferno (film 1926)", "text": "Maciste all'inferno \u00e8 un film del 1926 diretto da Guido Brignone, con Bartolomeo Pagano nei panni di Maciste.\nTrama.\nPluto, re dell'inferno, manda sulla terra Barbariccia, sotto le vesti del dottor Nox, per procurare anime e prendere Maciste, che abita in un paese di campagna. Barbariccia arriva alla casa di Maciste con altri cinque diavoli, ma egli lo caccia; anche Graziella, vicina di casa di Maciste, resiste alle lusinghe del diavolo. Barbariccia fa incontrare Graziella con un giovane ricco signore, Giorgio, che dopo aver ricambiato il suo amore l'abbandona sola con un figlio. Maciste costringe Giorgio a tornare dalla giovane, salvando il bambino che Barbariccia aveva rapito e abbandonato nel bosco. Maciste si scontra con Barbariccia e cade in una trappola; viene cos\u00ec spedito all'inferno. Qui viene conteso dalla moglie di Pluto, Proserpina e dalla sua figliastra, Luciferina. Dopo aver dato un bacio a Proserpina, Maciste si trasforma in un demone. Barbariccia, geloso delle attenzioni di Proserpina per Maciste, organizza una rivolta contro Pluto; Maciste interviene a difendere Pluto e umilia Barbariccia. Il re dell'inferno, riconoscente, decide cos\u00ec di graziare Maciste, rendendogli possibile di tornare sulla terra. Proserpina, per\u00f2, lo incatena ad una roccia. La notte di Natale saranno le preghiere del figlioletto di Graziella, sposatasi con Giorgio, a liberare infine Maciste.\nProduzione.\nTratto, come recita una delle locandine del periodo, da \u00abuna diavoleria di Fantasio\u00bb, al secolo Riccardo Artuffo che a sua volta aveva \"pescato\" dall\"'Inferno\" di Dante, il film di Brignone ebbe problemi con la censura: alla prima presentazione per ottenere il famoso visto venne bocciato (ottobre 1925). Fu concesso solo nel marzo del 1926 (n. 20529 del 31/03/1926) dopo che la lunghezza originale di 2502 metri era stata ridotta a 2475. Comunque il film, nella sua versione integrale, era gi\u00e0 stato visto da migliaia di persone perch\u00e9 proiettato varie volte durante la Fiera di Milano del 1925, nell'ambito della quale si svolgeva un concorso internazionale cinematografico, ottenendone anche un premio. Anche nella versione ridotta ci fu certamente un tentativo di sfidare la censura: poche rappresentazioni os\u00e9 di corpi femminili negli anni trenta sono paragonabili a quelle messe in mostra nei gironi infernali e fotografate da Arata e Terzano.\nNel 1940 il film venne anche sonorizzato e circol\u00f2 ancora a lungo nei cinema italiani.\nUna versione muta, restaurata, di 100 minuti a 20 f/s \u00e8 stata presentata dalla Cineteca di Bologna al festival cinematografico \"Il cinema ritrovato\" del 2009.\nTestimonianze.\nAlla lavorazione del film partecipa anche un giovanissimo Sergio Amidei, il futuro celebre sceneggiatore, come comparsa. Dietro il buon compenso di 40 lire, ricorda in un'intervista, fu per\u00f2 costretto a patire un gran freddo: le riprese si svolgevano nel mese di novembre nel territorio della Valle Stura di Demonte e lui, per interpretare il ruolo di uno dei tanti diavoli che popolano l'Inferno nel film, indossava solo una specie di mini-gonnellino di pelo di capra con una coda fatta a molla.\nLa testimonianza di Federico Fellini, rilasciata in varie interviste sul periodo della sua infanzia, far\u00e0 guadagnare invece una nuova gloria al film: \u00ab[...] I primi film, dunque, li ho visti al cinema Fulgor. Qual \u00e8 stato il primo tra i primi? Sono sicuro di ricordare [...][che] Il film si chiamava \"Maciste all'inferno\". L'ho visto in braccio a mio padre in piedi tra una gran calca di gente con il cappotto inzuppato d'acqua perch\u00e9 fuori pioveva. Ricordo un donnone con la pancia nuda, l'ombelico, gli occhiacci bistrati lampeggianti. Con un gesto imperioso del braccio faceva nascere attorno a Maciste anche lui seminudo e con un tortore in mano un cerchio di lingue di fuoco\u00bb.\nUna cronaca pubblicata su una rivista dell'epoca ci riferisce invece di \u00abun caso curioso occorso ad una troupe\u00bb:\n\u00abSulle sponde di un vorticoso torrente, incassato tra orridi dirupi delle nostre Alpi e che offrivano un autentico scenario infernale, ricco di antri paurosi e selvaggi, da giorni si era accampata la numerosa troupe della \"Fert\", che eseguisce \"Maciste all'inferno\". Cos\u00ec si potevano vedere parecchi attori in sembianze di diavoli irsuti e saltellanti scorrazzare di qua e di l\u00e0 al comando di Guido Brignone. Quel remoto cantuccio dei nostri monti si era trasformato in un vero lembo del regno di Plutone. [...] Ed ecco sbucare a un tratto, dalla stradicciuola che scendeva a valle, un ragazzo di un paese vicino e appollaiato sulle cime pi\u00f9 alte. A quella infernale vista il poveretto s'arrest\u00f2 spaurito e sgran\u00f2 gli occhi. Poi gett\u00f2 un grido e se la diede a gambe su per le balze, saltando come un capriolo. Ma il bello venne dopo. Infatti, non era trascorsa un'ora che dal paese scendevano in frotta i montanari armati di randelli, di picche, di tridenti e di quanto era capitato a portata di mano. C'era tutto il paese e li comandava il buon parroco. Venivano a vedere donde era sbucata l'orda diabolica ed erano pronti a fugarla. Tuttavia l'equivoco fu tosto spiegato e i buoni montanari si accamparono nelle vicinanze per assistere allo svolgersi della scene pi\u00f9 infernali che si possano immaginare! Qualcuno, anzi, avrebbe avuto una voglia matta di fare egli pure il diavolo!\u00bb.\nCritica.\nEdgardo Rebizzi in \"L'Ambrogio\" del 28 aprile 1926: \u00ab[...] Un film in cui si riscontrano un non comune intendimento di arte e una genialit\u00e0 di fantasia insolite. La lotta del Male contro il Bene in \"Maciste all'Inferno\" si complica di elementi soprannaturali [...]. La rievocazione del mondo infernale \u00e8 fatta secondo la tradizione classica dantesca. [...] Il film \u00e8 stato inscenato con grandiosit\u00e0 e con ricchezza di mezzi. Per creare il Regno delle Tenebre sono state eseguite costruzioni monumentali, antri paurosi e bolge profonde. La moltitudine dei demoni \u00e8 imponente e spettacolosa [...]. Ma ai quadri di bellezza, diremo cos\u00ec, infernale, rosseggianti di fiamme e densi di ombre, si alternano quadri di paesaggio idilliaco, di semplicit\u00e0 agreste e domestica, sul cui sfondo agiscono le persone terrene. Oltre al prestigio di un'ottima fotografia efficacemente stereoscopica, morbida, pastosa, pittorica, doviziosa di effetti di luce, sapientemente resi e atti a raffermare la tonalit\u00e0 del quadro, a dare un senso di irreale al reale, il film sfoggia non pochi virtuosismi tecnici di mirabile fattura. Per i suoi meriti tecnici e artistici, per l'originalit\u00e0 dell'argomento, \"Maciste all'inferno\" costituisce uno dei massimi lavori che la cinematografia italiana abbia prodotto in questi ultimi tempi \u00bb.\nUn giudizio anonimo \u00e8 invece quello pubblicato in \"La Rassegna del Teatro e del Cinematografo\" del 30 aprile 1926: \u00ab[...] Non a torto il film \u00e8 intitolato: \"diavoleria\" \u00e8 una cosa strana, un impasto di grottesco, di gentile, di sentimentale, di fantastico, di comico e di tragico; un motivo fondamentalmente goethiano inscenato bene, col concorso di una serie impressionante di trucchi [...]. Bisogna riconoscere che il film \u00e8 ben riuscito: le scene dell'inferno, lavorate sui ben noti motivi danteschi, sono ancora quanto di meglio finora ci \u00e8 accaduto di vedere in questo tema. Come risulta dalla esposizione della trama, non c'\u00e8 nel film nulla in tesi di immorale; per\u00f2, a causa di alcune scene, esso \u00e8 da ritenersi inopportuno per i giovanetti \u00bb.\nVico D'Incerti in \"Ferrania\" del giugno 1951, in occasione del venticinquesimo dall'uscita del film: \u00ab [...] Un curioso film, non privo di una certa grandiosit\u00e0, girato in una vallata delle Alpi piemontesi (la valle di Stura, n.d.r.) che, nonostante tutto ha un notevole successo commerciale dovuto in buona parte alla generosa esibizione delle proprie grazie che, con la scusa dell'inferno, vi fanno la bella Elena Sangro e le molte altre donzelle [...]\u00bb."}
{"id": "1815388", "revid": "1543377", "url": "https://it.wikipedia.org/wiki?curid=1815388", "title": "NGC 4236", "text": "NGC 4236, (noto anche come C 3), \u00e8 una galassia a spirale barrata visibile nella costellazione del Dragone; \u00e8 una delle galassie pi\u00f9 vicine al Gruppo Locale.\nOsservazione.\nSi individua poco pi\u00f9 di un grado a WSW della stella ; si mostra come ul fuso luminoso allungato in senso NNW-SSE in un telescopio amatoriale; la sua caratteristica pi\u00f9 evidente \u00e8 la scia chiara del nucleo, allungata, con una leggera deformazione sul lato nord. Si tratta di una galassia spirale vista quasi di taglio.\nCaratteristiche.\nLa galassia si trova a circa 11 milioni di anni luce dalla Via Lattea, trovandosi dunque nelle immediate vicinanze del nostro gruppo di galassie; fa parte di un'associazione di galassie a cui appartengono anche le due galassie M81 e M82, osservabili nella costellazione dell'Orsa Maggiore. Osservazioni condotte alle onde radio e ai raggi infrarossi farebbe pensare che nel suo recente passato si sia verificato un intenso fenomeno di formazione stellare, con evidenze di un gran numero di resti di supernova recenti. La galassia si sta allontanando dalla nostra ad una velocit\u00e0 di circa ."}
{"id": "1815399", "revid": "31886", "url": "https://it.wikipedia.org/wiki?curid=1815399", "title": "Diritti umani in Kenya", "text": "In tempi recenti, le principali violazioni dei diritti umani denunciate in Kenya sono relative ad abusi della polizia, limitazioni della libert\u00e0 politica dei cittadini, mancata accoglienza di profughi e sfollati, e violenza verso le donne. Il presidente Mwai Kibaki si \u00e8 impegnato fin dalla sua elezione a ridurre le violazioni dei diritti umani in Kenya; nel 2002 \u00e8 stato istituita in Kenya la Commissione Nazionale sui Diritti Umani (KNCHR), con il compito di vegliare sul rispetto dei diritti umani nel paese.\nSituazione politica.\nNelle elezioni del 27 dicembre 2007, la dichiarata vittoria del presidente Mwai Kibaki \u00e8 stata fortemente contestata sia dall'opposizione interna al paese che da osservatori indipendenti. Sia durante la campagna elettorale che durante le proteste seguite all'esito del voto si sono registrati numerosi episodi di violenza, con centinaia di morti, propriet\u00e0 bruciate e sfollati. Violenze dello stesso genere sono avvenute in occasione delle precedenti consultazioni elettorali del 1992 e 1997. Un caso particolarmente eclatante di violenza a scopi politici ha coinvolto una candidata parlamentare del distretto di Meru, Flora Igoki Tera. La polizia ha dichiarato di aver aperto indagini relativamente a tutti questi fatti, ma a fine anno non risultava ancora alcun procedimento giudiziario in atto.\nAbusi della polizia.\nLa polizia keniota \u00e8 stata pi\u00f9 volte accusata di violare i diritti umani dei cittadini applicando la tortura e l'omicidio non giustificato. Gran parte di queste violenze sono avvenute durante le operazioni di repressione delle proteste contro l'esito del voto (dicembre); altre sono legate al \"giro di vite\" chiesto dal governo nei confronti del gruppo Mungiki, dichiarato al bando. La polizia \u00e8 stata accusata di sparare ai sospetti criminali in situazioni in cui era possibile l'arresto. Su questi abusi non sono state aperte indagini e non sono state chieste spiegazioni ai responsabili del corpo della polizia.\nAsilo politico.\nIl 3 gennaio 2007, in seguito alla ripresa degli scontri in Somalia fra il governo federale di transizione e le corti islamiche (COSIC), il Kenya ha chiuso i propri confini ai rifugiati somali. Il governo keniota ha giustificato quest'azione come necessaria per impedire l'ingresso dei combattenti delle COSIC nel paese. Il governo keniota ha rimpatriato forzatamente centinaia di somali che chiedevano asilo politico, esponendoli di fatto alle violenze perpetrate in Somalia dalle parti in conflitto. La chiusura del confine ha anche ostacolato l'invio di aiuti umanitari in Somalia.\nGuerra al terrorismo.\nL'applicazione di leggi speciali concepite per la guerra al terrorismo ha portato a numerosi arresti, detenzioni, maltrattamenti e trasferimenti forzati, eseguiti in assenza di accuse specifiche e accompagnati dalla violazione di diritti civili come il diritto di chiedere asilo.\nViolenza sulle donne.\nNonostante la legge promulgata nel 2006 dal governo keniota per contrastare la violenza sessuale, questo reato \u00e8 ancora molto diffuso nel paese. Stupro (anche su minori) e violenza domestica risultano ancora a livelli estremamente elevati.\nLibert\u00e0 di espressione.\nA partire da novembre 2007 \u00e8 entrato in vigore un nuovo sistema di leggi che prevedono il controllo e la regolamentazione dei media da parte di un consiglio di 13 membri, dotato tra l'altro del diritto di escludere i giornalisti dalla professione. Le decisioni di questo consiglio sono comunque subordinate al potere del governo, come \u00e8 stato dimostrato durante le elezioni di dicembre, in cui il governo ha vietato la trasmissione in diretta dei risultati elettorali nonostante il parere discorde del consiglio. Al controllo governativo sui media si accompagnano azioni intimidatorie come il pestaggio di un giornalista del \"Daily Nation\" che cercava di scattare fotografie al presidente, avvenuto il 7 gennaio 2007. Il direttore del settimanale \"The Independent\", Mburu Muchoki, \u00e8 stato condannato a un anno di carcere a conclusione di un procedimento penale per diffamazione nei confronti di organi governativi.\nPena di morte.\nIl Kenya non sta pi\u00f9 applicando la pena di morte, che tuttavia non \u00e8 stata formalmente abolita. Una mozione abolizionista \u00e8 stata respinta dal parlamento il 1\u00ba agosto."}
{"id": "1815401", "revid": "6923", "url": "https://it.wikipedia.org/wiki?curid=1815401", "title": "Giganti di Mont'e Prama", "text": "I Giganti di Mont'e Prama (\"Sos gigantes de Monti Prama\" in lingua sarda) sono antiche sculture risalenti alla Civilt\u00e0 nuragica ritrovate casualmente nel marzo del 1974 in localit\u00e0 Mont'e Prama nel Sinis di Cabras, nella Sardegna centro-occidentale. Sono state scolpite a tutto tondo ognuna a partire da un unico blocco di arenaria gessosa locale proveniente da cave distanti in linea d'aria sedici chilometri. La loro altezza varia tra i due e i due metri e mezzo e come nelle raffigurazioni dei bronzetti nuragici rappresentano arcieri, guerrieri e pugilatori. Insieme alle statue furono rinvenute sculture raffiguranti nuraghi, oltre a numerosi betili del tipo \"oragiana\", tipico manufatto artistico presente nella esedra delle tombe dei giganti. Il complesso scultoreo ricomposto in seguito al restauro \u00e8 costituito da trentotto sculture di cui cinque arcieri, quattro guerrieri, sedici pugilatori, tredici modelli di nuraghe.\nLe statue sono state ritrovate spezzate in numerosi frammenti in connessione ad una vasta necropoli costituita attualmente (2021) da circa 150 sepolture. Nelle tombe a pozzo sono stati sepolti in postura assisa dei giovani individui, quasi tutti di sesso maschile e dalla muscolatura molto sviluppata e secondo gli studiosi ci\u00f2 denota l'appartenenza alla classe dei guerrieri o degli aristocratici. All'interno delle tombe sono stati rinvenuti anche diversi frammenti di statue e sculture e l'associazione dei frammenti con i resti osteologici consente di datare le statue tramite il metodo del Carbonio 14. Altri reperti in grado di fornire indicazioni cronologiche sono le ceramiche e in un solo caso uno scarabeo egizio di et\u00e0 ramesside. A seconda delle ipotesi, la datazione dei \"Kolossoi\" \u2013 nome con il quale li chiamava l'archeologo Giovanni Lilliu \u2013 oscilla dal IX secolo a.C. o addirittura all'XIII secolo a.C., ipotesi che in ogni caso fa di Mont'e Prama il complesso di statue a tutto tondo pi\u00f9 antico e numeroso d'Europa e del bacino occidentale del Mediterraneo, in quanto antecedenti ai \"kouroi\" della Grecia antica, seconde soltanto alle sculture egizie.\nIl sito oltre ad essere circondato da numerose vestigia nuragiche (villaggi, nuraghi), risulta essere l'emergenza di un pi\u00f9 vasto insediamento. Le prospezioni geofisiche effettuate tramite l'utilizzo di un georadar hanno permesso di individuare altre numerose tombe e probabilmente altri giacimenti di statue nonch\u00e9 altre strutture templari. Ad oggi (2021) tali evidenze non sono state ancora indagate. Dopo quattro campagne di scavo fra il 1975 e il 2017, sono stati rinvenuti circa diecimila frammenti di pietra tra i quali 15 teste, 27 busti, 176 frammenti di braccia, 143 frammenti di gambe, 784 frammenti di scudo. Inizialmente solo alcuni dei primi frammenti vennero esposti in un'ala del Museo archeologico di Cagliari e la scoperta fu trascurata per decenni. Con lo stanziamento dei fondi nel 2005 da parte del Ministero per i beni e le attivit\u00e0 culturali e della Regione Sardegna, le statue sono state ricomposte dai restauratori del Centro di conservazione archeologica di Roma, coordinati dalla Soprintendenza per i Beni archeologici per le province di Sassari e Nuoro, nei locali del Centro di restauro e conservazione dei beni culturali presso Sassari. Attualmente (2021) diversi reperti ceramici e diverse datazioni ottenute col metodo C-14 indicano nel bronzo recente nuragico (XII secolo a.C.-XIII secolo a.C.) la fase iniziale della necropoli. L'ultima inumazione nuragica \u00e8 datata al IV sec. a.C. contestuale alla conquista cartaginese della Sardegna e di poco antecedente alle numerose ceramiche e tombe puniche collegate alla distruzione e alla discarica delle statue. Nel 2014 in seguito a nuove campagne geofisiche, le universit\u00e0 di Sassari e Cagliari ripresero gli scavi portando alla luce nuove tombe e statue.\nDal betilo aniconico allo sviluppo e alla diffusione della scultura figurata nuragica.\nNella Sardegna prenuragica la scultura era gi\u00e0 diffusa durante il neolitico e l'eneolitico ma tali manifestazioni artistiche sembrano cessare d'improvviso durante il bronzo antico, quando tanto in Sardegna come in Corsica si afferma il cosiddetto \"epicampaniforme\", ultima espressione della Cultura del vaso campaniforme. Da tale evento nasceranno la Civilt\u00e0 nuragica e la civilt\u00e0 torreana con sviluppi interdipendenti nell'ambito della architettura, della metallurgia e pi\u00f9 in generale della cultura materiale. Tuttavia, mentre in Corsica la tradizione scultorea eneolitica prosegue sino al bronzo finale, in Sardegna appare interrompersi al mutare dei costumi funerari e all'affermazione delle tombe dei giganti. \u00c8 peraltro presso tali tombe monumentali del bronzo medio che la scultura permane e progressivamente si riafferma con la creazione di betili, bassorilievi discoidali, grandi stele centinate e gli stessi conci isodomi scolpiti a martellina. Nondimeno, lo strettissimo legame tra le culture delle due isole si rivela anche nella \"rinascita\" della scultura in Sardegna come si evince dalle somiglianze stilistiche tra statue menhir della Corsica e i bronzetti.\n\u00c8 tra il 1300 a.C. e il 1200 a.C. che nel sud della Corsica vengono scolpite le prime spade in rilievo nelle stele per poi proseguire nella rappresentazione dei guerrieri in vere e proprie statue stele nel bronzo finale. I bronzetti nuragici, e quindi le medesime statue di Mont'e Prama, a seconda che si ritenga pi\u00f9 valida la cronologia \"bassa\" o \"alta\", presentano una datazione parzialmente o integralmente sovrapponibile alla datazione delle sculture della Corsica. In particolare, se tra statue menhir e bronzetti sussistono delle innegabili differenze tecniche (divergenze plastiche tra bronzo e granito), culturali (codice iconografico), possono evidenziarsi alcune somiglianze nella presenza di placche pettorali, armi disposte diagonalmente nel petto, nella probabile presenza di \"maschere\" e soprattutto nella rappresentazione del volto. Non a caso, quella che si ritiene essere una delle prime rappresentazioni del volto umano nella Sardegna nuragica, cio\u00e8 il betilo del tipo \"oragiana\" ritrovato a San Pietro di Golgo presso Baunei, pu\u00f2 costituire il \"trait-d'union\" tra le statue-menhir, le statue betilo e i bronzetti.\nNel sud della Corsica, come in Sardegna, l'evoluzione della scultura appare essere legata a doppio filo al culto funerario del ceto dei guerrieri, e pertanto, a sua volta influenzata dai mutamenti della situazione socio politica sollecitata da non precisati fattori esterni e interni. Se in Corsica, a partire dal 1250 a.C., le stele armate del bronzo medio di tradizione eneolitica si evolvono progressivamente nelle statue stele di guerrieri con una attenta rappresentazione della loro panoplia, in Sardegna la scultura figurativa si innesta nel betilo producendo quella che alcuni studiosi considerano come la proto-statuaria della cultura nuragica, ovvero i cosiddetti \"cippi dei guerrieri\" o statue-betilo.\nArchitettura isodoma (o ashlar).\nIn tutta l'area dell'Europa occidentale, durante l'et\u00e0 del bronzo, solamente in Sardegna vengono impiegati conci scolpiti a martellina nella costruzione di edifici. Grazie a maestranze specializzate che edificarono le tombe dei giganti, i pozzi sacri e i nuraghi, impiegando largamente la tecnica isodoma e pseudoisodoma, lo sviluppo sull'Isola dell'architettura monumentale gett\u00f2 le premesse per lo sviluppo della statuaria.\nAl contrario di quanto l'esperienza comune erroneamente suggerisce a causa dell'odierna rovina dei nuraghi, la tecnica isodoma fu impiegata per rifinire le sovrastrutture dei terrazzi a ballatoio, o per i rivestimenti e arredi interni nei vani di particolare pregio. Allo stato attuale delle ricerche (2021) tale tecnica costruttiva \u00e8 datata al bronzo medio sia per quanto riguarda i templi delle acque pi\u00f9 arcaici, sia per quanto riguarda le tombe dei giganti.\nIn centotrentadue sepolture isodome realizzate a partire dal 1500 a.C. si osservano conci perfettamente squadrati e scolpiti a martellina, archi absidali dalla forma di mezzo cono di tronco, archi monolitici internamente incavi, lunghe pietre tronco-piramidali, conci con faccia a vista sbiecata, lastre con riseghe laterali, pietre dentellate o con tre incavi. Non mancano elementi simbolici scolpiti in rilievo o in bassorilievo come dischi e coppelle. In questi raffinati mausolei \u00e8 rilevante la presenza dei betili tronco conici (cosiddetti \"oragiana\"), sempre scolpiti a martellina, pure ritrovati nella necropoli di Mont'e Prama, mentre nei pozzi sacri pi\u00f9 recenti, risalenti al 1300 a.C., l'isodomia architettonica \u00e8 accompagnata a sculture di animali e torri nuragiche.\nUn altro utensile utilizzato nelle statue di Mont'e Prama, ma prima impiegato nel rifinire i conci in tecnica isodoma, fu la gradina; tracce dell'impiego di uno strumento simile, ovvero dotato di piccole punte, si rinvengono nel sito cultuale dal sito di S'Iscia 'e Su Puttu-Usini.\nProto-statuaria nuragica. Le statue betilo.\nRitenute in un primo momento sculture puniche o romane, queste sculture secondo l'archeologa Fulvia Lo Schiavo raffigurano in realt\u00e0 dei guerrieri con il tipico elmo \"a bustina\", crestato e cornuto di tipo nuragico, come suggeriscono le cavit\u00e0 circolari nelle quali erano alloggiati i corni ancora parzialmente presenti nella statua betilo da Bulzi. Secondo l'archeologa le sculture del nord Sardegna testimoniano l'esistenza di una proto-statuaria nuragica, tappa intermedia di una linea evolutiva che dai betili oragiana (presenti sia a Mont'e Prama sia nelle tombe dei giganti costruite con conci perfettamente rifiniti) arriver\u00e0 come esito finale alle statue antropomorfe di Mont'e Prama, in accordo con quanto gi\u00e0 sostenuto dall'archeologo Giovanni Lilliu a partire dall'esame del betile di Baunei e del pilastro - del tutto identico ai betili oragiana - della scultura di Viddalba.\nDurante la campagna di scavi del 2014 fu rinvenuto un nuovo esemplare di statua betilo. Il nuovo esemplare presenta il consueto volto umano secondo lo schema del naso e dalle profonde arcate orbitali sormontate da una sorta di cresta tipica degli elmi nuragici come nei casi di Ossi e di Viddalba.\nLe protomi di ariete e toro.\nNell'iconografia dei bronzetti un ampio numero di manufatti \u00e8 costituito da protomi di animali associate a modelli di nuraghe, scolpite solitamente sulle pareti di particolari edifici di culto come nel Pozzo sacro di Irru a Nulvi.\nL'esempio pi\u00f9 raffinato in tal senso \u00e8 costituito dal complesso nuragico di Sa Sedda 'e sos Carros, ubicato nella valle di Lanaithu in territorio di Oliena, deputato al culto dell'acqua e dove furono rinvenuti probabili frammenti di statue. Le sculture si presentano all'interno di un edificio di pianta circolare con bacile centrale. Le pareti sono costruite con conci isodomi di basalto disposti a filari tra i quali uno costituito da blocchi di calcare bianco, internamente ornato con una teoria di protomi di ariete (o di muflone). Dalle sculture forate in corrispondenza della bocca l'acqua zampillava nel grande bacile sottostante. Alcuni conci usati come pietrame bruto per livellare il pavimento roccioso mostrano tracce di decorazione a rilievo del tipo dei frammenti di scudo delle statue di Mont'e Prama; l'accostamento \u00e8 rafforzato dalla presenza di un possibile frammento di piede.\nUn esempio simile di protomi di ariete scolpite ed esposte allineate si trova nel santuario di Gremanu-Madau. Entrambi i santuari risalgono all'et\u00e0 del bronzo recente e presentano modelli di nuraghe. Sempre presso aree cultuali sono presenti anche protomi di toro, come quelle del Pozzo sacro di Serra Niedda a Sorso, del Santuario nuragico di Santa Vittoria presso Serri, del pozzo sacro di Sant'Anastasia presso Sardara, dal sacello nuragico di Cuccuru Mudeju a Nughedu San Nicol\u00f2 presso Sassari: pure in tutti questi casi sono compresenti i modelli di nuraghe.\nModelli di nuraghe e altorilievi.\nLe sculture in pietra denominate modelli di nuraghe sono state rinvenute in tutta la Sardegna nei principali centri nuragici di culto e nei villaggi. Costituivano la rappresentazione in scala delle torri e dei castelli nuragici, a fini sacrali e/o politici. In questi modelli, oltre alla raffigurazione dei particolari architettonici dei monumenti, come i mensoloni su cui si reggevano i terrazzi e gli ingressi monumentali a sesto acuto, si trova rappresentata l'intera gamma tipologica dell'architettura nuragica. Gli scultori ritrassero infatti sia i semplici nuraghi monotorre, sia quelli trilobati, come il Nuraghe Santu Antine presso Torralba, quelli quadrilobati come Su Nuraxi di Barumini, e anche i pentalobati come il Nuraghe Arrubiu di Orroli.\nTra le decine di modelli rinvenuti, su alcuni esemplari l'artigiano nuragico scolp\u00ec in altorilievo figure umane o simboli religiosi come:\nLuogo del ritrovamento.\nLe sculture furono gettate per la maggior parte nella necropoli rinvenuta in localit\u00e0 \"Monte de Prama\" (\"Mont'e Prama\"), un rilievo di modesta altitudine (50\u00a0) situato in posizione strategica al centro della penisola del Sinis.\nUn altro frammento scultoreo\u00a0\u2013 precisamente una testa\u00a0\u2013 fu ritrovata altrove presso il pozzo sacro di Banatou di Narbolia, a circa 2\u00a0km dal nuraghe S'Uraki, poco distante dalla necropoli, insieme con vari reperti ceramici sia punici sia nuragici. Oltre alle statue del Sinis occorre segnalare una scultura rinvenuta nella Sardegna meridionale a San Giovanni Suergiu, nel Sulcis confrontata da alcuni studiosi con le statue di Mont'e Prama.\nIl Sinis fu frequentato fin dal periodo neolitico, come attesta l'importante sito archeologico di Cuccuru s'Arriu noto per una necropoli del neolitico medio, nelle tombe della quale era di norma presente un idolo femminile in stile volumetrico. Successivamente sono attestate tutte le culture che si avvicendarono nell'Isola nel corso dei millenni.\nTra queste \u00e8 rilevante la presenza della Cultura del vaso campaniforme di cui si ha traccia anche altrove in Sardegna e che prelude alla Cultura di Bonnannaro. Sar\u00e0 poi quest'ultima a dar vita alla Civilt\u00e0 nuragica.\nPer la sua felice posizione geografica, nell'antichit\u00e0 la penisola del Sinis fu una testa di ponte per le rotte verso le Baleari e la penisola iberica, da sempre relazionate alla Sardegna. Nell'arcipelago delle Baleari sorgeva infatti la Civilt\u00e0 talaiotica, sotto vari aspetti simile alle Civilt\u00e0 nuragica. Il Sinis \u00e8 inoltre favorito dalla vicinanza al Montiferru, luogo in cui \u00e8 ubicato un antico vulcano sede di importanti miniere di ferro e di rame, anch'esso strettamente controllato tramite numerosi nuraghi.\nIl toponimo \"Monte'e Prama\" significa in lingua sarda \"Monte delle Palme\", probabilmente dovuto al fatto che la localit\u00e0 era ricoperta da palme nane, un tempo abbondanti nel Sinis. L'area nella quale \u00e8 situata la necropoli \u00e8 riportata con il toponimo \"M. Prama\" sulle mappe catastali del Comune di Cabras, e sulle mappe 1:25000 dell'Istituto Geografico Militare al foglio 216 N.E. La lettera \"M\" di tale dicitura d\u00e0 luogo a diverse interpretazioni tra le quali \"Monti\", \"Monte\", \"Montiju\", diciture tuttora in uso nella lingua sarda. Nel passato l'uso di tale toponimo indicante la presenza delle palme nane \"in loco\", era documentato in alcuni scritti. Il teologo e scrittore Salvatore Vidal nella sua opera \"Clypeus aureus excellentiae Calaritanae\" del 1641, parlando del Sinis, riporta il toponimo \"Montigu de Prama\". Il frate minore Antonio Felice Mattei scrisse nel 1700 una storiografia delle diocesi e dei vescovi sardi e parlando delle localit\u00e0 del Sinis menziona \"Montigu Palma\".\nLa necropoli.\nI frammenti delle sculture furono rinvenuti al di sopra di una necropoli situata sulle pendici del Mont'e Prama, sovrastata da un nuraghe complesso ubicato sulla sommit\u00e0 dell'altura. Le tombe che la compongono sono del tipo a pozzetto e per lo pi\u00f9 risultarono prive di corredo funerario. In quelle finora esaminate sono stati rinvenuti\u00a0\u2013 in posizione seduta\u00a0\u2013 resti umani sia maschili sia femminili, di et\u00e0 compresa tra i tredici e i cinquanta anni, uno per ogni tomba. Allo stato attuale (2021) il complesso funerario si suddivide in due aree: la prima con forma di parallelepipedo fu indagata nel 1975 dall'archeologo Alessandro Bedini; la seconda \u00e8 un'area disposta a serpentina scavata tra gli anni 1976 e 1979 dagli archeologi Maria Ferrarese Ceruti e Carlo Tronchetti. Parallela a quest'ultima si trova una strada lastricata, delimitata da alcune lastre in pietra calcarea infisse a coltello. La costruzione della strada risulterebbe coeva alla monumentalizzazione della necropoli.\nLo scavo cosiddetto \"Bedini\" ha riportato alla luce un'area con trentatr\u00e9 tombe a cista litica ma costruite con roccia diversa da quella dell'area a serpentina. Tali ciste risultarono essere per lo pi\u00f9 prive dei lastroni di copertura in quanto divelti dai lavori agricoli che in tutti i secoli successivi interessarono l'area. Quella che vien definita \"area Bedini\" risulta esser stata edificata in tre diverse fasi:\nNella parte scavata dall'archeologo Carlo Tronchetti, l'inizio della necropoli \u00e8 indicato\u00a0\u2013 sia in ordine cronologico sia spaziale\u00a0\u2013 da una lastra in pietra infissa a coltello giustapposta alla prima tomba del lato sud. Il lato nord comprende invece le tombe di et\u00e0 pi\u00f9 recente ed \u00e8 anch'esso delimitato da una lastra in pietra infissa a coltello. A fianco dei lastroni di copertura del tracciato a serpentina sono state rinvenute ulteriori fossette utilizzate per deporre ossa umane. A causa della presenza dell'\"area Bedini\", le ultime tre tombe edificate non seguono il naturale tracciato ma ripiegano sul fianco delle precedenti sepolture. La necropoli risulta attualmente (2021) non ancora completamente scavata.\n\u00c8 inoltre documentata un'area posta a venti metri dall'area Bedini nella quale furono rinvenuti lastre di copertura e fusti definiti questi ultimi dall'archeologo Giovanni Lilliu come \"colonne\", ma che per diametro e caratteristiche rientrano appieno nelle sezioni modulari dei modelli di nuraghe rinvenuti nel resto della necropoli.\nIpotesi sull'aspetto della necropoli.\nSecondo alcuni archeologi che scavarono il sito (C. Tronchetti, A. Bedini) le statue avevano come scopo la monumentalizzazione della necropoli. Un indizio in tal senso sarebbe fornito dalla tomba numero sei dell'area scavata dall'archeologo Carlo Tronchetti all'interno della quale fu rinvenuto un frammento di scarto di lavorazione di uno scudo rendendo plausibile - secondo gli studiosi - la realizzazione in loco delle statue che sarebbero state costruite appositamente per la necropoli. In base ad alcune considerazioni circa le caratteristiche scultoree, gli studiosi ritengono che anche betili e modelli di nuraghe furono scolpiti appositamente per adornare la necropoli o il santuario.\nSupponendo l'originaria unitariet\u00e0 di statue e necropoli, gli archeologi hanno ipotizzato che la necropoli potesse richiamarsi all'antica tradizione delle tombe dei giganti; costituirebbero degli indizi in tal senso il tracciato a serpentina e la presenza dei betili. Secondo tale ipotesi le statue sarebbero state collocate sopra le lastre di copertura delle tombe costituendo in tal modo un viale monumentale. Secondo un'altra ipotetica ricostruzione, le sculture sarebbero state disposte a semicerchio nei lati est e ovest della necropoli, rendendo ancora pi\u00f9 forte - in tal caso - il richiamo alla tomba dei giganti e alla sua esedra megalitica. Allo stato attuale delle conoscenze (2021), entrambe le ipotesi non sono sorrette da validi riscontri per ammissione degli archeologi stessi.\nL'incompletezza degli scavi rende impossibile stabilire quale fosse il reale aspetto della necropoli e la sua effettiva estensione. Rimangono inoltre dubbi sulla originaria ubicazione delle statue. A fronte di tali problemi, alcuni studiosi teorizzano un adiacente santuario nuragico nel quale le statue sarebbero state originariamente posizionate. Costituirebbe un indizio in tal senso l'esistenza di un'area posta a venti metri dagli scavi di A. Bedini e C. Tronchetti nella quale furono rinvenuti fusti di modelli di nuraghe monotorre e lastroni, probabilmente utilizzati come copertura delle tombe scavate da A. Bedini, oppure come basamento di una platea per il posizionamento dei modelli di nuraghe come aveva gi\u00e0 suggerito l'archeologo G. Lilliu.\nLe ricerche effettuate dall'Universit\u00e0 di Cagliari con l'utilizzo di un georadar hanno individuato un'area vasta almeno sei ettari dotata di strutture artificiali e dunque create dall'uomo. Le nuove indagini pertanto sembrano convalidare la tesi dell'esistenza di un santuario nuragico a Mont'e Prama. L'esistenza di altri monumenti di carattere sacro nei pressi della necropoli \u00e8 suggerito dalla presenza di tipici conci utilizzati per l'edificazione dei pozzi sacri. Altri ricercatori ritengono che non si possa completamente escludere la presenza di un megaron nuragico al di sotto dell'edificio romano in opera cementizia, situato nei pressi della necropoli.\nDescrizione delle tombe e delle sepolture.\nNonostante Mont'e Prama sia un sito funerario i rituali mortuari non sono stati dettagliatamente studiati. Sebbene nelle tombe pi\u00f9 antiche non siano stati trovati reperti orientali, i ricercatori ipotizzano influenze fenicie e villanoviane per spiegare la comparsa della particolare sepoltura con una tomba a pozzetto e la inumazione assisa del defunto. Le tombe possono essere a pozzetto semplice oppure a cista o semicista. Le tombe a pozzo semplice sono costituite da una semplice fossa circolare, probabilmente ricoperte da un mucchio di pietre, visibile in superficie, come ad Antas; le tombe della fase successiva sono collocate, nel settore Bedini e Tronchetti, provviste di parete in pietra (cista o semicista) e lastrone di copertura.\nLe sepolture sono uniformi, presentando tutte l'individuo solitamente in postura seduta con le gambe flesse e unite al torace. I defunti furono deposti seduti sul fondo di pozzetti individuali, generalmente con le spalle rivolte a est, tranne poche eccezioni (es: pozzetto J).\n\u00c8 prevalente l'idea tra gli studiosi che si tratti di sepolture primarie ma alcuni non escludono la presenza di sepolture anche secondarie in ragione della forte frammentariet\u00e0 dei resti scheletrici.\nSimili tombe e identiche sepolture sono presenti in Europa, e nella medesima epoca delle sepolture pi\u00f9 antiche di Mont'e Prama, nel bacino parigino (XV-X sec a.C.). Il rituale della postura assisa deriverebbe dal retaggio delle tradizioni megalitiche europee dove \u00e8 attestato sin dal Mesolitico.\nIn Sardegna tale peculiare rituale trova confronti in altre necropoli, tra le quali spicca quella di Antas, posta al di sotto del tempio del Sardus Pater e poco distante dal santuario nuragico delle acque ipogee nella grotta di Su Mannau. Presso una delle tombe di Antas fu ritrovata una statuina raffigurante un personaggio in nudit\u00e0 rituale armato di lancia, che per alcuni studiosi \u00e8 tra le pi\u00f9 antiche raffigurazioni del dio Sardus. Le tombe di Antas non sono state datate al C-14, pertanto sono convenzionalmente attribuite al IX sec. a.C.\nIl costume funerario con postura assisa di Mont'e Prama fu rinvenuto dall'archeologo Antonio Taramelli presso le tombe di Bopitos a Laerru, oramai andate distrutte. In tali \"all\u00e9es couvertes\", dalle quali discendono le tipiche tombe dei giganti nuragiche, almeno quattro individui giacevano nella tipica postura poi utilizzata presso Mont'e Prama.\nStatus aristocratico degli inumati.\nTra gli aspetti rituali di Mont'e Prama, secondo gli studiosi, occorre considerare la selezione di coloro che potevano essere seppelliti presso la necropoli. Sono infatti assenti bambini e anziani e in genere anche le donne (solo un caso certo). Lo studio dei resti scheletrici dimostra che la sepoltura fosse garantita solo agli individui giovani di sesso maschile; tali individui risultano dotati di una forte muscolatura, probabilmente dovuta a intensi \"esercizi\".\nQuesto dato, unito alla iconologia della statuaria, qualifica coloro che furono inumati a Mont'e Prama come appartenenti al ceto aristocratico e guerriero della Sardegna nuragica.\nL'appartenenza al ceto guerriero e aristocratico \u00e8 sottolineata anche dai pochi corredi di pregio rinvenuti sia a Mont'e Prama che ad Antas.In quest'ultimo sito, nella tomba t3, fu rinvenuto un corredo di pregio contenente anche una statuina armata di lancia identificata nel dio guerriero Sardus.\nDati antropologici e genetici sugli inumati.\nFinora sono rari gli studi sul patrimonio genetico degli inumati di Mont'e Prama. Tra questi vi sono i dati forniti dal dente MA115 datato attraverso il radiocarbonio 14 al 1380-1080 a.C. e il cui genoma rientra nell'aplogruppo mitocondriale H3. Tale aplogruppo \u00e8 tuttora riconoscibile nel patrimonio genetico del 18% dei sardi moderni. L'aplogruppo H3, concentrato in Sardegna e nei Pirenei, fu probabilmente importato in tempi pre-neolitici. Secondo la studiosa Anna Olivieri:\nUn altro dato cruciale del gruppo umano di Mont'e Prama \u00e8 la forte endogamia. Tra i trentasei inumati di cui si erano conservati i denti, ventuno avevano uno o due incisivi a pala: vale a dire il 58% dei defunti possedeva questo carattere a trasmissione ereditaria. Tale conformazione dentale non \u00e8 un'esclusiva sarda; durante l'et\u00e0 del ferro e del rame, il carattere \"incisivo a pala\" era molto pi\u00f9 diffuso di ora, in Europa come in Italia, ma non arriv\u00f2 mai a superare il 38 %. In et\u00e0 nuragica sono almeno due le sepolture con inumati dotati di incisivi a pala, in particolare sempre nella tomba IV dei giganti di Is Lapideddas (Gonnosn\u00f2-OR) e nella tomba dell'et\u00e0 del ferro di Motrox'e Bois (Usellus-OR), in quest'ultimo caso con frequenza del 2.5%.\nAnalogie tra rituali funerari di Mont'e Prama e delle tombe dei giganti.\nLe pratiche religiose osservabili a Mont'e Prama sono riconducibili sia ad attivit\u00e0 di culto come a riti funebri risalenti alle pi\u00f9 antiche tradizioni dell'et\u00e0 del bronzo medio nuragico (1600 -1400 a.C.).\nTali riti funebri rispecchiano le pi\u00f9 arcaiche tradizioni riscontrabili presso le tombe dei giganti. Sia nel settore scavato dall'archeologo Carlo Tronchetti, ma soprattutto nell'area denominata \"Bedini\" furono rinvenute semplici fosse, adiacenti alle sepolture, dotate di cista o a pozzetto. Le fosse presentano delle deposizioni variegate: in talune furono rinvenute solo ceramiche, mentre altre sembrano contenere parte di un corpo, in particolare ossa disarticolate. Quest'ultimo tipo di deposizione si riscontra anche presso la tomba isodoma di Iloi a Sedilo (1500 a.C.), nella quale le fossette presentavano frammenti di ossa frammiste a ceramica. Fossette adiacenti al vano funerario sono state individuate presso numerose tombe dei giganti e contenevano per lo pi\u00f9 frammenti ceramici; esse proverebbero l'usanza del riutilizzo costante dalla tomba, prelevando le ossa delle inumazioni pi\u00f9 antiche, al fine di creare spazio nel vano funerario per nuove inumazioni. La mancanza di ossa nelle altre fosse documentate presso le tombe di giganti \u00e8 probabilmente causata dall'acidit\u00e0 del terreno sardo.\nLe fosse con sola ceramica presenti a Mont'e Prama potrebbero essere di tipo esclusivamente votivo, risultando in tal caso analoghe alle fosse votive rinvenute nella capanna centotrentacinque del nuraghe di Barumini, datata alla fase pi\u00f9 antica del bronzo finale.\nAltra similitudine \u00e8 costituita dalla presenza del frammento di spada votiva, proveniente dalla tomba N. 25 del settore Tronchetti; questo particolare manufatto, integro o ridotto in frammenti pi\u00f9 o meno grandi \u00e8 stato rinvenuto in alcune altre tombe di giganti, tra le quali spicca la cosiddetta Tomba della spada presso il nuraghe Arrubiu.\nUn'altra analogia \u00e8 la presenza di numerose corna litiche rinvenute presso Mont'e Prama; un recente esperimento sembra indicare che esse fossero inserite negli incavi dei c.d. betili oragiana; corna litiche furono rinvenute nei pressi della esedra della tomba dei giganti di Grutti e Acqua.\nIl pi\u00f9 forte indizio di continuit\u00e0 religiosa tra i rituali funerari delle tombe di Giganti e di Mont'e Prama \u00e8 costituito dal rinvenimento di numerosi betili \"oragiana\" con incavi, retaggio dunque di una tradizione risalente al 1500 a.C. Date le peculiarit\u00e0 dei betili di Mont'e Prama, essi appaiono scolpiti appositamente per la necropoli del Sinis.\nUn'altra pratica del tutto simile tra Mont'e Prama e tombe di Giganti \u00e8 il riscontro di vasi in miniatura; ceramiche votive in miniatura furono rinvenute all'interno di alcune tombe dei giganti, e risalgono generalmente - quando si tratta di vasetti a colletto - all'et\u00e0 del bronzo recente e del bronzo finale.\nInfine, tanto nelle tombe dei giganti, quanto nella quasi totalit\u00e0 delle tombe di Mont'e Prama, in generale si registra l'assenza di qualsiasi corredo.\nAnalogie tra i rituali di Mont'e Prama e i rituali dei santuari nuragici.\nRavvisando alcune analogie con altri importanti santuari nuragici, tra cui \"Serra Niedda\" presso Sorso, quello di \"Santa Anastasia\" a Sardara e quello di \"Antas\" a Fluminimaggiore, alcuni studiosi ravvisano oltre alla ritualit\u00e0 funeraria anche un'attivit\u00e0 di culto, pure questa rimontante alle pi\u00f9 antiche fasi del bronzo recente e finale nuragico.\nIndizi in tal senso attestano un modello di nuraghe dotato di una concavit\u00e0 nella parte superiore rinvenuto a Mont'e Prama. L'esemplare del Sinis \u00e8 confrontabile con altri ritrovati nei santuari di Serra Niedda e Santa Anastasia, entrambi attivi tra il bronzo recente e la gran parte dell'et\u00e0 del ferro. Nell'esemplare scultoreo di Sardara tale concavit\u00e0 risulta annerita e untuosa al tatto a distanza di secoli, fatto che attesterebbe l'uso di bruciarvi ritualmente essenze profumate.\nStoria degli scavi.\n\u00c8 del 1965 il primo reperto rinvenuto con ogni probabilit\u00e0 appartenente al complesso monumentale di Mont'e Prama. Si tratta di un frammento di statua in calcare\u00a0\u2013 precisamente una testa\u00a0\u2013 trovato nel fondo del pozzo di Banatou presso Narbolia. Data la grande presenza di reperti punici e la presunta assenza di una statuaria nuragica in pietra, il frammento di Banatou fu considerato in origine un reperto punico.\nIl rinvenimento delle statue presso la necropoli del Mont'e Prama, invece, \u00e8 della met\u00e0 degli anni settanta del secolo scorso. Secondo la testimonianza resa dai due scopritori Sisinnio Poddi e Battista Meli, il rinvenimento avvenne per caso nel mese di marzo del 1974 mentre preparavano la semina di due appezzamenti di terreno attigui che da anni affittavano dalla confraternita del Santo Rosario di Cabras.\nNonostante il suolo fosse sabbioso, abbondava di manufatti rocciosi e frammenti di colonne che l'aratro portava regolarmente alla luce e che i due agricoltori accumulavano da una parte, non intuendo il loro reale valore archeologico.\nAll'inizio di ogni stagione di semina i due scopritori constatavano che gli accumuli di frammenti dell'anno precedente erano diminuiti considerevolmente perch\u00e9 asportati da persone che ne comprendevano il valore storico o perch\u00e9 utilizzati come materiale da costruzione. Fu il proprietario del terreno, Giovanni Corrias, a rendersi conto che si trattava di resti di sculture quando, insieme con Sisinnio Poddi, intravide in un cumulo di pietre e terra la testa di un gigante. Il proprietario inform\u00f2 di tale rinvenimento l'archeologo oristanese Giuseppe Pau il quale allert\u00f2 la Soprintendenza ai Beni archeologici di Cagliari e Oristano.\nDurante la prima fase della scoperta, l'archeologo Giuseppe Atzori denunci\u00f2 insistentemente alle autorit\u00e0 la mancata protezione del sito. Molte delle statue ricostruite dai restauratori mancano della testa e di altri significativi frammenti a causa della spoliazione della necropoli: proprio la testa con gli enigmatici occhi fu uno dei reperti pi\u00f9 ricercati.\nSecondo l'archeologo Marco Rendeli, la storia delle prime ricerche \u00e8 lacunosa e frammentaria e coinvolge diversi archeologi. Alcuni effettuarono scavi di breve durata (scavi Atzori nel 1974, scavi Pau nel 1977), altri ricercatori portarono avanti indagini programmate (scavi Bedini nel 1975, scavi Lilliu, Tore, Atzeni nel gennaio 1977, scavi Ferrarese Ceruti-Tronchetti nel 1977).\nA quaranta anni dall'ultima campagna di scavi, non risolutivi per la soluzione di tali problemi, \u00e8 pertanto programmata una nuova campagna di scavi.\nRicerche con il georadar.\nIl sito \u00e8 stato oggetto di due serie di prospezioni geofisiche: una nel 2013 e una a fine 2015. Le prospezioni del 2013 riguardano l'area di scavo principale, di propriet\u00e0 della Confraternita del rosario. Le successive prospezioni sono state effettuate a fine nel 2015 nel lato nord. Gli scavi avviati il 5 maggio 2014 e conclusi il 31 marzo 2015 nel settore a meridione dell'area indagata nel 1975, 1977 e 1979, hanno confermato quanto le prospezioni con l'utilizzo del georadar riuscirono ad individuare evidenziando un filare di nuove otto tombe, nuove statue antropomorfe e betili.\nNella parte centro-sud dell'area sono state individuate due anomalie rettangolari e un'altra di forma circolare mentre l'area est \u00e8 caratterizzata da anomalie non chiaramente organizzate. Le ricerche hanno posto in evidenza numerose figure geometriche in quasi tutte le aree oggetto di indagine, eccetto che nella parte sud dove le anomalie sono caoticamente distribuite senza figure geometriche regolari attribuibili all'opera umana. Secondo il ricercatore Gaetano Ranieri le anomalie indicate dal georadar riflettono la presenza di strade, edifici e nuovi allineamenti di sepolture fin qui inesplorati e definisce l'intero l'insediamento che si estende su una superficie di 16 ettari come una piccola Pompei.\nRestauro.\nIl progetto di conservazione e restauro \u00e8 stato elaborato dall'archeologo conservatore Roberto Nardi con la direzione scientifica dell'archeologa Antonietta Boninu. Dal 2007 al 2012, i 5.178 reperti provenienti dalle campagne di scavi e dai recuperi, per un peso complessivo di dieci tonnellate, sono stati assemblati e 38 sculture sono state montate su particolari strutture portanti per permettere il lavoro di ricomposizione.\nPer tutta la durata dell'intervento, il cantiere di lavoro \u00e8 stato aperto al pubblico. Dopo una prima pulitura delle superfici lapidee e dopo un'analisi approfondita di ciascun frammento, sono stati man mano ritrovati gli attacchi tra le varie parti delle sculture identificando cos\u00ec le varie tipologie di guerrieri e di modelli di nuraghe. La ricerca degli attacchi si \u00e8 alternata con altri tipi di intervento come la pulitura con acqua atomizzata (una tecnica poco invasiva in grado di solubilizzare le incrostazioni senza danneggiare la pietra, gi\u00e0 sperimentata nella ripulitura dei monumenti del Foro romano), ma soprattutto con il consolidamento delle superfici. Il materiale utilizzato dagli antichi scultori infatti risulta costituito da tenera calcarenite di provenienza locale, caratterizzata nella sua composizione interna da microfossili marini. Dalle analisi effettuate nei reperti risultano evidenti tracce di un remoto incendio che modific\u00f2 chimicamente la parte superficiale della pietra rendendo i reperti pi\u00f9 fragili e riducendone la resistenza.\nLa ricerca degli attacchi ha consentito di ricomporre pi\u00f9 di mille frammenti combacianti tra di loro ricostruendo cos\u00ec le varie tipologie di statue. In questo modo sono stati ricomposti tredici modelli di nuraghe (tra monotorre e polilobati), sedici pugili, quattro guerrieri, cinque arcieri. Le parti che non presentano attacchi sono sei e documentano la presenza di altre sei sculture portando il loro numero complessivo a quarantaquattro.\nMusealizzazione.\nAttualmente (2014) \u00e8 in corso di programmazione avanzata la musealizzazione del complesso scultoreo. Per la Soprintendenza, dato il grande interesse culturale rivestito dalle statue, \u00e8 preferibile una sistemazione museale diffusa. La sistemazione definitiva delle sculture comporter\u00e0 la divisione delle statue in tre poli di fruizione a vocazione differente:\nAl momento il Museo archeologico comunale di Cabras, autocandidandosi ad ospitare solo una parte delle statue, verrebbe privato di almeno quattro esemplari scultorei.\nContro il progetto della Soprintendenza di Cagliari ed Oristano guidata da Marco Minoja, sono state formulate numerose critiche. Salvatore Settis ritiene che l'insieme scultoreo non debba essere smembrato perch\u00e9 la moltiplicazione delle sedi museali sarebbe la causa prima della chiusura di tanti musei per carenza di visitatori.\nCaratteristiche generali e confronti stilistici.\nIl volto delle statue segue lo schema a T, tipico dei bronzetti sardi e delle vicine statue stele corse.\nL'arcata sopracciliare e il naso sono molto marcati, gli occhi risultano incavati nel volto e resi in modo simbolico con un doppio cerchio concentrico. La bocca \u00e8 resa con un breve tratto inciso, rettilineo o angolare.\nL'altezza delle statue varia da un minimo di 2\u00a0m ad un massimo di 2,50\u00a0m. Esse hanno come soggetti pugili, arcieri e guerrieri, tutti in posizione eretta e con le gambe leggermente divaricate. I piedi sono ben definiti e poggiano su solide basi quadrangolari.\nCaratteristica delle sculture \u00e8 inoltre la presenza di dettagli decorativi con motivi geometrici eseguiti a \"chevron\" o a zig-zag, con linee parallele e cerchi concentrici, laddove a causa di ragioni statiche non fu possibile per gli artisti rendere tali dettagli in rilievo. Questo accade tanto per gli oggetti quanto per la raffigurazione di varie parti del corpo. Cos\u00ec, ad esempio, le trecce che scendono ai bordi del viso sono in rilievo ma i capelli sono resi con incisioni a spina di pesce.\nIl \"brassard\" degli arcieri risulta leggermente in rilievo mentre i dettagli sono resi con disegni geometrici.\nTali peculiarit\u00e0 \u2013 insieme ad altri elementi\u00a0\u2013 provano che i bronzetti sardi furono la principale fonte d'ispirazione per la loro realizzazione.\nLe statue originariamente risulterebbero esser state dipinte, in alcune infatti sono state rinvenute tracce di colori; un arciere presenta il torso dipinto di rosso mentre un altro colore rintracciato nei frammenti \u00e8 il nero.\n\u00c8 difficile trovare confronti in ambito mediterraneo per queste sculture:\nPugili.\nPugile (o pugilatore) \u00e8 il termine convenzionale per indicare una particolare figura di bronzetti nuragici dotati di un'arma paragonabile al \"caestus\". Essa infatti avvolgeva l'intero avambraccio con una guaina rigida, probabilmente in metallo. La panoplia del guerriero o lottatore, a seconda delle interpretazioni, prevedeva inoltre uno scudo rettangolare semi-rigido e avvolgente. Si ipotizza che le figure dei pugili comparissero in particolari cerimonie come i giochi sacri (o funebri) in onore dei morti, usanza diffusa anche altrove nel Mediterraneo.\nI pugilatori costituiscono il gruppo pi\u00f9 numeroso delle statue del Sinis. In seguito alla campagna scavi del 2014 sono suddivisibili in due categorie. La prima presenta caratteristiche uniformi e costanti in tutti e sedici gli esemplari accertati, variando solo nelle dimensioni o in trascurabili particolari.\nIl torso \u00e8 rappresentato sempre nudo con incisi l'ombelico o i capezzoli; i fianchi del bacino sono cinti da un breve gonnellino svasato posteriormente a V, tipico nella bronzistica dei pugili, ma pure di guerrieri come l'arciere di Serri. La parte superiore dell'addome \u00e8 protetto da un cinturone, dal quale si dipartono talora i lacci\u00a0\u2013 raffigurati a bassorilievo \u2013 che tenevano legato il gonnellino. La testa delle figure \u00e8 rivestita da una calotta liscia.\nL'avambraccio destro\u00a0\u2013 sin dal gomito \u2013 \u00e8 rivestito dalla guaina protettiva verosimilmente di cuoio, terminante con una calotta sferica nella quale era inserita l'arma metallica o in altro materiale. Il braccio sinistro tiene lo scudo a coprire il capo. Lo scudo \u00e8 di forma rettangolare ad angoli arrotondati. Molto probabilmente doveva essere composto da cuoio, o da un altro materiale flessibile, perch\u00e9 arrotondato per la lunghezza. Presenta inoltre nella sua parte interna una intelaiatura a stecche di legno, mentre la parte esterna si caratterizza per un bordo in rilievo lungo tutto il perimetro. Sempre dai particolari risultanti dalla parte interna, lo scudo appare fissato ad un bracciale decorato a \"chevron\", indossato nel gomito del braccio sinistro.\nPer tale primo tipo di pugili la corrispondenza maggiore con le statuine bronzee si ha nel c.d. pugile proveniente da Dorgali.\nLa seconda categoria di pugile si compone di due soli esemplari, entrambi rinvenuti nella campagna scavi del 2014 e raffiguranti un personaggio che a suo tempo Lilliu ipotizz\u00f2 essere una sorta di \"sacerdote guerriero\".\nLe nuove sculture di pugili presentano anch'esse il gonnellino a \"frac\" e la stessa tipologia di arma offensiva con lo scudo. Tuttavia si discostano dai pugili finora noti per importanti dettagli stilistici e tecnici. Anzitutto per la foggia dell'abbigliamento, che per quanto simile risulta molto pi\u00f9 ricca e dettagliata. Quindi per la presenza di un particolare copricapo conico - rinvenuto anch'esso negli scavi 2014 - presente in vari altri bronzetti nuragici, per i quali, sempre Lilliu, ipotizz\u00f2 il rango di \"sacerdoti\", essendo tale copricapo paragonato al \"pileus\" degli aruspici etruschi. Altra peculiarit\u00e0 della nuova classe di pugili-sacerdoti \u00e8 la postura dello scudo. Esso analogamente al bronzetto \u00e8 raffigurato non pi\u00f9 al di sopra del capo, ma di lato, lungo il fianco del corpo e avvolgente lo stesso.\nArcieri.\nI frammenti di questa tipologia di guerriero hanno permesso fino ad oggi di restaurare cinque esemplari mentre di un sesto restano solo parti del torso e della spalla. Al contrario dei pugili gli arcieri presentano numerose varianti.\nL'iconografia maggiormente attestata vede l'arciere indossare una corta tunica su cui pende la placca pettorale quadrata a lati leggermente concavi. Talvolta la tunica giunge all'inguine, altre volte lascia scoperti i genitali. Oltre alla placca pettorale sono raffigurati anche altri elementi della panoplia, come goliere ed elmi.\nI diversi frammenti di arti superiori presentano spesso il braccio sinistro munito di \"brassard\" che tiene l'arco, mentre la mano destra \u00e8 tesa con la palma rivolta in avanti come nel tipico segno di saluto visibile nei bronzetti.\nLe gambe sono protette da singolari gambali dai bordi dentellati, appesi con dei laccetti sotto la tunica; in un polpaccio \u00e8 ben visibile anche la lavorazione posteriore avente profilo a forma di 8, mentre nei piedi \u00e8 talvolta raffigurato un sandalo. Il volto risulta simile a quello del pugile con la capigliatura raccolta in lunghe trecce che scendono ai lati del volto. La testa \u00e8 cinta fino alla nuca da un elmo a calotta crestato e cornuto che lascia libere le orecchie.\nVari frammenti documentano i corni leggermente ricurvi e rivolti in avanti, di difficile misurazione, terminanti a punta (a differenza dei guerrieri); c'\u00e8 inoltre traccia di un rinforzo ricavato dalla stessa roccia che le univa a circa met\u00e0 della lunghezza. Molto particolareggiata \u00e8 la raffigurazione delle armi. In analogia ai bronzetti, nella schiena risulta scolpita in maniera molto raffinata la faretra.\nRisulta evidente la presenza di due tipi di arco:\nLe milizie nuragiche risultavano infatti composte da arcieri, spadaccini e guerrieri con armamento misto in quanto muniti sia di arco come di spada; questi casi sono evidenti sia nell'ipotesi in cui arco e spada vengono sfoggiati contemporaneamente, come nei bronzetti stile \"Uta\" (da Uta, luogo del ritrovamento), o quando la spada rimane riposta nel fodero accanto alla faretra mentre l'arciere scocca la freccia.\nL'insieme faretra-fodero di spada \u00e8 visibile in almeno una scultura e trova riscontro tanto nei bronzetti di stile \"Uta\", quanto in quelli di stile \"Abini\" (dal Santuario nuragico di Abini, luogo del ritrovamento). L'archeologo Giovanni Lilliu mise inoltre particolare risalto nel confronto tra l'elsa lunata della statua di Mont'e Prama e l'elsa a mezzaluna dell'arciere di Santa Vittoria di Serri con il medesimo abito a coda di \"frac\" dei pugili di Mont'e Prama. Il bronzetto d'arciere pi\u00f9 corrispondente a quello degli arcieri di Mont'e Prama dovrebbe essere l'arciere di Abini.\nGuerrieri.\nDi questa tipologia iconografica\u00a0\u2013 molto rappresentata nella bronzistica\u00a0\u2013 sono stati finora individuati due esemplari, pi\u00f9 un terzo incerto, dei quali solo uno in ottimo stato di conservazione. Tuttavia uno scudo ricomposto, non riconducibile ai 3 esemplari suddetti e i numerosi altri frammenti di scudo e (pare) di un torso fan pensare che il numero di guerrieri fosse ancora pi\u00f9 elevato.\nInizialmente i vari frammenti di scudo rotondo furono attribuiti alle statue di arciere. Solo successivamente, l'impugnatura d'una spada e la somiglianza delle decorazioni geometriche dello scudo ad analoghi motivi ricorrenti nella bronzistica fecero pensare alla presenza di una o pi\u00f9 statue di guerrieri. La scultura del guerriero si differenzia da quella dall'arciere fondamentalmente per l'abbigliamento.\nLa testa in miglior stato di conservazione mostra il tipico elmo cornuto \"a bustina\", il quale\u00a0\u2013 come pure l'elmo di arciere\u00a0\u2013 doveva senz'altro presentare i tipici corni raffigurati nella bronzistica. Diversi frammenti di piccoli elementi cilindrici sono infatti stati rinvenuti nel corso degli scavi. Alcuni di questi corni\u00a0\u2013 una volta ricomposti\u00a0\u2013 presentano delle piccole sfere nella parte terminale, come in certi bronzetti, sia antropomorfi (in questo caso solo guerrieri e mai arcieri) che zoomorfi.\nLa statua di guerriero meglio conservata \u00e8 tra le pi\u00f9 suggestive dell'intero complesso. Oltre all'elmo cornuto\u00a0\u2013 i cui corni sono spezzati\u00a0\u2013 si distingue per la presenza di una corazza a bande verticali, corta nella parte posteriore ma robusta sulle spalle e pi\u00f9 sviluppata sul petto. In analogia con le corazze visibili nei vari bronzetti, si suppone che il corsetto fosse costituito da bande in metallo applicate al cuoio indurito. Dalla parte inferiore del corsetto fuoriesce un pannello decorato e frangiato.\nLo scudo \u00e8 rappresentato in maniera molto accurata con disegno a \"chevron\" che ricorda i motivi geometrici delle pintadere, e con solcature disposte a raggiera convergenti verso l'umbone. Il bronzetto di guerriero pi\u00f9 simile a quelli rinvenuti a Mont'e Prama \u00e8 quello trovato a Senorb\u00ec\nModelli di nuraghe.\nIl sito di Mont'e Prama \u00e8 quello nel quale \u00e8 stato rinvenuto il maggior numero di modellini di nuraghe. Al centro di restauro di Li Punti \u00e8 stato possibile ricostruire cinque modelli di nuraghi complessi e venti nuraghi semplici. Quelli rinvenuti a Mont'e Prama si caratterizzano per le loro notevoli dimensioni, sino a 1,40\u00a0m di altezza per i quadrilobati, e da 13\u00a0cm a 70\u00a0cm di diametro dei monotorre, oltre che per alcune soluzioni tecniche originali. Unici tra tutti i modelli di nuraghi rinvenuti in Sardegna, le grandi sculture sono modelli componibili nei quali il fusto del mastio \u00e8 unito alla parte sommitale attraverso un'intercapedine in cui faceva da perno e da legante un'anima di piombo.\nIl terrazzo dei nuraghi \u00e8 stato rappresentato fedelmente e sulla sommit\u00e0 delle torri \u00e8 stata scolpita una sorta di cupola conica indicante la copertura del vano scala di accesso al terrazzo stesso. I vari elementi architettonici delle reali strutture sono stati rappresentati con incisioni; il parapetto del terrazzo - ad esempio - \u00e8 stato raffigurato tramite una fila singola o doppia di triangoli incisi, ovvero con tratti verticali in stretta analogia con nuraghi miniaturizzati, provenienti da altri siti sardi, come l'altorilievo dal nuraghe Cann'e Vadosu, o il modellino della sala delle riunioni di Su Nuraxi a Barumini.\nAnche i grandi blocchi con la funzione di sostegno al terrazzo sono resi nei modelli tramite motivi decorativi. I mensoloni e la loro funzione sono indicati da incisioni o scanalature parallele e i blocchi\u00a0\u2013 che nei siti archeologi si rinvengono copiosi in corrispondenza dei crolli delle parti sommitali\u00a0\u2013 confermano la perfetta conformit\u00e0 dei modelli in questione con l'architettura nuragica dell'et\u00e0 del bronzo medio e recente.\nBetili oragiana.\nIl termine Betilo, dall'ebraico \"beth-el\", ovvero \"abitazione del dio\", indica una pietra sacra di semplice forma geometrica, priva del tutto o quasi di raffigurazione. In Sardegna viene utilizzato sia in riferimento a manifestazioni delle culture pre-nuragiche, sia nuragiche e fenicie. In analogia al significato religioso rivestito in Oriente, si ritiene come anche per i Nuragici i betili potessero rappresentare o la casa del nume, o il dio stesso, in modo astratto e simbolico. Questo suggerisce la loro costante presenza in tutti i luoghi di culto della Civilt\u00e0 nuragica, dai santuari come Su Romanzesu di Bitti alle tombe dei giganti.\nPer tipologia sono suddivisibili in betili conici e betili troncoconici. La distinzione ha rilevanza cronologica essendo i betili troncoconici pi\u00f9 recenti in quanto pertinenti alle tombe dei giganti in opera isodoma. Presso Mont'e Prama si rinvennero dei betili troncoconici con incavi di tipo \"oraggiana\" (o \"oragiana\").\nSecondo l'archeologo Giovanni Lilliu tali incavi potrebbero simboleggiare gli occhi di una divinit\u00e0 che sorvegliava e proteggeva le tombe. I betili nuragici sono oggetti simbolici tipici del bronzo medio e del bronzo recente nuragico, venendo scolpiti a partire dal XIV secolo. La loro presenza nella necropoli di Mont'e Prama fu spiegata da Giovanni Lilliu tramite due soluzioni alternative: verosimilmente i betili provenivano da una precedente tomba dei giganti andata distrutta, oppure sono la copia di analoghi pi\u00f9 antichi, nella volont\u00e0 dei Nuragici di rimarcare la linea di continuit\u00e0 con la loro tradizione in una sorta di rievocazione nostalgica.\nAttualmente la doppia fila di incavi notata in un betile di Mont'e Prama e non attestata in alcun altro esemplare in Sardegna, fa propendere per una loro produzione coeva alla necropoli inducendo gli studiosi a ritenere che furono realizzati appositamente per il complesso di Mont'e Prama.\nTecniche di lavorazione.\nAl momento esiste un solo studio sulle tecniche scultoree sviluppato dallo studioso e scultore Peter Rockwell in seguito alla conclusione del restauro. Tale analisi \u00e8 limitata da due problemi di fondo: non esistono statue non finite che possano gettare luce sulle fasi intermedie dell'opera; non esistono statue pi\u00f9 antiche di quelle finora scoperte, della cui esistenza \u00e8 difficile dubitare - osserva Rockwell - in grado di spiegare l'evoluzione dello stile, la maturazione delle abilit\u00e0 artistiche e dunque, da ultimo, l'eccellente tecnica raggiunta. Le sculture, sebbene appaiano primitive nel disegno, sono scolpite con un'abilit\u00e0 propria dei secoli storici pi\u00f9 avanzati; per questo motivo, l'esistenza di una statuaria pi\u00f9 antica \u00e8 un presupposto necessario all'esperienza artistica di Mont'e Prama. Data l'antichit\u00e0 delle sculture, tale maestria stupisce sotto almeno quattro aspetti:\nIn sintesi, le tecniche di lavorazione impiegate sui Giganti prevedevano probabilmente che la pietra utilizzata per le sculture fosse un bio calcare tenero di cui non \u00e8 possibile ancora conoscere il grado di durezza della pietra, a meno di non provare a scolpirle. Su di esso si agiva in almeno quattro distinte fasi di lavorazione:\nProblema della datazione.\nLa data di realizzazione delle statue \u00e8 il principale problema concernente il sito di Mont'e Prama, ma non meno importanti sono le implicazioni storiche che possono derivare dall'accertamento sicuro della data di distruzione e abbandono.\nLe indagini scientifiche risalenti al lontano 1979 non hanno risolto tali problemi e ancora dubbi vengono sollevati nonostante le ultime (2015) datazioni al radiocarbonio.\nDatazione assoluta degli inumati.\nDelle oltre 150 tombe sono tredici quelle i cui resti osteologici sono stati datati sino ad oggi (2021) col metodo del carbonio-14. In precedenza i dati cronologici sono stati forniti dallo scavo stratigrafico (in alcune aree limitate), dal confronto stilistico con i bronzetti, oltre che dalle indicazioni di diversi reperti (ceramiche, scarabeo e fibula). Tuttavia secondo lo studioso Marco Lazzati \u00abla stratigrafia archeologica fornisce in ogni caso solamente datazioni relative, indicando in quale ordine si sono verificati gli eventi, senza dirci tuttavia \"quando\" questi hanno avuto luogo\u00bb.\n\"Se si desidera ottenere una risposta alla domanda \u00abQuando?\u00bb in campo archeolo\u00adgico, il radiocarbonio indubbiamente offre la via pi\u00f9 praticabile per raggiungere questo scopo. Il vantaggio pi\u00f9 grande \u00e8 costituito dal fatto che il metodo pu\u00f2 essere im piegato ovunque, qualunque sia il clima, purch\u00e9 sia disponibile materiale di origine organica (cio\u00e8 resti di organismi viven\u00adti).\"\nLe datazioni radiometriche pertanto sono essenziali indicare con la massima precisione possibile gli eventi che interessarono l'inizio, lo sviluppo e la fine della necropoli e quindi delle statue. Secondo l'archeologo Mauro Perra: \u00abIn primo luogo le datazioni al C14 hanno dato ragione a quanti sostenevano che la cronologia della necropoli non potesse essere riportata esclusivamente all\u2019VIII-VII secolo a.C. ma che essa fosse riferibile ad orizzonti cronologici piuttosto ampi compresi fra il bronzo recente e il primo ferro\u00bb.\nIl metodo del C.14 \u00e8 stato applicato a campioni di collagene scarso dal punto di vista quantitativo, ma ottimo dal punto di vista qualitativo. I campioni presentano un rapporto carbonio - azoto (C/N) ottimale di \"3,2\" o \"3,3\" che essendo all'interno della forbice \"2,9\" - \"3,6\" indica collagene \"non degradato ne contaminato\".\nA conferma della estrema affidabilit\u00e0 del materiale si sottolinea che il \"\u03b413C\" misurato presso l'Universit\u00e0 di Groninga \u00e8 risultato in due casi identico a quello misurato dalla Universit\u00e0 di Cambridge. In un caso, quello della tomba venti \"settore Tronchetti\", la discrepanza \u00e8 risultata appena dello 0,2%. Anche i valori dei sub-campioni prelevati non mostrano discrepanze tali da mettere in evidenza dei problemi.\nLa datazione delle statue tramite i resti ossei \u00e8 consentita dalla presenza di numerosi frammenti scultorei nelle tombe della fase pi\u00f9 recente. Al di sopra della lastrina che sigillava le ossa, sono stati individuati un frammento di scudo di guerriero (tomba numero sei) e un dito di statua (tomba numero ventotto); altri frammenti di biocalcare pertinenti a statue o modelli di nuraghe) sono stati rinvenuti nelle tombe numero quattro, sei, ventiquattro, venticinque, ventisei, ventotto, ventinove, trenta, I-bis, due-bis del \"settore Tronchetti\".\nNel \"settore Bedini\" si recuperarono frammenti scultorei al di sopra delle tombe della fase pi\u00f9 recente, ma non al loro interno, a causa, probabilmente, degli sconvolgimenti effettuati nottetempo da scavi clandestini mentre gli stessi scavi ufficiali erano in corso. Tuttavia nello stesso settore fu rinvenuto un frammento scultoreo, probabilmente di un modello di nuraghe, inserito entro la tomba a pozzetto \"i\" della fase pi\u00f9 antica della necropoli. Avendo ritrovato in tombe sigillate la presenza di scarti di lavorazione delle statue, indica - secondo gli studiosi - una maggiore antichit\u00e0 delle statue stesse rispetto alle sepolture.\nNonostante l'affidabilit\u00e0 del collagene utilizzato e la severit\u00e0 delle procedure utilizzate sono sorte delle controversie anche in merito a tali dati:\nRapporto cronologico e stilistico tra le statue e i bronzetti.\nA partire dalle considerazioni dell'archeologo Giovanni Lilliu sul rapporto tra statue e sui bronzetti, in campo archeologico \u00e8 molto acceso il dibattito tra coloro che attestano l'inizio della produzione bronzistica a partire dall'et\u00e0 del ferro, e in particolare dal IX secolo a.C., e i sostenitori della produzione dei bronzetti a partire dal 1100 a.C. al 1000 a.C. come dimostra la stratigrafia del Pozzo sacro di Funtana Coberta a Ballao (CA). Quest'ultima datazione \u00e8 corroborata anche dai rinvenimenti effettuati durante la campagna di scavi riguardante la tomba dei giganti di Orroli, non molto distante dal nuraghe complesso di Arrubiu, dove in un contesto archeologico integro sono stati rinvenuti bronzetti datati tra il XIII secolo a.C. e il XII secolo a.C.\nData la strettissima somiglianza tra bronzetti e statue sorge il dilemma se le statue furono d'ispirazione ai bronzetti\u00a0\u2013 risultando in tal caso pi\u00f9 antiche\u00a0\u2013 oppure se i bronzetti siano\u00a0\u2013 nella loro maggiore antichit\u00e0 \u2013 il modello che l'aristocrazia nuragica impose agli artigiani: in tal caso le statue sarebbero molto meno antiche dei bronzetti.\nTali divergenze tra studiosi non sono risolte dal rinvenimento delle nuove statue di pugili paragonabili al \"sacerdote-guerriero\" di Cavalupo di Vulci. Al riguardo si possono distinguere due opposte tendenze di pensiero:\nIn ogni caso - secondo l'archeologo Marco Rendelli - la stretta relazione stilistica tra bronzetti e statue di Mont'e Prama depone per il fatto che le due forme d'arte debbano essere, almeno parzialmente, contemporanee.\nLo scarabeo egizio della tomba numero venticinque.\nDi un primo tentativo di datazione dello scarabeo rinvenuto a Mont'e Prama \u00e8 autore l'archeologo Carlo Tronchetti. Le errate supposizioni sul materiale, ritenuto essere di osso o avorio, l'attribuzione alla categoria degli scaraboidi pseudo Hyksos, indussero lo studioso a datare erroneamente il manufatto al VII secolo a.C. Recenti analisi hanno dimostrato infatti come il manufatto sia fatto di pietra talcosa cotta e invetriata, ascrivendolo alla produzione tipica del Nuovo Regno.\n\u00c8 dibattuta l'interpretazione del motivo iconografico posto alla base del manufatto. Per alcuni studiosi si tratterebbe della stilizzazione di un fiore di loto; per altri le incisioni rientrano nella decorazione ad \"encompassed central x cross\". In ogni caso, anche la decorazione, non \u00e8 raffrontabile con quella degli scarabei fenici o egiziani ed egittizzanti dell'VII - VI secolo a.C. mentre trova i pi\u00f9 stringenti confronti con altri due esemplari provenienti dalle localit\u00e0 palestinesi di Tall al-Ajjul e di Tell el Far'ah (S), localit\u00e0 ritenute interessate in vari periodi sia dalla presenza egizia che dalla frequentazione di mercenari micenei e shardana.\nQuello di Mont'e Prama non \u00e8 l'unico scarabeo egizio rinvenuto in un contesto nuragico: ne sono stati rinvenuti infatti anche presso il nuraghe Nurdole ad Orani, nell'abitato di Sant'Imbenia ad Alghero e presso il complesso nuragico di S'Arcu 'e Is Forros a Villagrande Strisaili.\nSecondo gli studiosi occorre sottolineare la generale inaffidabilit\u00e0 degli scarabei ai fini della cronologia dei siti e dei monumenti in cui furono deposti. Sono numerosi i casi documentati di scarabei rimasti in circolazione anche per quasi un millennio dalla data di produzione, come ad esempio gli scarabei del Nuovo Regno rinvenuti a Cartagine.\nLe ceramiche di Mont'e Prama.\nLa datazione dei frammenti ceramici rinvenuti nella necropoli di Mont'e Prama \u00e8 controversa a causa della generale difficolt\u00e0 nel distinguere il vasellame appartenente all'et\u00e0 del bronzo finale da quello dell'et\u00e0 del ferro nuragica. Infatti nei pozzi sacri, megara, santuari e grotte sacre, sono compresenti tanto i reperti del periodo della fondazione (1350 - 1200 a.C.), quanto quelli del bronzo finale (1200 - 950 a.C.) che inquinano gli strati dell'et\u00e0 del ferro.\nTuttavia nei recenti scavi effettuati nel 2014 e nel 2015 \u00e8 stata confermata la tendenza al rialzo della necropoli ad almeno il 1250 a.C. circa per via del sempre pi\u00f9 cospicuo rinvenimento di tazze appartenenti alla produzione caratteristica del bronzo recente nuragico inserite nei pozzetti funerari pi\u00f9 semplici e appartenenti al rituale funerario pi\u00f9 antico.\nSecondo l'archeologo Giovanni Ugas, un vaso miniaturistico rinvenuto presso una delle tombe pi\u00f9 antiche del settore scavato dall'archeologo Alessandro Bedini e a sua volta costituente la parte pi\u00f9 antica della necropoli, \u00e8 raffrontabile con un'altra miniatura proveniente dal santuario di Santa Vittoria di Serri e datato all'VIII secolo a.C.\nTale raffronto \u00e8 stato criticato da altri studiosi in quanto il vasetto di Santa Vittoria presenta anse ad \"X\", mentre la miniatura di Mont'e Prama presenta anse a bastoncello trovando migliori confronti con numerosi altri esemplari del Sinis e di Cabras, sia da localit\u00e0 sconosciuta, sia da contesti scientificamente indagati come la grotta santuario Su Pirosu Benatzu a Santadi, del nuraghe Sianeddu nel Sinis di Cabras, il pozzo sacro di Cuccuru S'Arriu (Prima Fase) a Cabras e della tomba dei giganti di Sa Gora'e sa Scafa a Cabras. Tali contesti, e i loro vasi miniaturistici sono databili al bronzo recente.\nSia gli scodelloni carenati che gli scodelloni a labbro convesso rinvenuti nella parte di necropoli scavata dall'archeologo Carlo Tronchetti, ritenuta meno antica della porzione scavata da Alessandro Bedini, possono appartenere tanto al bronzo finale che alla prima et\u00e0 del ferro. L'archeologo Giovanni Ugas pur riconoscendo al bronzo finale l'inizio di tale produzione vascolare, ritiene preferibile datare i manufatti di Mont'e Prama all'et\u00e0 del ferro.\nDi opposto avviso \u00e8 l'archeologo Vincenzo Santoni per il quale l'insieme delle ceramiche ritrovate a Mont'e Prama trova sicuri riscontri in numerosi altri abitati nuragici del Sinis e di Cabras (\"Nieddu\", \"Crichidoris\", \"Muras\", \"Riu Urchi\"), presso depositi votivi (di \"Corrighias\" e di \"Sianeddu)\", in recenti rinvenimenti presso Tharros ad opera dell'archeologo Enrico Acquaro, presso il nuraghe Cobulas di Milis, tutti databili al bronzo finale. Sia per l'archeologo Giovanni Ugas che per l'archeologo Vincenzo Santoni le ceramiche di Mont'e Prama trovano preciso confronto nei reperti fittili nuragici rinvenuti presso il castello di Lipari, un sito gi\u00e0 frequentato dai Nuragici durante il cosiddetto \"Ausonio I\" nel bronzo recente ma che, per quanto riguarda le forme vascolari, presenta pi\u00f9 puntuali paragoni col sito di Mont'e Prama nella fase del c.d \"Ausonio II\" del bronzo finale.\nNei recenti scavi effettuati nel 2014-2015, \u00e8 confermata la tendenza al rialzo delle datazioni delle tombe a pozzo semplice ad almeno la fine del bronzo recente (1250 a.C. circa):\nDatazione degli edifici A, A1, B.\nSecondo gli archeologi Alessandro Usai e Silvia Vidili, negli edifici indagati nel 2015 e 2016, le strutture \"A\", \"A1\", \"B\", costituiscono una sequenza cronologica progressiva confermante il rialzo della datazione di Mont'e Prama. L'edificio \"B\" (ceramica del primo ferro (850 -900 a.C.) \u00e8 appoggiato all'andito \"A1\" (ceramiche nuragiche del Primo ferro/bronzo finale 830 a.C. 950 a.C.) e all'edificio circolare \"A\"; \"B\" \u00e8 dunque pi\u00f9 recente sia rispetto ad \"A1\" che ad \"A\"; pertanto l'edificio \"B\" \u00e8 posteriore non solo all'edificio \"A\" ma anche alla costruzione dell'atrio \"A1\". I materiali dell'edificio \"A1\" essendo attribuiti al primo ferro-bronzo finale, presentano una sensibile incertezza nella datazione collocata tra lo 830 a.C., e il 950 a.C., non si pu\u00f2 essere pi\u00f9 precisi.\nLa data esatta della costruzione dell'edificio \"A\" \u00e8 sconosciuta, tuttavia \u00e8 certa la sua maggiore antichit\u00e0 rispetto all'andito \"A1\", giacch\u00e9 la muratura di \"A1\" \u00e8 appoggiata al muro di \"A\". Essendo tale edificio pi\u00f9 antico di \"A1\" e \"B\", \u00e8 possibile che \"A \"fosse gi\u00e0 edificato agli inizi del bronzo finale se non prima; tale incertezza \u00e8 causata dal riutilizzo in et\u00e0 nuragica ma soprattutto in et\u00e0 punica; durante tali periodi il riutilizzo (soprattutto punico) determin\u00f2 l'asportazione di tutti i materiali nuragici rendendo impossibile una datazione tramite il contesto; il riutilizzo pu\u00f2 cancellare le fasi pi\u00f9 antiche col sovrapporsi di materiali pi\u00f9 recenti, dando l'impressione che l'edificio sia molto meno antico rispetto alla sua reale datazione; i casi di riutilizzo e ristrutturazione determinano il rischio di una cronologia falsata.\nDatazione relativa e assoluta dei modelli di nuraghe.\nPer i modelli di nuraghe le difficolt\u00e0 di datazione - e le conseguenti controversie tra studiosi - sono analoghe a quelle per bronzetti e ceramiche.\nI modelli di Mont'e Prama - secondo l'archeologo Alessandro Bedini - sarebbero stati scolpiti in un periodo precedente quello delle grandi statue, ma comunque non prima del IX secolo a.C.\nAltri studiosi - ritenendo equivoca tale proposta - assegnano i modelli di Mont'e Prama al X secolo a.C., durante la fase terminale dell'et\u00e0 del bronzo. Quest'ultima ipotesi ha recentemente ricevuto sostegno nell'unica datazione al C14 disponibile per tali oggetti.\nDurante gli scavi entro la torre \"D\" del nuraghe Arrubiu di Orroli, furono trovate delle ghiande nella medesima stratigrafia in cui fu rinvenuto un modello di nuraghe in basalto. Gli esami al C.14 eseguiti presso l'universit\u00e0 di Madrid datano tale livello di frequentazione tra il 1132 a.C. e il 1000 a.C. Tale datazione assoluta parrebbe confermata dagli scavi effettuati nel complesso cultuale di Matzanni presso Vallermosa (Cagliari). In questo sito il pozzo sacro \"A\" racchiudeva un modello di nuraghe, un ariete e dei piedi umani di un bronzetto, in un contesto del pieno bronzo finale.\nData della distruzione.\nLa data della distruzione (o la data di formazione della discarica) \u00e8 determinata dalla presenza di vari frammenti di anfora punica al di sotto di un busto di arciere, e di altri frammenti di statue nelle parti pi\u00f9 profonde della discarica e pertanto pi\u00f9 antiche, fatto che esclude una loro infiltrazione in periodi successivi.\nI frammenti punici sono databili con certezza alla fine del IV secolo a.C. o inizi del III secolo a.C.; il frammento ceramico punico costituisce il limite cronologico ante quem non. Nei pressi del nuraghe s'Uraki, nel pozzo sacro di Banatou a Narbolia, fu rinvenuto un frammento di statua insieme a statue votive puniche e ceramiche miste puniche e nuragiche, ma purtroppo le difficolt\u00e0 nelle quali lo scavo si svolse non consentono una datazione affidabile del reperto.\nL'ultima inumazione avvenuta nella necropoli di Mont'e Prama, parrebbe essere quella della tomba J. Bench\u00e9 essa contenga della ceramica datata al X-XI sec. a.C. l'inumato \u00e8 stato datato col metodo del carbonio C-14 in due diversi esami, entrambi collocano nel V sec. a.C. o nel IV sec. a.C. l'ultima sepoltura nuragica, dunque in piena et\u00e0 punica; la differenza tra la data della ceramica e dell'inumato, potrebbe spiegarsi con un riutilizzo della tomba in et\u00e0 punica.\nLa data del IV sec. a.C. ricorre anche per quanto riguarda l'intervento punico nell'edificio \"A\"; tale ambiente fu infatti svuotato dei materiali nuragici fino alla quota di fondazione della struttura e perfino pi\u00f9 in basso. Paradossalmente pur essendo pi\u00f9 antico dei vani \"A1\" e \"B\", l'edificio \"A\", contiene solo materiale punico del IV sec. a. C, quando fu adibito dai Punici, forse, a cucina e abitazione.\nPresso Mont'e Prama infine sono state trovate tombe e un frammento di stele di Tanit, assimilabile a quelli rinvenuti presso la necropoli punica di Tharros e presso il pozzo sacro di Cuccuru is Arrius anch'essi di et\u00e0 punica. Coevo all'intervento distruttivo dei Punici, presso Mont'e Prama sono le distruzioni della necropoli e santuario nuragico presso Antas (sostituito da un tempio al dio punico Sid Addir) e presso Tharros. Tali tre interventi sono da leggersi come una strategia di conquista di Cartagine. Un'altra ipotesi scinde il momento della formazione della discarica (IV sec a.C.) da quello della distruzione che sarebbe avvenuta piuttosto nel VII sec. a.C., per mano dei Fenici risiedenti a Tharros; tale tesi non gode di grande consenso giacch\u00e9 si ritiene che in et\u00e0 fenicia, in un periodo tra il V in e il VII secolo a.C., gli insediamenti levantini nell\u2019area del golfo, da Tharros a Othoca a Neapolis, avessero sviluppato una dinamica interna, un\u2019organizzazione e una capacit\u00e0 propulsiva tali da rovesciare i rapporti di forza a sfavore dell'elemento indigeno \u00e8 molto dubbio\nContesto archeologico e problematiche storiche.\nSecondo l'archeologo Marco Rendelli, essendo imprecisato l'esatto periodo nel quale le sculture vennero create, i fermenti culturali che portarono all'ideazione delle statue sono inquadrati in un ampio lasso di tempo compreso tra il XI secolo a.C. e l'IX secolo a.C., ovvero durante il periodo tra il bronzo finale e l'et\u00e0 del ferro. In ogni caso tali sculture sono ritenute figlie di un'et\u00e0 della trasformazione della civilt\u00e0 nuragica con salde radici nell'et\u00e0 del tardo bronzo o bronzo finale.\nIn questo periodo la penisola del Sinis \u2013 come l'intero golfo di Oristano \u2013 fu una importante area economica e commerciale, come attesta l'alta densit\u00e0 di monumenti nuragici esistenti: sono almeno 106 quelli censiti nella zona e appartenenti a tutte le tipologie conosciute, dalle tombe dei giganti ai pozzi sacri, ai nuraghi. In piena et\u00e0 nuragica tale numero dovette essere molto pi\u00f9 elevato, visti gli intensivi lavori agricoli che lungo i secoli portarono alla distruzione di numerosi monumenti. Per comprendere meglio l'importanza del Sinis occorre inoltre far presenti i suoi stretti collegamenti al Montiferru e alle sue risorse minerarie che fecero dello stesso Sinis un importante centro dedito alla produzione metallurgica.\nA partire dal XIV secolo a.C. nel Sinis, come altrove in Sardegna, si registra la presenza di ceramica micenea, in parte di produzione nuragica. In base alla ceramica egea e data la grande antichit\u00e0 dei rapporti tra Creta e Sardegna, alcuni archeologi ipotizzano la presenza filistea durante il XIII secolo a.C. lungo le coste sarde. L'archeologo Bartoloni indica nel ritrovamento di un frammento fittile, paragonato ai sarcofagi rinvenuti in Palestina e datati all'et\u00e0 dei Popoli del Mare, la prova delle presenze filistee nel Golfo di Oristano e dunque nel Sinis. Tuttavia tali ipotesi sono state fortemente criticate in ragione delle diverse dimensioni - non indicate da Bartoloni - tra il frammento del Sinis e i sarcofagi palestinesi e di migliori confronti stilistici.\nIn questo medesimo torno di tempo inizia tra Cipro e la Sardegna il commercio di lingotti di rame a pelle di bue (\"oxhide ingots\") provenienti da Cipro. Lo scambio di lingotti perdurer\u00e0 per tutto il bronzo finale.\nDurante il bronzo finale la societ\u00e0 nuragica risulta in veloce trasformazione: non vengono pi\u00f9 costruiti nuovi nuraghi, molti vengono abbandonati o trasformati in templi, non si costruiscono pi\u00f9 neppure tombe dei giganti anche se molte di loro continueranno ad essere utilizzate nei secoli successivi. Uguale fenomeno si verifica per i pozzi sacri e altri luoghi di culto, alcuni vengono abbandonati, altri invece mostrano una sostanziale continuit\u00e0 di vita tra l'et\u00e0 del bronzo finale e l'et\u00e0 del ferro. Non ci sono invasioni, n\u00e9 segni di guerra tra popolazioni nuragiche, mancano completamente indizi di incendio. Pertanto questi importanti mutamenti vengono attribuiti a fattori interni che a loro volta determinarono un graduale cambiamento e riassetto sociale e territoriale entro la societ\u00e0 nuragica stessa.\nUn altro fattore non marginale di cambiamento sociale furono gli intensi viaggi transmarini effettuati dai Nuragici verso varie localit\u00e0 del Mediterraneo. Tali segnalazioni\u00a0\u2013 inerenti al lungo arco cronologico che va dal bronzo recente a tutta l'et\u00e0 del ferro\u00a0\u2013 sono in costante aumento sia grazie a nuovi ritrovamenti, sia al progredire degli studi in quanto la ceramica nuragica \u2013 spesso classificata entro la variegata \"barbarian ware\" \u2013 \u00e8 stata come tale riposta e conservata nei depositi dei musei senza ulteriori studi e approfondimenti. Per mezzo della loro tipica ceramica sono registrate presenze nuragiche a: Gadir, a Huelva, a Camas (El Carambolo), nelle Baleari, in Etruria, a Lipari, nell'area di Agrigento (Cannatello). Di rilievo \u00e8 la presenza di ceramica nuragica del XIII secolo a.C. a Creta presso il porto di Kommos, e a Cipro presso la fortificazione di Pyla-Kokkinokremnos, temporaneamente occupata da mercenari appartenenti ai Popoli del Mare.\nGli enigmatici rapporti tra Sardegna e vicino Oriente appena descritti possono rientrare nel pi\u00f9 ampio problema relativo all'identificazione dei Nuragici con gli Shardana, uno dei Popoli del Mare che in qualit\u00e0 di mercenari parteciparono a diversi conflitti contro l'antico Egitto e frequentemente associati alla Sardegna anche per via dei confronti tra le figure di guerrieri presenti nella bronzistica nuragica e i guerrieri raffigurati nei templi egizi. Gli studiosi sono ancora divisi se ritenere gli Shardana originari della Sardegna o se vi siano giunti successivamente alla loro sconfitta dagli Egizi.\nPertanto tra il XII e il IX secolo a.C. la Sardegna risulta collegata a Canaan, alla Siria e a Cipro da almeno quattro correnti culturali: \nLa trasformazione di questi centri costieri costituiti da una forte presenza della aristocrazia nuragica\u00a0\u2013 come dimostrato dai corredi funerari\u00a0\u2013 e da sporadiche presenze mercantili di origine levantina contribu\u00ec non poco a cambiare il volto dell'Isola e della civilt\u00e0 nuragica, sino all'invasione cartaginese. Tuttavia \u00e8 certo che ancora nel VII secolo a.C. il Sinis e il golfo di Oristano erano saldamente dominati da aristocratici nuragici e che la fine di tale dominio per mano dei Cartaginesi coincida precisamente nel momento in cui le sculture dei Giganti furono abbattute e distrutte.\nAspetti ideologici del complesso monumentale.\nIn generale gli studiosi vedono nel complesso monumentale di Mont'e Prama l'autocelebrazione di una \u00e9lite aristocratica nuragica e dei suoi ideali guerrieri ed eroici. La collocazione strategica entro il golfo di Oristano mirerebbe a veicolare nei frequentatori stranieri, in particolare nei Fenici della Sardegna un messaggio di dominio e di potere sull'Isola. La presenza dei modellini di nuraghe in relazione alle statue \u00e8 da leggersi ad un tempo come affermazione dell'identit\u00e0 nuragica, e come simbolo sacrale. Come simbolo identitario i vari modelli di nuraghe scolpiti intorno al X secolo a.C. sarebbero un vero e proprio totem del mondo nuragico oltre che un simbolo di potere al pari delle statue; i modelli sono infatti presenti nelle grandi sale consiliari di numerosi nuraghi, tra i quali su Nuraxi a Barumini.\nCome simbolo sacrale, potrebbero aver assolto sia alla tutela dei morti della necropoli, sia ad una funzione rituale, data la loro presenza come altari in tutti i grandi santuari. L'ambivalenza sacrale e politica, la raffigurazione del nuraghe in oggetti della sfera quotidiana come bottoni, lisciatoi e altro, documenta attraverso i cosiddetti modellini, un vero e proprio culto del nuraghe. Se esiste generale consenso circa i valori e l'ideologia specchiati dal monumentale complesso, non altrettanto pu\u00f2 dirsi circa le implicazioni politiche e le influenze artistiche. Per quanto riguarda le implicazioni politiche, alcuni studiosi vedrebbero nel grande numero di pugili rispetto all'esiguo numero di guerrieri un segno della decadenza militare e politica nuragica anche causata dalla fondazione dei centri fenici in Sardegna. Questo si rifletterebbe nell'importazione e adozione di modelli ideologici levantini e la collocazione della statuaria nuragica nel periodo orientalizzante, il quale, dall'VIII secolo a.C. in poi investiva tutto il Mediterraneo.\nLe ricerche hanno tuttavia mostrato come le teorie che facevano coincidere la fine del mondo nuragico con l'arrivo dei Fenici e la loro colonizzazione della Sardegna siano da rivedere: i Fenici del IX secolo a.C. giunti in Sardegna furono pochi mercanti che commerciavano con i Nuragici\u00a0\u2013 in quel periodo all'apice della loro civilt\u00e0 \u2013 i quali continuarono a gestire i porti e le risorse economiche dell'Isola.\nPer l'archeologo Giovanni Lilliu le statue non furono erette in un periodo di decadenza politica, ma nel periodo di una grande rivoluzione aristocratica, economica e politica, durante la quale le sculture riflettono una condizione politica indipendente e sovrana. Inoltre lo stile geometrico \"Abini-Teti\" esclude la collocazione delle statue nell'ideologia e nel periodo orientalizzante riscontrabile solo nella bronzistica del VII secolo a.C. Per cui \u00e8 giusto parlare di un filone artistico protosardo orientale, ma non di un filone protosardo orientalizzante. Per Giovanni Lilliu le statue appartengono ad un climax artistico e politico indigeno quasi urbano. Tutte queste differenze di vedute sono largamente causate dal problema cronologico."}
{"id": "1815405", "revid": "119948466", "url": "https://it.wikipedia.org/wiki?curid=1815405", "title": "Diritti umani in Uganda", "text": "In tempi recenti, le principali violazioni di diritti umani denunciate in Uganda afferiscono alla violenza politica, all'abuso di potere da parte della polizia e al mancato rispetto dei diritti di rifugiati, profughi e sfollati. L'Uganda ha un proprio organo ufficiale preposto a vigilare sul rispetto dei diritti umani nel paese, la Commissione nazione ugandese sui diritti umani (UNCHR). Secondo il Democracy Index 2019 l'Uganda occupa la novantanovesima posizione su 167 paesi analizzati, con un punteggio di 5,02 su 10,00. Per quanto riguarda il processo elettorale e il pluralismo politico il suo punteggio \u00e8 4,33; per quanto riguarda la funzione del governo il suo punteggio \u00e8 3,57; per quanto riguarda la partecipazione politica il suo punteggio \u00e8 4,44; per quanto riguarda la cultura politica il suo punteggio \u00e8 6,88 e per quanto riguarda la libert\u00e0 civile il suo punteggio \u00e8 5,88.\nConflitto nell'Uganda settentrionale.\nLa parte settentrionale dell'Uganda \u00e8 stata teatro di diversi anni di guerra civile che ha contrapposto l'esercito regolare (Ugandan Peoples' Defence Forces, UPDF) e i ribelli del Lord's Resistance Army (LRA). Il conflitto \u00e8 stato teatro di numerose gravi violazioni dei diritti umani, inclusi massacri di popolazione civile, rapimenti di bambini a scopo di arruolamento forzato e abuso sessuale, stupri e saccheggi. Gli sfollati ospitati nei campi profughi governativi hanno denunciato la mancanza di protezione da parte dell'esercito. Le parti hanno attualmente raggiunto un armistizio, che non ha per\u00f2 prodotto una completa interruzione delle violenze contro i civili.\nSituazione politica.\nGli eventi legati al processo di Kizza Besigye, principale leader dell'opposizione, dimostrano in modo evidente la situazione di crisi del sistema democratico in Uganda. Processato inizialmente per tradimento, Besigye \u00e8 stato formalmente rilasciato su cauzione ; nello stesso momento, personale della sicurezza governativa ha fatto irruzione in aula armi in pugno, arrestando nuovamente Begigye e rendendosi colpevole di maltrattamenti nei confronti degli imputati, dei loro avvocati e di giornalisti presenti sulla scena. Questo episodio ha causato lo sciopero della magistratura e dure reazioni di condanna a livello internazionale. Alle scuse formali del presidente non sono seguite azioni correttive. Besigye e i suoi collaboratori sono stati in seguito accusati di omicidio.\nLibert\u00e0 di espressione.\nIl governo esercita forti pressioni sulla stampa e gli altri media. Ancora nel 2007, diversi giornalisti sono stati perseguiti per i loro articoli. A queste pressioni formali si affiancano azioni illegali, come l'assalto alla stazione radiofonica Lite FM, i cui trasmettitori sono stati sabotati nel 2007 da aggressori non identificati dopo che un loro programma aveva criticato l'efficienza dei servizi pubblici gestiti dall'amministrazione locale. Alcuni giornalisti della testata \"The Monitor\", che ha pubblicato inchieste su casi di corruzione e su relazioni sospette fra polizia ed esercito, sono stati accusati di sedizione.\nRifugiati.\nIl 3 ottobre 2007 l'Uganda ha rimpatriato in Ruanda circa 3000 rifugiati, alcuni dei quali aveva chiesto asilo politico. Un analogo rimpatrio forzato era stato ventilato rispetto ai profughi burundesi.\nSfollati.\nIl perdurare del conflitto nell'Uganda settentrionale ha portato un totale di sfollati che a maggio 2007 \u00e8 stato stimato a 1,6 milioni. L'UNCHR ha calcolato che a settembre del 2007 oltre la met\u00e0 degli sfollati del 2005 vivevano ancora in campi di prima accoglienza.\nAbusi della polizia.\nAlcuni settori della polizia, in particolare l'unit\u00e0 speciale RRU (\"unit\u00e0 di rapido intervento\", in passato VCCU, \"unit\u00e0 di rottura del crimine violento\") sono stati accusati di gravi lesioni dei diritti umani, inclusi tortura e detenzione arbitraria dei sospetti. Non sono state aperte indagini su questi abusi.\nViolenza e discriminazione sessuale.\nLa violenza sulle donne, inclusa la violenza domestica, \u00e8 largamente diffusa nel paese. Nonostante la cessazione delle ostilit\u00e0 nel nord del paese, le milizie delle rispettive parti si sono rese colpevoli di numerosi episodi di stupro. Stante l'inefficacia del sistema giudiziario ugandese, questo genere di reati non \u00e8 praticamente perseguibile. L'omosessualit\u00e0 \u00e8 tuttora reato, e le persone LGBT sono gravemente discriminate e perseguitate in tutto il paese. Nel settembre del 2007, il quotidiano \"The Red Pepper\" ha messo all'Indice una lista di omosessuali, pubblicandone nomi e indirizzi di residenza; in seguito, molte di queste persone hanno dichiarato di aver subito vessazioni da parte di estranei. Ad oggi, gli omosessuali in Uganda sono condannati al carcere, umiliati dalla polizia e maltrattati da questi ultimi. \nPena di morte.\nBench\u00e9 le ultime esecuzioni di civili risalgano al 1999, i tribunali ugandesi continuano a sentenziare pene di morte, e a settembre del 2007 circa 520 persone risultavano in attesa nel braccio della morte. Non \u00e8 invece noto quante persone siano state giustiziate nell'esercito, ai sensi del codice militare. Nel 2019 il Governo non ha approvato la pena di morte per le persone omosessuali."}
{"id": "1815408", "revid": "1877829", "url": "https://it.wikipedia.org/wiki?curid=1815408", "title": "Qhapaq Inca", "text": "Qhapaq Inca (traslitterato Sapa Inca in spagnolo e Sapa Inka nelle lingue quechua), conosciuto anche come Apu (divinit\u00e0), o semplicemente come Sapa (unico), \u00e8 il titolo attribuito ai sovrani Inca secondo quanto riportato dai cronisti spagnoli dell'epoca.\nDescrizione.\nSi compone di due termini. Il primo, nella grafia moderna \u00e8 indicato come \"Qhapaq\", ma viene solitamente riportato come \"Capac\" o \"Kapac\" nelle trascrizioni spagnole. Il \"Lexicon\" di fray Domingo de Santo Tomas lo traduce come \"re o imperatore\". Il dizionario di Diego Gonz\u00e1les Holguin lo definisce come \"il re\".\nAltre traduzioni correnti di Qhapaq sono: sovrano (Re e/o Imperatore), ricco, padrone, potente. \nIl termine Inca viene invece tradotto come signore o nobile. Se riferito alla casta dominante identifica i suoi appartenenti, se usato per il sovrano, \u00ab\"l'Inca\"\u00bb ha il valore di \"Inca per eccellenza\".\nIl termine Qhapaq non era di uso esclusivo inca. Sull'altipiano andino le popolazioni di maggior rilievo si erano date tutte un capo assoluto che identificavano con questo titolo, solitamente aggiunto al nome proprio o a quello dell'etnia di appartenenza. Dalla lettura delle varie cronache spagnole apprendiamo, per esempio, dell'esistenza di un \"Capac Colla\", signore dell'omonima etnia del Collao e di \"Tocay Capac\", il sovrano degli Ayarmacas, fieri avversari degli Inca.\nPrima di questa evoluzione politica i rappresentanti delle varie trib\u00f9 erano chiamati \"Sinchi\" e non erano altro che dei capi militari, scelti in occasione di eventi bellici e destinati a rientrare nella loro condizione originaria al termine delle operazioni militari. Anche di questa usanza abbiamo innumerevoli prove, raccolte dal vicer\u00e9 Francisco de Toledo interrogando i rappresentanti delle varie etnie sulla loro situazione prima dell'arrivo degli Inca.\nAnche gli Inca attraversarono sicuramente questa fase perch\u00e9 vediamo che il loro secondo sovrano aveva il nome di Sinchi Roca e il suo successore quello di Lloque Yupanqui, ovvero il mancino memorabile. A partire dal quarto sovrano compare l'appellativo di \"Qhapaq\" associato al nome proprio e cos\u00ec possiamo apprezzare un Mayta Capac e un Capac Yupanqui quali signori del Cuzco.\nIl sesto sovrano marca invece una sostanziale differenza. Si intitola Inca Roca e provoca anche una rivoluzione sociale inaugurando una nuova dinastia, quella degli Hanan Cuzco, in luogo di quella Hurin Cuzco fino ad allora dominante. La scelta dell'appellativo di Inca segna una distinzione dalle tradizioni andine fino ad allora adottate, distinzione che prosegue, dopo la breve parentesi di Yahuar Huacac, con il nuovo sovrano Viracocha Inca. \nLa novit\u00e0 non \u00e8 solo apparente perch\u00e9 sotto la nuova dinastia gli Inca inaugureranno la fase di conquiste che li porter\u00e0 alla costituzione del vasto impero che gli Spagnoli trovarono al loro arrivo in Per\u00f9. I sovrani Inca non si sentivano pi\u00f9 dei semplici \"Qhapaq\", ma dei signori assoluti ed esprimevano la loro condizione associando il prestigioso titolo di Inca a quello che aveva, fino allora, identificato i sovrani delle varie etnie. Da allora si nomineranno infatti Qhapaq Inca, ovvero \"I Signori di tutti i Qhapaq\".\nJuan de Betanzos, il cronista spagnolo, profondo conoscitore del quechua titoler\u00e0 la sua lista genealogica degli Inca col titolo di \"Capaccuna\", ovvero gli Inca, sovrani assoluti, al plurale.\nNell'et\u00e0 imperiale i sovrani presero tuttavia l'abitudine di fregiarsi di altri titoli. I pi\u00f9 comuni erano quelli di \"Sapa Inca\", l'unico Signore, quello di \"Intip churin\", il figlio del Sole e quello di \"Huaccha Coyac\", l'amorevole con i poveri. Per i suoi sudditi il sovrano era per\u00f2 sempre il Qhapaq Inca o pi\u00f9 semplicemente l'Inca, senza bisogno di altri appellativi."}
{"id": "1815409", "revid": "287204", "url": "https://it.wikipedia.org/wiki?curid=1815409", "title": "Frecce del Diavolo", "text": "Le Frecce del Diavolo sono tre menhir, la cui forma \u00e8 da attribuirsi a cause naturali, eretti e allineati presso il punto ove l'A1 incrocia il fiume Ure a Boroughbridge, nel North Yorkshire, Inghilterra.\nStoria.\nFurono eretti nella preistoria e la loro caratteristica peculiare sono le scanalature create durante i millenni dalla pioggia. Il menhir pi\u00f9 alto misura 6,8 metri circa ed \u00e8 il pi\u00f9 alto del Regno Unito dopo il monolite Rudston, il quale misura 7,6 metri circa.\nLe pietre rimangono a 46 metri circa dalla A1 e si ritiene che l'allineamento originariamente includeva fino a cinque menhir. Uno \u00e8 stato apparentemente abbattuto nel corso di una fallita 'caccia al tesoro' nel corso del Settecento e poi riutilizzato come base per un vicino ponte su un fiume. Le pietre sono costituita da arenaria, la fonte pi\u00f9 probabile delle quali \u00e8 Plumpton Rocks, circa tre chilometri a sud di Knaresborough e circa 14,5 chilometri da dove le pietre furono poi erette.\nI due monoliti esterni distano circa 61 metri e 113 metri dalla centrale e sono in allineamento quasi perfetto in direzione NNO-SSE. Si suppone che indichino il punto meridionale ove la Luna sorge in estate. Le pietre sono parte di un pi\u00f9 ampio complesso religioso sito sull'altopiano Ure-Swale che incorpora il Thornborough Henges.\nIl nome deriva da una leggenda risalente al 1721 secondo la quale il diavolo ha lanciato le pietre per colpire la citt\u00e0 di Aldborough, ma il lancio fu debole e le \"frecce\" si piantarono ove adesso si possono rimirare."}
{"id": "1815413", "revid": "1543377", "url": "https://it.wikipedia.org/wiki?curid=1815413", "title": "Huayno", "text": "Huayno o Huay\u00f1o (dal quechua way\u00f1u, poi ispanizzato in huai\u00f1o, huay\u00f1o, huayno) \u00e8 un genere musicale e di danza folcloristica andina di origini pre-ispaniche peruviano tuttora molto diffusa tra le popolazioni andine di Per\u00f9: nato come ballo tradizionale per le cerimonie religiose e festive degli Inca il Huayno si \u00e8 poi trasformato ed evoluto sotto l'influenza spagnola, ma ha mantenuto ancora in parte la sua originalit\u00e0 sulle Ande peruviane e boliviane, dove \u00e8 ancora cantato in lingua quechua. \nNelle altre aree sudamericane pu\u00f2 assumere forme differenti, a seconda dell'influsso delle altre tradizioni musicali locali, spesso combinando la tradizione delle popolazioni rurali dell'area andina con la musica popolare ballabile urbana ed i generi musicali pi\u00f9 moderni di origine nordamericana ed europea.\nLa musica.\nLa struttura musicale \u00e8 composta da diverse melodie che vengono suonate su scale pentatoniche, eseguite su un metro binario (2/4), caratteristica che ha permesso a questo genere di evolvere verso una serie di ritmi ibridi che vanno dalla Chicha fino al Rock Andino, differenziandosi anche a seconda delle tradizioni locali o regionali (tunantada, huaylas, eccetera).\nIl canto.\nIl canto (generalmente eseguito da voci dal registro alto), \u00e8 accompagnato da vari strumenti: la quena (flauto), il charango (una piccola chitarra), la zampogna, il mandolino e la bandurria, l'arpa e il violino; in alcune varianti pi\u00f9 moderne vengono aggiunti altri strumenti quali tromba, sassofono o fisarmonica.\nLa danza.\nLa danza - di coppia - inizia con l'uomo che offre il suo braccio destro alla donna in segno di invito.\nAlternativamente pu\u00f2 posare il proprio fazzoletto (o cappello) sulla spalla della donna. La danza ha inizio col cosiddetto \"zapateo\". Dopo quest'ultimo, l'uomo insegue la donna nella danza, fronteggiandola e/o toccandola con la propria spalla quando la donna gli volta la schiena; solo occasionalmente l'uomo prende sottobraccio la partner.\nSottogeneri.\nIl Huayno \u00e8 caratterizzato dalla sua adattabilit\u00e0 a differenti contesti. Lo stile del Huayno varia a seconda della regione e del gruppo sociale che lo interpreta, assumendo differenti nomi, come ad esempio Chuscada nei dipartimenti del Per\u00f9 di Ancash e Apurimac, Pampe\u00f1a nel dipartimento di Arequipa, Cashua nel dipartimento di Cajamarca, Chimaycha nei dipartimenti di Amazonas e Huanuco e Wayllacha nella zona del Colca.\nAnche dal punto di vista della danza, vi sono diverse forme di huayno: durante le feste, ad esempio, pu\u00f2 essere interpretato a guisa di ballo di gruppo, dove i partecipanti alla danza formano un cerchio tenendosi per mano, stringendosi ed allargandosi alternativamente a tempo di musica."}
{"id": "1815416", "revid": "74801", "url": "https://it.wikipedia.org/wiki?curid=1815416", "title": "Alfonso I Del Carretto", "text": "Biografia.\nFiglio quintogenito del marchese Giovanni I e di Viscontina Adorno, Alfonso nacque a Finale nel 1457 e fu battezzato con questo nome in onore del re d'Aragona Alfonso V, all'epoca alleato del padre contro Genova. Educato alla corte sforzesca di Milano, nel 1482, alla morte del fratello maggiore Biagio Galeotto fu richiamato a Finale dalla madre per assumere il governo del marchesato, secondo anche la precisa volont\u00e0 di Ludovico il Moro. Ci\u00f2 lo mise in contrasto con il fratello maggiore Carlo Domenico, all'epoca protonotario apostolico, che per tutta la vita, seppure tra alti e bassi, cercher\u00e0 di riprendersi il possesso del feudo.\nGli inizi del suo dominio non furono facili, dovendo affrontare l'aperta ostilit\u00e0 dei Genovesi, ai quali il fratello (Biagio) Galeotto II aveva tolto anni prima il possesso della citt\u00e0 di Noli; ci\u00f2 lo port\u00f2 a stringersi sempre pi\u00f9 agli Sforza dei quali, nel 1484, si dichiar\u00f2 vassallo per un terzo del marchesato e aderente per il rimanente. Questi legami con Milano furono rinsaldati ulteriormente nel 1485 con la concessione della cittadinanza milanese (e anche di tutte le altre citt\u00e0 del ducato) e con il matrimonio con Bianca Simonetta (figlia di Angelo, segretario e consigliere ducale), vedova di Carlo Sforza, conte di Magenta e figlio naturale del duca Galeazzo Maria, la quale gli port\u00f2 in dote alcune ricche tenute nella Campagna Sottana di Pavia e ad Osnago, in Brianza.\nI rapporti con Ludovico il Moro si guastarono nel 1486 quando questi, per ingraziarsi il cardinale Paolo Fregoso (il doge divenuto suo governatore a Genova), gli impose di restituire ai Genovesi la citt\u00e0 di Noli. Alfonso, rimasto nel frattempo vedovo, decise di allentare la pesante tutela sforzesca, cercando sostegni altrove e si rivolse a papa Innocenzo VIII, allora in rotta con Milano. La cosa fu inizialmente osteggiata dallo Sforza, ma quando a Genova i Fregoso furono deposti e sostituiti dagli Adorno, anche i rapporti tra il marchese e Milano tornarono buoni, cos\u00ec che egli, il 16 novembre 1488, pot\u00e9 recarsi a Roma per sposare Peretta Usodimare, figlia del banchiere genovese Gherardo e di Teodorina Cibo, figlia naturale del papa e all'epoca ancora bambina. Il matrimonio fu celebrato con grande fasto nei palazzi vaticani ed al pranzo di nozze partecip\u00f2 il pontefice con numerosi cardinali, con grande scandalo dei Romani.\nRientrato a Finale, nel dicembre 1490 fece ritorno a Roma, chiamato da Innocenzo VIII, dove si trattenne fino alla morte del pontefice (1492), alloggiato all'interno del palazzo apostolico ed onorato tra i primi cortigiani della corte.\nLa scomparsa del suo protettore lo riport\u00f2 in Liguria dove si distinse tra i pi\u00f9 fedeli sostenitori degli Sforza che nel 1494 gli affidarono la soprintendenza di tutta la Riviera di Ponente. Fu in questo periodo che si riaccesero le discordie con i suoi fratelli e in particolare con Carlo Domenico, che godeva del sostegno di Luigi d'Orl\u00e9ans, futuro Luigi XII. Per tutelarsi, l'8 dicembre 1496 Alfonso ottenne dall'imperatore Massimiliano l'investitura di Finale e di tutti gli altri suoi possedimenti, con autorit\u00e0 di conte palatino e titolo di vicario imperiale perpetuo per s\u00e9 ed i propri successori nei marchesati di Savona e di Clavesana, ovvero in tutti quei territori del Ponente ligure e delle Langhe posseduti dal lignaggio dei Del Carretto.\nCon l'aiuto del duca d'Orl\u00e9ans, dei Fregoso e del cardinale Giuliano della Rovere, nel 1497 i suoi fratelli cercarono di togliergli lo stato, impadronendosi con le armi di vari castelli, che egli seppe per\u00f2 riconquistare grazie all'aiuto milanese e veneziano. Ci\u00f2 lo mise in contrasto con il marchese di Monferrato, al quale appartenevano alcune delle terre da lui occupate e la controversia che ne nacque forn\u00ec il destro al duca d'Orl\u00e9ans, divenuto ormai re di Francia, per imporgli la loro restituzione al marchese suo protetto. Rimasto fedele fino all'ultimo a Ludovico il Moro, Alfonso respinse tutti i tentativi francesi di abbandonare la causa degli Sforza, ma quando Luigi XII conquist\u00f2 la Lombardia egli si trov\u00f2 solo a fronteggiare i suoi nemici e nel novembre 1499 fu costretto a fuggire da Finale, dove si insediarono i suoi fratelli.\nIn cerca di aiuti per recuperare il proprio stato, agli inizi del Cinquecento Alfonso si rec\u00f2 ad Innsbruck, residenza dell'imperatore Massimiliano. Questi, non potendo farlo direttamente, lo affid\u00f2 alla protezione di Ludovico il Moro, nel frattempo entrato in Lombardia con un esercito di mercenari svizzeri e tedeschi e, per meglio rendere effettivo tale legame, l'8 febbraio 1500 decret\u00f2 l'unione del marchesato di Finale al Ducato di Milano.\nAlfonso raggiunse lo Sforza a Milano e fu al suo fianco alla battaglia di Novara (8 aprile 1500), distinguendosi per un disperato tentativo di rompere l'accerchiamento francese alla testa di uno squadrone di uomini d'arme italiani, nel corso del quale fu fatto prigioniero.\nLiberato grazie all'intercessione del cognato Gian Luigi II Fieschi, si stabil\u00ec presso di lui a Chiavari, di dove questi esercitava per conto di Luigi XII il governo della Riviera di Levante. Su sua raccomandazione, nell'aprile 1501 entr\u00f2 al servizio del Banco di San Giorgio, che gli affid\u00f2 il compito di domare la ribellione della Corsica, guidata da Gian Paolo da Leca.\nNell'isola si trattenne fino all'estate, riportando modesti successi, ma nell'agosto, ammalatosi, fece ritorno in terraferma.\nOrmai privato del feudo, che Luigi XII (e nel 1505 lo stesso Massimiliano) aveva assegnato al fratello Carlo, Alfonso cerc\u00f2 di riprenderlo con l'aiuto dei ribelli genovesi nel 1506, ma l'anno successivo fu costretto ad abbandonare nuovamente Finale. Si trasfer\u00ec allora presso l'imperatore e, tra le file del suo esercito, partecip\u00f2 alla guerra della lega di Cambrai contro Venezia, segnalandosi nell'assedio di Padova.\nLa morte del cardinale Carlo (14 agosto 1514) lo riport\u00f2 finalmente a Finale, dove mor\u00ec due anni dopo, lasciando il feudo al figlio primogenito Giovanni II."}
{"id": "1815422", "revid": "89918", "url": "https://it.wikipedia.org/wiki?curid=1815422", "title": "Qhapaq inca", "text": ""}
{"id": "1815427", "revid": "7336", "url": "https://it.wikipedia.org/wiki?curid=1815427", "title": "Kool &amp; The Gang", "text": ""}
{"id": "1815431", "revid": "438678", "url": "https://it.wikipedia.org/wiki?curid=1815431", "title": "Il dolce rumore della vita", "text": "Il dolce rumore della vita \u00e8 un film del 1999 diretto da Giuseppe Bertolucci.\nTrama.\nSofia, giovane attrice di teatro alle prime armi, scopre suo malgrado che Bruno, il suo amato maestro di recitazione, \u00e8 omosessuale; affranta dal dolore ed intenzionata a fuggire il pi\u00f9 lontano possibile da lui, sul treno incontra una ragazzina che partorisce ed abbandona il neonato. Sofia prende una decisione che le cambier\u00e0 la vita: prende il bambino e lo fa passare per suo figlio, dandogli il nome di Bruno.\nCinque anni dopo Sofia incontra il maestro alle prove di uno spettacolo e gli fa sospettare che il piccolo Bruno sia suo figlio. Passati altri dieci anni, Sofia, diventata ormai un'attrice affermata, si imbatte casualmente nella vera madre di Bruno e capisce che \u00e8 giunto il momento di farle conoscere il figlio che aveva abbandonato.\nCommento.\nBertolucci affronta con questo film i temi della diversit\u00e0 femminile, del caso e della menzogna attraverso il melodramma, avvalendosi di uno stile visivamente espressionista e caratterizzato da un'insolita componente onirica (evidenziata da una suggestiva ambientazione notturna e dalle fatiscenti abitazioni in cui si svolge la maggior parte della vicenda).\nCritica.\nIl Dizionario Morandini assegna al film \"tre stelle\" su cinque, scrivendo come Bertolucci si sia servito, \"nel continuare il discorso sulla diversit\u00e0 femminile\", di \"una strumentazione pi\u00f9 poetica che psicologica\".\nCuriosit\u00e0.\nLa voce di Rade \u0160erbed\u017eija nel film non \u00e8 stata doppiata, proprio come nella versione italiana di Eyes Wide Shut."}
{"id": "1815432", "revid": "599013", "url": "https://it.wikipedia.org/wiki?curid=1815432", "title": "Nathan Sharpe", "text": "Biografia.\nQualificato a giocare anche per il grazie a una sua nonna proveniente da tale Paese, Sharpe crebbe nei Queensland Reds di Brisbane, club con cui esord\u00ec nel Super 12 1998; all'epoca aveva gi\u00e0 militato nell'Australia U-19 (1996) e U-21 (1997).\nNel 2002 debutt\u00f2 negli \"Wallabies\" in un \"test match\" a Melbourne contro la ; l'anno seguente fu in campo alla che si tenne proprio in Australia, e fu in campo in tutti gli incontri, raggiungendo la finale del torneo, poi persa contro l'.\nGiocatore dall'alto rendimento, l'Australian Rugby Union lo incluse nella lista dei dieci migliori Nazionali del decennio nel 2005; nel 2006 pass\u00f2 ai Western Force di Perth, \"franchise\" di nuova formazione.\nUn anno pi\u00f9 tardi fu parte della squadra australiana alla in Francia, in cui disput\u00f2 4 incontri; nel 2008 super\u00f2 le 100 partite in Super Rugby, nono giocatore a raggiungere tale traguardo.\nPrese, inoltre, parte alla in Nuova Zelanda, classificandosi al terzo posto finale.\nRitiratosi dall'attivit\u00e0 agonistica alla fine del Super Rugby 2012 dopo un record di 162 incontri disputati in tale torneo (70 con i Reds e 92 con il Western Force), Sharpe rinvi\u00f2 il ritiro definitivo per rispondere alla chiamata degli \"Wallabies\" in \"tour\" in Europa a fine anno; il suo ultimo incontro, internazionale e assoluto, fu il 1\u00ba dicembre a Cardiff in occasione della vittoria per 14-12 sul .\nDal febbraio 2013 fa parte dello staff di Fox Sports Australia come conduttore e commentatore di rugby."}
{"id": "1815434", "revid": "767487", "url": "https://it.wikipedia.org/wiki?curid=1815434", "title": "Stefano Palatchi", "text": "Biografia.\nHa studiato nella sua citt\u00e0 natale, oltre che a Firenze e New York, tra gli altri con Gino Bechi ed Ettore Campogaliani. Ha debuttato nel 1986 nel Gran Teatre del Liceu di Barcellona, teatro nel quale \u00e8 tornato molte volte in almeno una trentina di opere, consolidando un repertorio che va dal repertorio tradizionale italiano (Rigoletto, Aida, Turandot, Il trovatore, ecc.) all'opera francese (Samson et Dalila, Tha\u00efs).\nPer il Metropolitan Opera House di New York debutta nel 1994 come Colline ne La boh\u00e8me con Angela Gheorghiu seguito nel 1995 dal Re in \"Aida\" con Kristj\u00e1n J\u00f3hannsson, Dolora Zajick e Carlo Colombara cantando fino al 1996.\nA Bilbao nel 1996 canta in Luisa Miller con Neil Shicoff tornando nel 1997 in Maria Stuarda (opera) diretto da Massimo de Bernart con Giusy Devinu e Pietro Ballo ed in Linda di Chamounix con Edita Gruberov\u00e1 e Matteo Peirone, nel 1999 ne La sonnambula diretto da Alberto Zedda con Sumi Jo e nel 2014 Adriana Lecouvreur (opera) con Ainhoa Arteta.\nFu uno degli artisti che nel 1999 partecip\u00f2 alla riapertura del teatro barcellonese dopo la chiusura dovuta a un incendio che ne distrusse gran parte della struttura, interpretando il personaggio di Timur in \"Turandot\".\nI suoi impegni pi\u00f9 recenti lo hanno portato in Italia nel dicembre del 2007 quando nell'Auditorio di Modena ha partecipato alla prima mondiale di \"Joc de mans\", di Alberto Garc\u00eda Demestres. \nLa traiettoria dell'artista include inoltre altre premi\u00e8re mondiali: \"Crist\u00f3bal Col\u00f3n\", di Leonardo Balada, con Montserrat Caball\u00e9 e Jos\u00e9 Carreras a Barcellona nel 1989, e \"Gaudi\" di Joan Guinjoan.\nDiscografia.\nPalatchi ha inciso con numerose case discografiche, tra le quali Decca, RTVE M\u00fasica, Columna M\u00fasica, Nightingale Classics, Koch Discover, Astr\u00e9e Auvidis, Auvidis Valois e Opus Arte. Vincitore di un premio Grammy Latino grazie all'incisione di \"La Dolores\", di Bret\u00f3n, \u00e8 stato anche nominato ai prestigiosi Grammy Awards con il disco \"El Gato con Botas\", di Montsalvatge."}
{"id": "1815435", "revid": "188668", "url": "https://it.wikipedia.org/wiki?curid=1815435", "title": "Quartiere Armeno", "text": ""}
{"id": "1815436", "revid": "112728003", "url": "https://it.wikipedia.org/wiki?curid=1815436", "title": "Resina poliestere insatura", "text": "La resina poliestere insatura ha doppi legami C=C che possono essere reticolati per formare materiali termoindurenti. Possono essere reticolati in presenza di fibre di vetro per dare materiali compositi ad alta resistenza chimica.\nSono liquidi a bassa densit\u00e0 che possono essere miscelati a notevoli quantit\u00e0 di cariche e rinforzi (fibre tessili o di vetro). Le resine rinforzate con fibre di vetro hanno notevole resistenza meccanica e buona resistenza agli urti e agli agenti chimici.\nSono utilizzate per creare pannelli per l'edilizia e componenti per bagni (vasche, docce...), tubazioni, serbatoi e condotti in cui \u00e8 richiesta la resistenza chimica."}
{"id": "1815439", "revid": "767487", "url": "https://it.wikipedia.org/wiki?curid=1815439", "title": "Figli/Hijos", "text": "Figli/Hijos \u00e8 un film italiano del 2002 diretto da Marco Bechis.\nTrama.\nArgentina, 1977. Una giovane donna \"desaparecida\" sta partorendo, mentre fuori alcuni uomini aspettano, in attesa di prendere il neonato: la donna per\u00f2 partorisce due gemelli e, dato che l'ostetrica riesce a nascondere la bambina, soltanto il maschietto viene portato via.\nMilano, 2001. Dopo oltre vent'anni la giovane Rosa contatta Javier e cerca di convincerlo del fatto che sono fratelli gemelli, separati alla nascita dalla brutalit\u00e0 del regime argentino. A Barcellona incontrano l'ostetrica che assistette al parto gemellare e racconta loro la vicenda. I due si sottopongono allora al test del DNA, che per\u00f2 risulta negativo: tra loro non ci sono legami di sangue. Javier, comunque, capisce di non essere figlio naturale della propria famiglia e di essere stato pure lui sottratto alla propria vera madre: il suo \"padre adottivo\" pilotava uno dei tanti aerei da cui venivano gettati nell'oceano i desaparecidos, vivi o morti che fossero. Javier, appassionato di paracadutismo, fa un ennesimo lancio, in cui per\u00f2 si lascia cadere ripensando a quei terribili lanci di morte.\nIl film si conclude con Rosa e Javier che prendono parte ad una manifestazione pubblica di protesta nei confronti di un gerarca del regime rimesso in libert\u00e0.\nCritica.\nIl regista italiano, con il film \"Garage Olimpo\" del 1999, aveva presentato uno spaccato del regime dittatoriale e della guerra sporca svoltasi in Argentina dal 1976 al 1983, con la drammatica pagina dei desaparecidos.\nCon \"Hijos\" torna sull'argomento, mettendo a fuoco il tema dei tanti bambini nati durante gli anni della dittatura, che ancora neonati furono sottratti con la forza alle loro famiglie naturali e \"dati in adozione\" alle famiglie di gerarchi o amici del regime. Questi bambini, oggi trentenni, sono cresciuti ignorando le proprie origini e il proprio passato: le Nonne di Plaza de Mayo si adoperano per rintracciarli e informarli."}
{"id": "1815440", "revid": "8596", "url": "https://it.wikipedia.org/wiki?curid=1815440", "title": "Figli - Hijos", "text": ""}
{"id": "1815443", "revid": "47767", "url": "https://it.wikipedia.org/wiki?curid=1815443", "title": "Bordone (registro d'organo)", "text": "Il bordone \u00e8 un particolare registro dell'organo.\nStruttura.\nIl bordone \u00e8 presente nella maggior parte degli organi, anche se sotto diverse denominazioni, nelle misure da 16', 8', 4' o 2' (questi ultimi due vengono spesso chiamati \"bordoncino\"). Si tratta di un registro ad anima dotato di canne che possono essere sia in legno (solitamente abete o pero) che in metallo, e sono tappate. Se presente nella pedaliera, prende sovente il nome di subbasso.\nAssieme al principale il bordone \u00e8, con ogni probabilit\u00e0, il registro d'organo pi\u00f9 antico. Si presta all'unione con qualsiasi altro registro sia di taglio largo, sia di taglio stretto, sia all'unisono, sia di mutazione semplice o composta. Funge inoltre da registro di base anche per gli organi piccoli, nei quali non \u00e8 possibile installare un principale reale da 8', oppure, in un organo a pi\u00f9 manuali come fondamento di alcune sezioni meno preponderanti di quella principale.\nSempre negli organi di dimensioni maggiori \u00e8 possibile trovarlo come registro da 16', qualora non sia possibile installare un principale di analoga altezza. A seconda del carattere timbrico il bordone pu\u00f2 assumere anche altri nomi, come, ad esempio \"Bordone Dolce\", \"Bordone Amabile\", eccetera. \u00c8 anche conosciuto come \"Bourdon\" in Francia, \"Gedackt\" in Germania e \"Tapado\" o \"Viol\u00f3n\" in Spagna."}
{"id": "1815447", "revid": "1522738", "url": "https://it.wikipedia.org/wiki?curid=1815447", "title": "Hilda Suarez", "text": ""}
{"id": "1815452", "revid": "1186766", "url": "https://it.wikipedia.org/wiki?curid=1815452", "title": "Djed...", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale\nDopo ci\u00f2 che resta del nome di questo sovrano vi sono, nel Canone Reale, quattro righe del tutto illeggibili."}
{"id": "1815454", "revid": "438678", "url": "https://it.wikipedia.org/wiki?curid=1815454", "title": "Rosa e Cornelia", "text": "Rosa e Cornelia \u00e8 un film italiano del 2000 diretto da Giorgio Treves.\nTrama.\nVenezia, 1748: la giovane contessa Cornelia viene rinchiusa in casa dopo che la famiglia scopre che aspetta un bambino e temono la rottura del fidanzamento con il ricco duca di Fontanges, se il matrimonio saltasse la famiglia cadrebbe in disgrazia sia sociale che economica.\nCornelia viene seguita da Piera, la vecchia nutrice che deve farsi aiutare da Rosa, una giovane contadina anch'essa incinta, per rispettare le indicazioni della famiglia."}
{"id": "1815456", "revid": "767487", "url": "https://it.wikipedia.org/wiki?curid=1815456", "title": "Chad Hugo", "text": "Biografia.\nChad Hugo \u00e8 nato nella citt\u00e0 virginiana di Portsmouth, da genitori entrambi filippini, ha una sorella di nome AnnaFe e un fratello di nome Victor, anche lui cantante. \u00c8 cresciuto nella citt\u00e0 di Virginia Beach. Ha incontrato Pharrell Williams al settimo anno durante un programma d'estate per studenti intellettuali. Con lui cominci\u00f2 a lavorare mixando e esibendosi con varie band.\nDopo diversi anni di produzioni occasionali per artisti spesso associati al fondatore Teddy Riley, Hugo continua a scrivere canzoni per artisti come N.O.R.E. e Mystikal che divennero subito hit, permettendo loro di produrre con il loro sound distintivo per megastar come Jay-Z.\nDa sottolineare che Chad lanci\u00f2 come produttore anche il singolo \"Rock your body\" di Justin Timberlake."}
{"id": "1815463", "revid": "1603714", "url": "https://it.wikipedia.org/wiki?curid=1815463", "title": "Jacob Cuyp", "text": "Biografia.\nFiglio del vetraio Gerrit Gerritsz. Cuyp, nel 1617 entr\u00f2 a far parte della gilda dei pittori e nell'anno successivo si spos\u00f2 con una donna di Utrecht. Fu allievo del pittore Abraham Bloemaert e molte influenze della sua scuola sono dimostrabili nella sua opera. Nel 1625 lavor\u00f2 temporaneamente ad Amsterdam. Successivamente Jacob divent\u00f2 diacono e quindi presbitero presso il comune vallone di Dordrecht. Nel 1637 diresse la Sint-Lucasgilde. Dal 1742 diresse una propria scuola d'arte.\nInsegn\u00f2 al fratellastro Benjamin (1612 - 1652) e al proprio figlio Aelbert Cuyp (1620 - 1691) a dipingere. In seguito padre e figlio dipinsero anche insieme. \nUn altro suo famoso allievo fu Ferdinand Bol. \nMusei.\nOpere di Jacob Cuyp si trovano nei seguenti musei e collezioni:\nStile pittorico.\nI lavori di Jacob appartengono allo stile pittorico barocco. Egli fa anche parte dei vecchi Maestri olandesi del XVII secolo. Ha dipinto numerosi ritratti, tra i quali molti ritratti di bambini. Ha inoltre dipinto anche molti quadri a soggetto storico, nature morte e di pittura di genere.\nPer lungo tempo \u00e8 stato considerato soprattutto in quanto padre del famoso Aelbert Cuyp, ma oggigiorno \u00e8 pi\u00f9 considerato per i propri meriti."}
{"id": "1815464", "revid": "767487", "url": "https://it.wikipedia.org/wiki?curid=1815464", "title": "Bidoni", "text": "Bidoni \u00e8 un film del 1995 diretto da Felice Farina.\nTrama.\nUn giornalista televisivo ecologista si batte contro un politico in conflitto di interessi, con l'aiuto di una segretaria e di un ex carabiniere."}
{"id": "1815470", "revid": "729019", "url": "https://it.wikipedia.org/wiki?curid=1815470", "title": "Osteocondrite dissecante", "text": "L'osteocondrite dissecante (OCD o OD) \u00e8 un disturbo dell'apparato scheletrico, che prevede la formazione di necrosi, di lesioni e vere e proprie crepe nella cartilagine articolare (osteocondrosi), con infiammazione.\nSolitamente questo tipo di disturbo si manifesta con dolore e gonfiore dell'articolazione interessata, che compie scatti e si blocca spesso durante il movimento. Un esame pi\u00f9 approfondito spesso rivela un versamento pi\u00f9 o meno grave, incapacit\u00e0 di fare resistenza con gli arti collegati all'articolazione e il classico \"scrocchiare\" di quest'ultima.\nOCD \u00e8 causata dalla scarsa irrorazione di sangue dell'osso subcondrale. Questa carenza di sangue causa la morte precoce dell'estremit\u00e0 ossea, in un processo detto osteonecrosi. L'osso \u00e8 dunque riassorbito dai tessuti circostanti, lasciando la cartilagine dell'articolazione che supportava priva di protezione alcuna, esposta a facili lesioni. Il risultato \u00e8 la frammentazione (dissezione) sia della cartilagine che dell'osso stesso. Il libero movimento di questi due, infine, non fa che estendere il gi\u00e0 ingente danno, causando ulteriore dolore. OCD pu\u00f2 essere di difficile diagnosi poich\u00e9 questi sintomi sono comuni a molti altri disturbi delle articolazioni. Nonostante ci\u00f2, \u00e8 possibile ricorrere a un esame ai raggi X, tomografia computerizzata (CT) o anche risonanza magnetica (MRI).\nEpidemiologia.\nSi manifesta principalmente nell'et\u00e0 adolescenziale anche se spesso risulta inizialmente asintomatica; solo in seguito, in et\u00e0 adulta, si hanno le prime manifestazioni.\nEziologia.\nL'esatta causa \u00e8 ancora sconosciuta, anche se \u00e8 comprovato che possa avere un'origine traumatica su soggetti predisposti forse anche geneticamente.\nClinica.\nFra i sintomi e i segni clinici si mostra dolore che varia a seconda dell'attivit\u00e0 della persona coinvolta, rigidit\u00e0 articolare, frammentazione della cartilagine, osteonecrosi (da osteocondrosi), in seguito osteoartrosi, artriti infiammatorie transitorie, discopatie degenerative, blocco dell'articolazione in casi gravi.\nSuddivisione.\nCome la semplice osteocondrite localizzata, l'osteocondrite dissecante si presenta in pi\u00f9 zone diverse dello scheletro, ma spesso anche contemporaneamente, prendendo nomi diversi a seconda dell'osso colpito:\nDiagnosi.\nPer una corretta diagnosi oltre all'esame obiettivo si pu\u00f2 utilizzare il test di Wilson.\nTrattamento.\nIl trattamento \u00e8 di tipo chirurgico e vi sono diverse possibilit\u00e0 di intervento:\nIn alternativa vi \u00e8 il trattamento conservativo.\nPrognosi.\nPer quanto riguarda la prognosi vi sono due aspetti che la modificano, il primo \u00e8 costituito dall'et\u00e0 anagrafica della persona (pi\u00f9 \u00e8 giovane e pi\u00f9 le abilit\u00e0 di recupero sono maggiori, anticipando il distacco della cartilagine), il secondo dall'entit\u00e0 della lesione solitamente se esse sono inferiori ad 1\u00a0cm la prognosi \u00e8 favorevole, quelle da 1 a 2\u00a0cm meno favorevole e per quelle ancora pi\u00f9 estese l'intervento chirurgico si rende necessario."}
{"id": "1815473", "revid": "767487", "url": "https://it.wikipedia.org/wiki?curid=1815473", "title": "Maniaci sentimentali", "text": "Maniaci sentimentali \u00e8 un film del 1994 diretto da Simona Izzo.\nTrasmesso nel maggio 1996 in prima visione televisiva su Canale 5.\nPer questo film la Izzo vinse il David di Donatello come miglior regista esordiente, mentre Monica Scattini vinse quello per la migliore attrice non protagonista.\nTrama.\nNel casale di campagna in cui vivono, Mara e Luca si apprestano ad ospitare una riunione familiare in occasione della prima comunione delle loro gemelle Sara e Giuditta. I due coniugi si trovano ormai al capolinea del loro matrimonio e Mara ha intuito da tempo che il marito la tradisce con un'altra donna. Luca, sceneggiatore momentaneamente disoccupato, \u00e8 anche tormentato da strani sogni ricorrenti in cui ha rapporti omosessuali con il suo migliore amico Sandro, un produttore cinematografico.\nIn casa intanto c'\u00e8 un grande fermento e tutto sembra andare storto: la Mamy, la madre inglese di Mara che vive con loro, sta cercando un idraulico che ripari la caldaia e poco dopo la fedele domestica Nazarena si licenzia, esasperata dal viavai di gente che da mesi le procura un carico extra di lavoro. Di buon mattino al casale arriva Serena, la sorella di Luca, una farmacista divorziata con un bambino a carico. Serena non perde occasione per sparlare dell'ex marito davanti al figlio Edoardo ed \u00e8 alla continua ricerca di un compagno che possa mettere fine alla sua astinenza sessuale.\nNel frattempo la sorella minore di Mara, Giusy, si trova ai piani superiori della casa insieme al fidanzato Maurizio, ingenuo operaio di umili estrazioni che la sottopone ad estenuanti maratone di sesso. Giusy, che \u00e8 in cura da uno psicologo per sentirsi appagata, da tempo cerca di respingere gli approcci di Maurizio e si \u00e8 inventata un fastidioso problema di bruciori nelle parti intime. Maurizio, fra l'altro, \u00e8 costretto ad intrufolarsi in casa di nascosto per evitare di farsi scoprire dalla Mamy.\nAl casale arriva anche Sandro, che racconta di continuo a Luca delle sue numerose conquiste sessuali, fra cui Picci, moglie del suo medico curante. In realt\u00e0 Picci \u00e8 uno strozzino a cui Sandro deve dieci milioni, ma non sa dove andarli a prendere. Luca decide di aprirsi con l'amico e gli racconta dei suoi sogni omosessuali, ma omette il fatto che l'altro uomo \u00e8 proprio lui. Intanto arriva anche l'altra sorella di Mara, Claudia, una cantante lirica che ha l'abitudine di frequentare uomini sposati i quali immancabilmente la lasciano dopo pochi mesi. Sandro corteggia Claudia da anni, ma lei non ha mai ceduto alle sue avances e appena arrivata, la donna annuncia alle sorelle di aver invitato il suo attuale compagno, il direttore d'orchestra Rodolfo. Questi le ha raccontato di aver gi\u00e0 chiesto il divorzio a sua moglie e Claudia ha intenzione di presentarlo ufficialmente alla madre. Quest'ultima vive nel rancore da quindici anni, da quando cio\u00e8 suo marito l'ha lasciata per sposare un'altra donna, Laura, da lei ribattezzata \"zinne e culo\".\nDopo un'escursione collettiva nel bosco a cercare funghi per la cena, in casa scoppia un parapiglia: per caso Mara ascolta la conversazione telefonica fra Luca e la sua amante e gli fa una scenata davanti a tutti i parenti; anche Maurizio lascia il casale amareggiato dopo aver origliato un discorso di Giusy con le sorelle, in cui la ragazza si mostra insoddisfatta per la scarsa cultura del fidanzato; Claudia intanto si incontra con Rodolfo nel giardino e l'uomo la spinge ad avere un rapporto nel ripostiglio della caldaia, per poi rivelarle di non aver chiesto il divorzio a sua moglie. Durante l'amplesso, i due riattivano fortuitamente la caldaia e la Mamy, che se ne accorge subito, va a ringraziare Rodolfo credendolo l'idraulico. La figlia non ha il coraggio di raccontarle la verit\u00e0 e, amareggiata, scaccia per sempre Rodolfo.\nA tavola sono rimasti solo Sandro e Serena, la quale da tempo ha messo gli occhi sull'amico e tenta goffamente di sedurlo. Sandro decide di portare un piatto di pasta con i funghi a Luca e l'uomo gli confessa di avere una relazione con Caterina Mongelli, un'attricetta esaurita che lui stesso gli aveva presentato per darle un lavoro. Sandro cerca di spingere l'amico a riflettere bene prima di lasciare Mara, da cui lui stesso \u00e8 stato a lungo attratto, ma Luca sembra convinto. Intanto Claudia racconta la sua disavventura sentimentale a Serena e subito dopo scoppia in una crisi isterica, costringendo le sorelle a dormire insieme a lei. Serena, avendo trovato la cagnetta Blondie immobile, si convince che i funghi che hanno mangiato erano avvelenati e lo racconta allarmata a Sandro; tuttavia i due scoprono ben presto che Blondie stava solo per partorire e cos\u00ec, felici per lo scampato pericolo, finiscono a letto insieme.\nLa mattina dopo \u00e8 il grande giorno della comunione ma in chiesa giunge Caterina, che Sandro cerca di mandare via. La ragazza per\u00f2 viene notata da tutti e Sandro \u00e8 costretto a presentarla come la sua amica Picci, che Mara invita a pranzo insieme a loro. In chiesa si presentano anche la domestica Nazarena (che viene riassunta), Maurizio (che vuole in qualche modo congedarsi dalla famiglia) e il padre di Mara insieme alla seconda moglie. Durante il pranzo per\u00f2 gli equilibri vengono di nuovo sconvolti quando i bambini, dopo aver sentito un discorso fra Mara e Serena, scrivono \"troia\" con un pennarello indelebile nel piatto di Caterina. La giovane quindi si rivela come l'amante di Luca, il quale comincia a dare in escandescenze insultando tutta la famiglia, compreso il padre della moglie che va via adirato. Luca e Mara scatenano un grandissimo litigio di fronte a tutti e al termine del quale Luca viene cacciato di casa da Sandro.\nMentre si trova in auto con Caterina per\u00f2, Luca ha dei ripensamenti e decide di lasciarla per tornare a casa. Sandro aveva predetto tutto e si fa trovare in camera da letto insieme a Mara, in modo che al ritorno dell'amico egli possa capire come si sia sentita la moglie. Luca chiede perdono a Mara, che lo riaccoglie a braccia aperte e anche le vicende sentimentali degli altri familiari si sistemano: Giusy e Maurizio tornano insieme, mentre Sandro e Serena si mettono in macchina con il piccolo Edoardo lasciando presagire una nuova storia d'amore."}
{"id": "1815476", "revid": "125272961", "url": "https://it.wikipedia.org/wiki?curid=1815476", "title": "Groat scozzese", "text": "Groat \u00e8 una moneta d'argento inizialmente dal valore di quattro penny. In Inghilterra fu coniato forse sotto Edoardo I (1272-1307) ma sicuramente era coniato da Edoardo III (1327-1377) dopo il 1351.\nIn Scozia questa monete fu coniata dal 1357 fino al 1558.\nStoria.\nIl \"groat\" scozzese fu coniato per la prima volta durante il regno di Davide II (1329-1371), assieme al \"half-groat\" (mezzo \"groat\").\nPrima di Davide II la monetazione scozzese era basata sul \"penny\" e sulle sue frazioni, l\"'half-penny\" (1/2 \"penny\") ed il \"farthing\" (1/4 di penny). Davide aveva solo cinque anni quando mor\u00ec il padre, Robert I Bruce e lui sal\u00ec al trono. Divenne maggiorenne nel 1341 e nel 1346 invase l'Inghilterra, dove fu sconfitto e, catturato, divenne prigioniero del cognato, re Edoardo III d'Inghilterra.\nIn Inghilterra conobbe le nuove monete che Edoardo aveva introdotto in Inghilterra: il \"noble\", una moneta d'oro dal valore di 80 \"penny\", e il \"groat\", un pezzo d'argento da 4 \"penny\". Dopo la sua liberazione nel 1358 ed il ritorno in Scozia, Davide port\u00f2 con s\u00e9 anche queste novit\u00e0.\nQuando riprese la coniazione fu battuto anche il \"groat\".\nIl \"groat\" del 1357 valeva 4 \"penny\" ed aveva un peso di 72 grani (ca. 4,65 g). Assieme al \"groat\" fu coniato l\"'halfgroat\", cio\u00e8 il mezzo \"groat\", dal valore quindi di due \"penny\".\nDieci anni dopo in Scozia ci fu una riduzione del peso delle monete, la \"monetazione leggera\" causata dalla crisi economica del paese. Il \"groat\" scese a circa 60 grani (ca. 3,87g).\nDa questo momento ci fu una progressiva svalutazione della moneta scozzese rispetto a quella inglese che port\u00f2 la prima, al momento dell'unificazione delle corone del 1603, a valere 1/12 della seconda.\nLe maggiori dimensioni rispetto alle monete precedenti permisero una miglior qualit\u00e0 dei ritratti e l'apposizione di legende su due cerchi al rovescio.\nIl \"groat\" di Davide II aveva al dritto il ritratto del re volto a sinistra e al rovescio sul cerchio esterno una legenda del tipo e nel cerchio interno l'indicazione delle zecca con una legenda del tipo , \"citt\u00e0 di Edimburgo\". Le prime coniazioni furono prodotte ad Edimburgo ed anche ad Aberdeen.\nSotto il suo successore Roberto II (1371-1390) il \"groat\" fu coniato con lo stesso peso, mentre sotto Roberto III (1390-1406) ci fu inizialmente un leggero aumento di peso ma in seguito una diminuzione a 46 grani (2,97g).\nSotto Giacomo I il valore del \"groat\" sal\u00ec a 6 \"penny\" mentre il peso cal\u00f2 a 36 grani. La qualit\u00e0 delle monete peggior\u00f2 nettamente, nelle legende si trovano spesso errori di ortografia ( al posto di e al posto di \nLa prima monetazione di Giacomo II (1437-60) aveva le stesse caratteristiche di quella precedente; nel 1451 ci fu una generale risistemazione delle monete: il \"groat\" crebbe di peso fino a quasi 60 grani ma il valore sal\u00ec prima a 8 penny e poi raggiunse il valore di 12 penny (1 scellino).\nIl peso e valore rimasero costanti sotto Giacomo III (1460-1488). Giacomo emise un primo \"groat\" con i tipi uguali a quelli del padre. Nel 1485 ci fu un'emissione con i tipi rinnovati: il re era rappresentato di tre quarti, coronato, con un ritratto realistico. Al rovescio la legenda era scritta in un unico cerchio; la croce era corta e inquartata con cardi e stelle a sei punte.\nSecondo Stewart, il busto di Giacomo III sul \"groat\" del 1485 \"oltre ad essere il primo ritratto realistico di un re nella monetazione scozzese, fu probabilmente il primo ritratto rinascimentale su una moneta fuori dall'Italia\".\nDurante il regno di Giacomo IV (1488-1513) il peso scese nuovamente prima a 47 grani, poi a 40 e infine a 35 grani.\nCon Giacomo V (1513-1542) il peso sal\u00ec nuovamente a 42 grani ma il valore raggiunse i 18 penny. I tipi cambiarono radicalmente: il ritratto era di tipo rinascimentale e al rovescio sopra la croce era raffigurato lo stemma di Scozia con il \"leone rampante\".\nDurante il regno di Maria Stuarda (1542-1567) il \"groat\" scozzese fu coniato per l'ultima volta. Fu battuto per un valore di 12 penny durante la seconda monetazione, quella emessa durante il matrimonio con Francesco di Francia (1558-1560). Fu battuto in biglione, nel 1558 e nel 1559. Aveva al dritto il monogramma \"FM\" coronato, con a destra un cardo coronato e a sinistra un delfino coronato. Il cardo \u00e8 uno dei simboli della Scozia ed il delfino indicava Francesco che era ancora delfino di Francia al momento dell'emissione della moneta.\nAl rovescio un panello racchiudeva la legenda IAM NON / SVNT DVO / SED VNA / CARO ; ai lati la croce di Lorena.\nDopo quest'emissione il \"groat\" in Scozia non fu pi\u00f9 coniato."}
{"id": "1815479", "revid": "1982", "url": "https://it.wikipedia.org/wiki?curid=1815479", "title": "Lino d'Angi\u00f2", "text": ""}
{"id": "1815483", "revid": "767487", "url": "https://it.wikipedia.org/wiki?curid=1815483", "title": "Ormai \u00e8 fatta!", "text": "Ormai \u00e8 fatta! \u00e8 un film del 1999 diretto da Enzo Monteleone tratto dall'omonimo libro-cronaca di Horst Fantazzini pubblicato da Bertani Editore nel 1976.\nTrama.\nIl film narra il tentativo di evasione dal carcere di Fossano dell'anarchico Horst Fantazzini nel 1973, con il sequestro di due agenti di custodia, conclusosi con una sparatoria in cui i tiratori scelti lo ferirono in pi\u00f9 parti del corpo, impedendone la fuga.\nCuriosit\u00e0.\nAmbientato nel carcere di Fossano, il film \u00e8 stato in realt\u00e0 girato nella Castiglia (ex carcere di Saluzzo)."}
{"id": "1815509", "revid": "1983214", "url": "https://it.wikipedia.org/wiki?curid=1815509", "title": "The Take", "text": ""}
{"id": "1815510", "revid": "1543377", "url": "https://it.wikipedia.org/wiki?curid=1815510", "title": "Corick", "text": "Corick \u00e8 un sito megalitico nelle vicinanze di Magherafelt, nella contea di Londonderry, Irlanda del Nord. \u00c8 composto da cinque cerchi, uno con una grande pietra eretta nel mezzo, e da tre allineamenti di massi che restano a 400 metri a sud di Corick Clachan, vicino ad un ruscello.\nCaratteristiche.\nNel 1940 il sito fu descritto come costituito da 3 cerchi di pietra con allineamenti e una possibile tomba posta a nord-ovest. Al giorno d'oggi rimangono solo quattro allineamenti, tre dei quali molto ben definiti e composti da rocce di altezza variabile da 30 centimetri a 1,6 metri. Si possono notare due enormi massi, i quali potrebbero essere i resti di una sepoltura. Le strutture puntano in direzione nord-sud, tranne una che \u00e8 rivolta a OSO-ENE e che \u00e8 composta dai massi pi\u00f9 imponenti del sito. A Sud-Ovest vi sono i resti di un cerchio di pietra, di cui solo 6 pietre del lato ovest sopravvivono, con una grande pietra centrale.\nUtilizzo.\nAnche se spesso si crede che il monumento e i suoi allineamenti siano stati realizzati per un importante scopo, la rozzezza delle pietre indica che non avrebbe potuto essere utilizzato come calcolatrice avanzata astronomica. Il posizionamento, pertanto, \u00e8 pi\u00f9 probabilmente simbolico che funzionale."}
{"id": "1815521", "revid": "729019", "url": "https://it.wikipedia.org/wiki?curid=1815521", "title": "BAC Jet Provost", "text": "Il Hunting Percival P.84 Jet Provost, in seguito BAC Jet Provost, era un aereo da addestramento monomotore turbogetto britannico, originariamente prodotto dalla Hunting Percival Aircraft e successivamente dalla British Aircraft Corporation dal 1955 al 1993.\nRappresent\u00f2 la piattaforma di addestramento di base della RAF per lungo tempo, a partire dalla seconda met\u00e0 degli anni cinquanta, sostituendo in questo ruolo l'Hunting Percival Provost, ancora dotato di motori a pistoni.\nStoria.\nSviluppo.\nLa realizzazione del progetto venne decisa all'inizio del 1953 autonomamente dalla Hunting Percival Aircraft Ltd., in base alla previsione che ben presto anche la RAF avrebbe condiviso la necessit\u00e0 di un mezzo di addestramento con motore a getto. Il nuovo modello adottava, come il suo predecessore, una cabina di pilotaggio con configurazione a posti affiancati inserita in una fusoliera completamente nuova ed equipaggiato con un turboreattore Armstrong Siddeley Viper ASV.5.\nGi\u00e0 nel marzo dello stesso anno la Hunting Percival ricevette un ordine per la realizzazione di nove esemplari con cui effettuare il ciclo valutativo. Questi aerei vennero denominati T1 ed il primo di loro vol\u00f2 per la prima volta il 26 giugno 1954.\nMentre la RAF era intenta a valutare i primi dieci esemplari prodotti, l'azienda britannica complet\u00f2 lo sviluppo della versione Mk II equipaggiata con turboreattore Viper ASV.8 Mk 102 da 7,78\u00a0kN, caratterizzata da un carrello d'atterraggio dalle gambe di forza pi\u00f9 corte ed un affinamento pi\u00f9 aerodinamico della cellula.\nLe prove della macchina si conclusero positivamente nel 1957, quando venne ordinato un primo lotto, equipaggiato con motore pi\u00f9 potente, da assegnare al Training Command.\nQuesta seconda generazione si rivel\u00f2 un successo, e determin\u00f2 lo sviluppo del primo esemplare della versione operativa, il T3, dotato di seggiolini eiettabili, nuovo tettuccio che permetteva maggiore visibilit\u00e0 e serbatoi alle estremit\u00e0 alari, oltre che un deciso aggiornamento alla componente elettronica. Portato in volo nel giugno del 1958 venne giudicato oramai maturo per la produzione in serie. Questa venne avviata nei mesi successivi che port\u00f2 la commessa a 201 esemplari complessivi, compresi i modelli migliorati tipo Mk III, e l'anno successivo divenne operativo a tutti gli effetti.\nNel 1961 segu\u00ec la versione T4 con un nuovo motore e nel 1967 la T5, pressurizzata.\nLa variante T51 era destinata all'esportazione ed, equipaggiata con due mitragliatrici da 7,7\u00a0mm, venne acquistata dalle forze armate di Sri Lanka, Kuwait e Sudan.\nLa T52 era un'altra variante da esportazione, senza variazioni significative rispetto alla precedente, ed ebbe come acquirenti l'Iraq, lo Yemen del Sud, il Sudan ed il Venezuela.\nL'ultima versione esportata, la T55, venne venduta al Sudan.\nDescrizione tecnica.\nL'aereo si presenta come un monoplano ad ala bassa, con carrello triciclo anteriore. Spinto da un turbogetto Armstrong Siddeley Viper alloggiato nella fusoliera con doppia presa d'aria laterale.\nLa cabina di pilotaggio ospita due persone d'equipaggio disposte affiancate.\nL'ala \u00e8 dritta ed a ciascuna delle estremit\u00e0 trovano disposizione serbatoi di carburante.\nOriginariamente non \u00e8 previsto nessun tipo di armamento.\nImpiego operativo.\nIl Jet Provost si rivel\u00f2 un efficace aereo da addestramento.\nDotato di motori Vipers di potenza crescente, trov\u00f2 impiego in diversi ruoli oltre a quello di addestratore basico: la velocit\u00e0 di oltre 700\u00a0km/h, l'eccellente manovrabilit\u00e0, l'affidabilit\u00e0 meccanica dimostrata ed i bassi costi operativi, fecero in modo che il velivolo venisse utilizzato anche come aereo acrobatico, addestramento avanzato ed addestramento al bombardamento tattico.\nOltre all'impiego nella RAF, il Jet Provost venne esportato ed utilizzato con successo dalle forze aeree di svariati paesi.\nL'aereo venne radiato dalla RAF nei primi anni novanta (rimpiazzato dallo Short Tucano). Molti Jet Provost sono attualmente propriet\u00e0 di privati e volano ancora con regolarit\u00e0. Il Parco e Museo di Volandia ne espone un esemplare, che viene messo in funzione ogni domenica."}
{"id": "1815523", "revid": "1498232", "url": "https://it.wikipedia.org/wiki?curid=1815523", "title": "Reggio Calabria Filmfest", "text": "Il Reggio Calabria Filmfest \u00e8 un festival cinematografico italiano che si svolge nel mese di marzo al teatro Francesco Cilea di Reggio Calabria. Ha inaugurato la propria attivit\u00e0 nel 2005 per iniziativa della Minerva Pictures e del comune di Reggio Calabria.\nSi occupa essenzialmente di mettere a confronto il cinema italiano di ieri e di oggi, attraverso omaggi e retrospettive ad autori del passato e una vetrina sulle opere pi\u00f9 recenti, con alcune anteprime. Ha organizzato incontri con il mondo del cinema italiano. Viene inoltre attribuito il Premio \"Leopoldo Trieste\" a due interpreti emergenti del cinema italiano e il premio \"CortoReggio\" ai cortometraggi in concorso."}
{"id": "1815524", "revid": "486946", "url": "https://it.wikipedia.org/wiki?curid=1815524", "title": "Reggio Calabria Film Fest", "text": ""}
{"id": "1815527", "revid": "486946", "url": "https://it.wikipedia.org/wiki?curid=1815527", "title": "Reggio Calabria Film Festival", "text": ""}
{"id": "1815529", "revid": "729019", "url": "https://it.wikipedia.org/wiki?curid=1815529", "title": "Mike Brown (rugbista)", "text": "Biografia.\nBrown esord\u00ec nel rugby professionistico nel 2005, quando fu schierato nel XV titolare degli Harlequins: utilizzato in un \"test\" precampionato contro i London Irish, esord\u00ec in campionato nel corso della stagione; nel frattempo fu anche convocato per la Coppa del Mondo di rugby U-21 con la selezione inglese di categoria.\nAlternando presenze tra la prima squadra e la giovanile, si guadagn\u00f2 anche le prime convocazioni negli England Saxons, e all'inizio del 2007 fu convocato nell'Inghilterra senior per due \"test match\" contro il , gli unici \"full international\" a tutt'oggi disputati da Brown.\nNonostante le buone prove, non fu selezionato tra i 30 convocati per la , ma fu chiamato di nuovo per i Saxons nel Sei Nazioni 2008 di categoria.\nNel 2008 Mike Brown fu convocato per la Nazionale maggiore in vista del \"tour\" in Nuova Zelanda."}
{"id": "1815531", "revid": "1442080", "url": "https://it.wikipedia.org/wiki?curid=1815531", "title": "Asta composta", "text": "L'asta composta \u00e8 quell'elemento strutturale, generalmente in acciaio, costituito da pi\u00f9 parti assemblate.\nL'utilizzo delle aste composte \u00e8 stato introdotto per ovviare ai limiti di stabilit\u00e0 degli elementi normalmente in commercio ed in particolar modo alle difficolt\u00e0 tecniche instaurate dal fenomeno dell'instabilit\u00e0 a carico di punta.\nTipologia.\nEsistono fondamentalmente due tipologie di aste composte:\nAste calastrellate.\nLe aste calastrellate sono formate da profili tradizionali assemblati, appunto, con calastrelli, ovvero elementi di collegamento saldati ai profili stessi. Il comportamento d'insieme \u00e8 a telaio ed i calastrelli lavorano prevalentemente a flessione ed a taglio.\nPer comprendere la deformazione dovuta alla sollecitazione tagliante, occorre considerare un modulo di traliccio. Si considera che tale modulo venga sollecitato da una forza unitaria in modo che la deformazione tagliante coincida con la deformabilit\u00e0 a taglio:\nformula_1\nQuindi occorre valutare lo spostamento del punto di applicazione della forza unitaria con il Principio del lavori virtuali:\nformula_2\nquindi \nformula_3\nformula_4\nPrendendo in considerazione un calastrello \"tozzo\", ovvero che abbia un rapporto formula_5 \u00e8 possibile trascurare la deformabilit\u00e0 di tale elemento, quindi formula_6\nNel consegue che per una asta calastrellata vale che\nformula_7\nQuindi\nformula_8\nAste tralicciate.\nLe aste tralicciate sono formate da profili assemblati con elementi trasversali, detti appunto tralicci, generalmente uniti attraverso imbullonatura. Il comportamento del sistema \u00e8 a traliccio, ovvero come una generica trave reticolare.\nPer comprendere la deformazione dovuta alla sollecitazione tagliante, occorre considerare un modulo di traliccio. Si considera che tale modulo venga sollecitato da una forza unitaria in modo che la deformazione tagliante coincida con la deformabilit\u00e0 a taglio:\nformula_1\nQuindi occorre valutare lo spostamento del punto di applicazione della forza unitaria con il Principio del lavori virtuali:\nformula_10\nquindi\nformula_11\nNel consegue che per una asta tralicciata vale che\nformula_12\nformula_13\nIn alcune tipologie di tralicciatura si trascurano i termini formula_14 perch\u00e9 piccoli, e l'espressione della snellezza ideale diventa:\nformula_15"}
{"id": "1815536", "revid": "818832", "url": "https://it.wikipedia.org/wiki?curid=1815536", "title": "Peter Downsbrough", "text": "Vive e lavora soprattutto a Bruxelles. Attivo dalla fine degli anni '60 la sua opera si pone tra l'arte concettuale e il minimalismo."}
{"id": "1815545", "revid": "87123415", "url": "https://it.wikipedia.org/wiki?curid=1815545", "title": "Ma che ci faccio qui", "text": ""}
{"id": "1815546", "revid": "125149572", "url": "https://it.wikipedia.org/wiki?curid=1815546", "title": "Enzo Maggio", "text": "Appartenente a una famiglia di attori, tutti napoletani, \u00e8 il primogenito dei fratelli Maggio (Beniamino,\nDante,\nPupella,\nRosalia).\nBiografia.\nDopo una lunga gavetta nei teatrini di avanspettacolo prima e durante la Seconda guerra mondiale, anche Enzo decide di dedicarsi al cinema seguendo le orme dei fratelli Dante e Beniamino che, finito il conflitto, debuttano sullo schermo. Anche Enzo inizia ad ottenere qualche ruolo consistente, ma senza raggiungere mai la popolarit\u00e0 dei fratelli. Interpreta comunque una notevole quantit\u00e0 di pellicole.\nPur frequentando assiduamente i set, ogni tanto ritorna in teatro, talvolta con i suoi fratelli come nella stagione 1955-1956 con \"Napoletani a Napoli\" di Murolo e, nella stagione 1956-1957, \"La Venere coi baffi\" di Amendola e Maccari e \"Girandola di successi\" di Vi-erre.\nNon \u00e8 da confondere con l'omonimo Vincenzo Maggio, stuntman presente (anche come attore, in piccoli ruoli) in diversi film con Bud Spencer e Terence Hill."}
{"id": "1815547", "revid": "767487", "url": "https://it.wikipedia.org/wiki?curid=1815547", "title": "Santigold", "text": " Il suo nome d'arte \u00e8 il soprannome che le diede un'amica ai tempi dell'universit\u00e0. Cita tra le sue influenze musicali artisti come Devo e Siouxsie and The Banshees.\nBiografia e carriera.\nSanti White nasce e cresce a Philadelphia, per poi spostarsi nel Connecticut, dove frequenta il corso di musica e cultura afro-americana presso la Wesleyan University. Comincia la sua carriera musicale lavorando come rappresentante dell'Epic Records, posizione che per\u00f2 lascia per produrre \"How I Do\", album di debutto del cantante Res.\nDal 2003 diventa la cantante del gruppo Stiffed, con cui pubblica due album, ossia \"Sex Sells\" (2003) e \"Burned Again\" (2005), prodotti da Darryl Jenifer, bassista dei Bad Brains. Contemporaneamente ottiene un contratto da solista da parte dell'etichetta discografica indipendente Lizard King Records. Da quel momento diventa Santogold e inizia a collaborare con molti artisti, tra cui il DJ e produttore Mark Ronson, che la sceglie come coautrice per una canzone di Lily Allen e come voce per una cover del brano dei The Jam. Inoltre fa da supporter per il tour di Bj\u00f6rk.\nAiutata da Diplo e da Switch (gi\u00e0 al lavoro con M.I.A.), inizia a scrivere canzoni per il suo debutto discografico.\nNel 2007 lavora con l'ex membro degli Stiffed John Hill per produrre il proprio album di debutto, \"Santogold\". I primi singoli lanciati sono \"Creator\" e \"L.E.S. Artistes\". Nell'aprile 2008 viene lanciato il disco, che le ottiene una buona accoglienza, ed alcune sue canzoni vengono usate in spot pubblicitari e nei videogiochi \"FIFA 08\" e \"NHL 08\". Inoltre partecipa al tour di M.I.A. e dei Beastie Boys. Scrive un brano per Ashlee Simpson.\nA causa di una disputa legale, nel febbraio del 2009 ha cambiato il suo nome d'arte, passando da Santogold a Santigold. Nell'agosto dello stesso anno partecipa al Festival Lollapalooza di Chicago.\nNel 2011 pubblica il brano \"Go!\", a cui partecipa Karen O degli Yeah Yeah Yeahs. Nella primavera del 2012 viene annunciata la pubblicazione del secondo album, che viene registrato in parte in Giamaica e coprodotto da Dave Sitek dei TV on the Radio. Dopo la pubblicazione del singolo e del video \"Disperate Youth\", in aprile viene pubblicato l'album \"Master of My Make-Believe\".\nNel maggio 2013 appare in un episodio di \"The Office\".\nNel giugno 2015 contribuisce, con il brano \"Radio\", alla colonna sonora del film \"Citt\u00e0 di carta\". Nel novembre seguente pubblica il singolo \"Can't Get Enough of Myself\", che anticipa l'uscita del suo successivo album, intitolato \"99\u00a2\", la cui uscita \u00e8 prevista per il febbraio 2016 per Atlantic Records.\nCollaborazioni.\nSanti White ha collaborato nel corso della sua carriera con numerosi artisti. Ha collaborato col rapper GZA nel 1999 per l'album \"Beneath the Surface\" e nel 2002 per \"Legend of the Liquid Sword\". Nel 2007 appare in \"Versions\" di Mark Ronson, in cui canta \"Pretty Green\" dei The Jam. \u00c8 coautrice del brano \"Little Things\" di Lily Allen e di \"Outta My Head (Ay Ya Ya)\" di Ashlee Simpson.\nNel 2008 registra una canzone con Pharrell Williams e Julian Casablancas per la Converse intitolata \"My Drive Thru\".\nNello stesso anno, una traccia chiamata \"Brooklyn Go Hard\", prodotta da Kanye West, appare nella colonna sonora del film \"Notorious\" (2009), che narra la vita di The Notorious B.I.G.\nPartecipa anche all'album di debutto del collettivo di DJ N.A.S.A. \"The Spirit of Apollo\" (2009). Collabora con i Basement Jaxx per l'album \"Scars\". Nel 2010 collabora con Christina Aguilera coscrivendo i brani \"Monday Morning\" e \"Bobblehead\" inseriti nell'album \"Bionic\".\nNel 2011 appare nell'album dei Beastie Boys \"Hot Sauce Committee Part Two\". Inoltre prende parte all'album \"Turtleneck &amp; Chain\" dei The Long Island. Collabora con Spank Rock in \"Car Song\", dall'album \"Everything Is Boring and Everyone Is a Fucking Liar\".\nNel 2012 \u00e8 ospite nell'album \"Folila\" di Amadou &amp; Mariam. Nel 2013 partecipa all'album di debutto di ASAP Rocky \"Long. Live. ASAP\"."}
{"id": "1815550", "revid": "438678", "url": "https://it.wikipedia.org/wiki?curid=1815550", "title": "Tu devi essere il lupo", "text": "Tu devi essere il lupo \u00e8 un film del 2005 diretto da Vittorio Moroni per cui fu nominato al Nastro d'argento e al David di Donatello per il miglior regista esordiente nel 2006."}
{"id": "1815556", "revid": "438678", "url": "https://it.wikipedia.org/wiki?curid=1815556", "title": "Le ferie di Licu", "text": "Le ferie di Licu \u00e8 un film del 2006 diretto da Vittorio Moroni. Il film, girato in digitale, \u00e8 il risultato di circa 125 ore di riprese e di due anni di lavoro.\nTrama.\nLicu, un giovane operaio bengalese che vive da molti anni a Roma e che si \u00e8 ormai integrato perfettamente alla vita italiana, decide di fare ritorno in patria per sposarsi, secondo la tradizione del suo paese e il volere della sua famiglia, che nel frattempo si stava adoperando per trovargli moglie. Ottenuto soltanto un mese di ferie (non pagato) contro i due che aveva chiesto, Licu, una volta giunto a casa, da cui mancava da diversi anni, deve cercare la donna da sposare e di conseguenza organizzare il suo matrimonio, il tutto in meno di tre settimane. Trovata la futura sposa dopo molta indecisione, Licu convola a nozze con Fancy, una giovane ragazza sua compaesana. Con le ferie ormai agli sgoccioli, Licu torna in Italia, accompagnato da Fancy, pronto a ricominciare il lavoro e ad iniziare la sua nuova vita coniugale."}
{"id": "1815559", "revid": "1305772", "url": "https://it.wikipedia.org/wiki?curid=1815559", "title": "Sonorizzazione", "text": ""}
{"id": "1815560", "revid": "228587", "url": "https://it.wikipedia.org/wiki?curid=1815560", "title": "Cupientes Judaeos", "text": " Cupientes Judaeos \u00e8 una bolla di papa Paolo III del 21 marzo 1542.\nCon questa bolla il pontefice disciplina tempi e modi della conversione \"\u201cdegli ebrei e degli altri infedeli\"\u201d. Per rendere pi\u00f9 efficace la loro conversione, ed evitare cos\u00ec conversioni di facciata, o ripensamenti successivi, il Papa stabilisce che:\nL'incipit della bolla recita:"}
{"id": "1815561", "revid": "83792124", "url": "https://it.wikipedia.org/wiki?curid=1815561", "title": "Il ricatto", "text": ""}
{"id": "1815563", "revid": "827882", "url": "https://it.wikipedia.org/wiki?curid=1815563", "title": "Nanny McPhee", "text": ""}
{"id": "1815565", "revid": "110157", "url": "https://it.wikipedia.org/wiki?curid=1815565", "title": "Fetish (Joan Jett)", "text": "Fetish \u00e8 un album raccolta di Joan Jett, pubblicato nel 1999 per l'etichetta discografica Blackheart Records."}
{"id": "1815566", "revid": "2075281", "url": "https://it.wikipedia.org/wiki?curid=1815566", "title": "Invisible Man (serie televisiva)", "text": "Invisible Man (\"The Invisible Man\") \u00e8 una serie televisiva statunitense di fantascienza, liberamente ispirato al personaggio dell'Uomo invisibile del romanzo omonimo di H.G. Wells.\nTrasmesso per la prima volta negli Stati Uniti sul canale televisivo Sci Fi Channel a partire dal 9 giugno 2000, \u00e8 approdato in Italia il 13 luglio 2004 su Italia 1 a notte tarda.\nTrama.\nDarien Fawkes, ladro e truffatore, viene sorpreso a rubare a casa di un anziano, che lo denuncia e riesce a fargli ottenere l'ergastolo. Darien \u00e8 disposto a tutto per evitare di passare la vita in carcere e a proposito si propone il lavoro del fratello scienziato Kevin: una ghiandola che permette grazie a una sostanza chiamata \"QuickSilver\" di rendere persone e oggetti invisibili. Kevin fa prendere parte Darien a un esperimento che consiste nell'introdurre questa ghiandola all'interno del cervello per permettergli di diventare invisibile a piacimento, senza sapere che il collega Arnaud Defehrn ha apportato delle modifiche genetiche alla ghiandola creando degli effetti collaterali a contatto con il cervello, ossia attacchi di follia e violenza in mancanza della periodica iniezione di un antidoto.\nQuando Kevin viene a conoscenza delle modifiche dopo la reazione del fratello alla ghiandola viene ucciso dai sicari di Arnaud. Darien decide di farsi estrarre la ghiandola ma un'agenzia segreta lo ingaggia per la sua nuova capacit\u00e0 in cambio delle iniezioni e di ricerche per estrarre la ghiandola dal cervello in modo sicuro. Darien inoltre ha un tatuaggio a forma di serpente che si morde la coda diviso in 10 tacche che passano dal verde al rosso per tener d'occhio il bisogno d'antidoto, infatti pi\u00f9 tempo rimane invisibile e quindi usa il quicksilver pi\u00f9 vicino diventa agli attacchi di pazzia. Nelle ultime tre puntate della seconda stagione inizia lo svolgimento degli eventi che porteranno il dottore di Darien Fawkes a trovare un antidoto permanente (illimitato uso dell'invisibilit\u00e0) grazie ad Arnaud. Anche se non pi\u00f9 costretto a lavorare per l'Agenzia, essendosi legato molto ai suoi colleghi continua a lavorarci avendo pi\u00f9 privilegi.\nL'Agenzia per la quale lavora Fawkes nella prima stagione dipende dal servizio della pesca e della fauna selvatica degli Stati Uniti, nella seconda stagione dall'Agenzia degli Affari Indiani.\nPersonaggi.\nPersonaggi principali.\nDarien Fawkes (Vincent Ventresca) - (St. 1-2).\nDarien Fawkes \u00e8 un ex criminale in carriera e in prigione, che ha ricevuto pi\u00f9 condanne per reati minori e due condanne penali prima dei trent'anni. Darien \u00e8 descritto come un \"intelletto sopra la media\", e capace di essere molto ingannevole. Lui e suo fratello Kevin sono cresciuti in una fattoria dai loro zii, dopo che la loro madre \u00e8 morta e il loro padre li ha lasciati (in seguito \u00e8 venuto a sapere che il loro padre era un cecchino per il governo e dopo che la sua copertura era esplosa, lasci\u00f2 la sua famiglia in per proteggerli). Mentre Kevin divenne uno scienziato, Darien inizi\u00f2 una carriera da ladro mentre era ancora adolescente. Dopo essere stato catturato perch\u00e9 si \u00e8 fermato per dare soccorso a una vittima di un attacco cardiaco, \u00e8 stato condannato all'ergastolo senza possibilit\u00e0 di libert\u00e0 condizionale secondo la legge della California. \nKevin era uno scienziato ricercatore che stava lavorando a un progetto top secret. Ha fatto un patto con i suoi capi per far uscire Darien dal carcere in cambio di averlo usato come cavia del progetto. Darien accett\u00f2 e fu impiantato con la ghiandola Quicksilver. Uno degli altri scienziati, Arnaud DeFehrn, era in realt\u00e0 un terrorista che si era infiltrato nel progetto e ha condotto un attacco alla struttura di ricerca che ha causato la morte di Kevin e la perdita della maggior parte delle ricerche del progetto. Darien fugg\u00ec, ma fu riluttante a collaborare con l'Agenzia, che aveva finanziato il progetto, ma per evitare che la pazzia da Quicksilver lo potesse uccidere accetta di lavorare per conto dell'Agenzia, la quale aveva la formula per l'antidoto.\nLavorando con l'Agenzia, Darien sviluppa un'affinit\u00e0 per i suoi collaboratori e decide di continuare a lavorare l\u00ec anche dopo che la sua dipendenza \u00e8 stata curata da Claire.\nHa un'alta morale per un criminale in carriera - avrebbe potuto facilmente fuggire tranne che ha sorpreso l'anziano proprietario in un attacco di cuore, ed \u00e8 rimasto indietro per eseguire il CPR (sfortunatamente, gli agenti che hanno catturato lui e l'uomo anziano lui stesso pensavo che stesse molestando quest'ultimo). \u00c8 un ladro di grande talento con capacit\u00e0 di rottura ed inserimento a livello di esperti, apprese dalle sue numerose incarcerazioni e trova queste abilit\u00e0 molto utili nella sua nuova carriera come agente di spionaggio. Il suo intercalare \u00e8 \"Oh, merda\", di solito quando si rende conto di essersi messo nei guai, sebbene abbia anche l'abitudine di citare varie altre fonti almeno una volta in ogni episodio (anche se sotto forma di voce fuori campo).\nNell'episodio 12, Darien fu brevemente posseduto dalla personalit\u00e0 di Simon Cole, il precedente proprietario della ghiandola, dopo che l'RNA residuo di Cole prese possesso del suo corpo, causando a Darien l'allucinazione di vedere Cole durante l'uso del Quicksilver. \nDarien in seguito tent\u00f2 di usare questa \"stranezza\" della ghiandola per trapiantare l'RNA di suo fratello nella sua mente in modo che Kevin potesse trovare un modo per rimuovere la ghiandola o correggerne i difetti, ma Kevin non fu in grado di curare la pazzia e scelse di non rimuovere la ghiandola poich\u00e9 ha ritenuto che Darien fosse una persona migliore.\nA causa della ghiandola, Darien ha diversi poteri oltre a essere in grado di essere invisibile; pu\u00f2 rendere parti del suo corpo invisibile mentre il resto \u00e8 visibile (permettendogli, ad esempio, di fingere di essere un doppio amputato per infiltrarsi in un ospedale - ep.11, o di rendere la testa invisibile per dare l'impressione di essersi suicidato catturare i nemici di sorpresa - ep.2), vedere nell'infrarosso, la sua temperatura corporea si abbassa fino a un punto in cui pu\u00f2 rinfrescare le bevande mentre \u00e8 invisibile e sfuggire alle armi in cerca di calore, pu\u00f2 trasformare gli altri invisibili finch\u00e9 rimane in contatto con loro.\nRobert Albert Hobbes (Paul Ben-Victor) - (St. 1-2).\nRobert \"Bobby\" Hobbes \u00e8 uno degli agenti che lavorano per l'Agenzia, il pi\u00f9 esperto e quindi il pi\u00f9 capace nel campo, proprio accanto ai poteri di invisibilit\u00e0 di Darien. Viene affiancato a Darien come partner, nel momento in cui Darien si unisce all'Agenzia. All'inizio della serie, Hobbes \u00e8 stato all'Agenzia per diversi anni, quando L'Ufficiale lo assunse quando le sue stranezze e la lieve depressione maniacale lo avevano fatto sballottare da ogni altra agenzia di intelligence governativa. Nonostante l'Agenzia sia la sua ultima possibilit\u00e0 di lavoro governativo, Hobbes si sente sottovalutato, riceve pochissime retribuzioni (non a caso negli episodi \u00e8 frequente il discorso dell'aumento di stipendio che viene sempre ignorato da parte dell'Ufficiale e dell'assistente Eberts) e viene inviato in missioni per lo pi\u00f9 sfavorevoli. Nonostante i suoi maltrattamenti all'Agenzia, mostra una forte lealt\u00e0 nei suoi confronti, come dimostra la sua riluttanza ad accettare una posizione all'FBI per un salario pi\u00f9 alto.\nLa sua relazione con Darien inizia in modo un po' brutto, con Darien che \u00e8 nuovo alle missioni sotto copertura e che spesso soffoca la loro copertura mentre guadagna comunque molto pi\u00f9 di Hobbes (ep.3), ma alla fine diventano amici intimi, mostrando la volont\u00e0 di sacrificare le loro vite l'uno per l'altro in diverse occasioni. Spesso si scherzano l'un l'altro, con gran fastidio di chi li circonda. Hobbes sembra divertirsi usando le pistole, trasportandone sempre almeno una sulla sua persona in ogni momento. Spesso usa la pistola, minacciando le persone spesso riferendosi alla pistola come la sua \"polizza assicurativa\". Spesso si riferisce a se stesso in terza persona, che viene spesso scambiato per arroganza. \u00c8 un ex marine che ha prestato servizio durante l'Operazione Desert Storm, \u00e8 anche un esperto nell'arte marziale coreana Hapkido, anche se in un episodio descrive la sua abilit\u00e0 come \"Gran Maestro di Wu Shu \", addestrato dalla CIA. In pi\u00f9 di un episodio, Hobbes ha disarmato e messo fuori combattimento ben tre combattenti armati. Hobbes mostra segni di paranoia estrema, a volte comica, nella maggior parte dei casi, comportandosi come se il mondo sia ostile nei suoi confronti. Esegue spesso controlli sulle persone di cui sospetta (ep. Ansia da separazione). Essendo addestrato dall'FBI e dalla CIA, \u00e8 eccellente nello spionaggio e nella raccolta di informazioni, entrambe le quali servono solo a peggiorare la sua paranoia.\nCharles Borden a.k.a. The Official (Eddie Jones) - (St.1-2).\nCharles \"Charlie\" Borden \u00e8 il capo di lunga data dell'Agenzia. La maggior parte del suo passato \u00e8 sconosciuto, a causa del rifiuto di Borden di divulgare informazioni su se stesso ai suoi agenti (ad esempio, Darien viene a conoscenza del suo nome alla fine dell'episodio 7). \u00c8 a capo dell'Agenzia per un periodo indeterminato, ma \u00e8 insinuato dalle prove fotografiche che ha prestato servizio in questa carica almeno dall'amministrazione Kennedy (episodio 13). Normalmente si aspetta che i suoi ordini vengano eseguiti senza discussioni da parte di Darien, Hobbes o Claire, di solito respingendo in anticipo le loro domande o preoccupazioni. L'Ufficiale si occupa principalmente di due cose: svolgere le missioni a cui \u00e8 affidato - nonostante la sua frustrazione per il carattere sempre mutevole dei finanziamenti dell'Agenzia a causa del loro basso budget - e tenendo d'occhio i risultati economici dell'Agenzia.\nAlbert Eberts (Michael \"Mike\" McCafferty) - (St. 1-2).\nAlbert Eberts \u00e8 arrivato all'Agenzia dall'IRS e fa da assistente sia all'Ufficiale che all'agenzia contabile dell'Agenzia. Di solito dirige i briefing di Darien e Hobbes, spesso andando pi\u00f9 in dettaglio di quanto ritenga necessario e che gli viene detto: \"Zitto, Eberts\". \u00c8 molto abile nell'uso dei computer e mostra anche una buona conoscenza delle arti marziali.\nDr. Claire Keeply a.k.a. the Keeper (Shannon Kenny) - (St. 1-2).\nClaire \u00e8 la dottoressa e ricercatrice dell'Agenzia ed \u00e8 stata una ricercatrice del team che ha svolto un lavoro preliminare per lo sviluppo della ghiandola Quicksilver. \u00c8 responsabile del monitoraggio della salute di Darien e della compilazione dei dati sull'uso a lungo termine della ghiandola. \u00c8 anche colei che mescola e amministra l'antidoto. All'inizio non le importa particolarmente Darien, forse perch\u00e9 le ricorda Kevin (con cui era stata coinvolta sentimentalmente prima della sua morte) sebbene alla fine lei e Darien diventano amici; Claire rischia anche la sua carriera per curare Darien permanentemente la pazzia da Quicksilver. \nAlex Monroe (Brandy Ledford) - (St. 2).\n\u00c8 un agente federale che lavora per l'Agenzia ed \u00e8 considerata una delle migliori agenti in generale. Oltre alle sue abilit\u00e0 come agente di copertura profonda, \u00e8 un'adorabile artista marziale e un profiler amatoriale, abilit\u00e0 che ha usato per costruire una solida rete di amici e nemici risparmiati che spesso completano le sue risorse presso l'Agenzia con attrezzatura di linea. Ha un alto livello di sicurezza ed \u00e8 l'unico agente che ha il proprio ufficio nell'Agenzia. In tal modo, inizialmente guadagna l'ira di Hobbes, che ambisce al budget e alle attrezzature comparativamente sfarzosi di cui gode. Questo alla fine si espande in una vera e propria rivalit\u00e0 tra i due, sebbene in seguito diventi pi\u00f9 amichevole man mano che cresce il loro rispetto. Prima della fine della serie, si affida pienamente a Hobbes, in particolare dopo che Hobbes ha dimostrato la sua competenza nelle apparecchiature di sorveglianza di nuova generazione e mostra un livello di tiro superiore. Ha una vendetta personale contro un gruppo chiamato \"Chrysalis\", che l'ha usata come madre surrogata per produrre un figlio geneticamente modificato. Dopo la nascita, hanno preso suo figlio, e lei ha cercato il gruppo da allora. Alla fine trova il bambino, ma poi decide di lasciare che la sua madre biologica (la moglie di Jarod Stark Eleanor, la prima sia anche il padre biologico del bambino) la tenga, percependo i suoi sentimenti per lui genuini e desiderando disertare da Chrysalis (sebbene, sconosciuto all'Agenzia, in seguito non \u00e8 vero). Anche dopo questo, Alex decide di rimanere con l'Agenzia.\nPersonaggi secondari.\nDr. Arnaud DeF\u00f6hn (Joel Bissonnette) - (St. 1-2).\nTerrorista e antagonista primario di Darien Fawkes, responsabile di aver impiantato la ghiandola con il difetto della pazzia del Quicksilver e di aver ucciso, il fratello di Darien. Pi\u00f9 tardi ha sviluppato la sua versione della ghiandola senza il difetto della pazzia, ma questa versione \u00e8 stata impropriamente impiantata e lo ha reso permanentemente invisibile, costringendolo a indossare una maschera realistica clonata dal suo stesso tessuto per passare per normale. Viene contattato da Stark che accetta di rimuovere la ghiandola in cambio di aiutarlo a usare la ghiandola per lo scopo di Chrysalis, ma alla fine fugge. Compare in 9 episodi.\nJarod Stark (Spencer Garrett) - (St. 1-2).\nIl capo carismatico di un ramo della misteriosa organizzazione Chrysalis.\nAllianora (Idalis DeLe\u00f3n) - (St. 1).\nUno dei migliori agenti di Chrysalis. Attraverso la bio-modificazione ha acquisito la capacit\u00e0 di respirare l'acqua e rigurgitarla sotto pressione, rendendola capace di affogare le persone con un bacio. Viene uccisa da Stark nel finale della stagione dopo aver salvato Darien dall'annegamento e tradisce Chrysalis. \u00c8 implicito che abbia ricevuto le modifiche per salvarle la vita e c'\u00e8 molta tensione romantica tra lei e Darien, che culmina nella sua traditrice Chrysalis per aiutarlo.\nDr. Kevin Fawkes (David Burke) - (St. 1-2).\nIl fratello di Darien e lo sviluppatore della ghiandola Quicksilver, ha personalmente impiantato la ghiandola nel cervello di suo fratello. \u00c8 stato assassinato da Arnaud DeF\u00f6hn, ma \u00e8 apparso nell'episodio 13 (non era lui ma un sosia) come parte di un complotto di Arnaud per ingannare Darien nel pensare che fosse sopravvissuto. Pi\u00f9 tardi, l'RNA della memoria di Kevin fu iniettato nella ghiandola - essenzialmente resuscitandolo nel corpo di Darien - nella speranza che sarebbe stato in grado di trovare un modo per rimuoverlo, ma declin\u00f2, credendo che la ghiandola rendesse Darien una persona migliore. Nonostante i loro diversi stili di vita, i due sembravano essere abbastanza vicini, con Kevin che affermava di aver scelto Darien come cavia per la ghiandola perch\u00e9 non si fidava di nessun altro con esso.\nDr. Thomas Walker/Augustin Gaither (Armin Shimerman) - (St. 2).\nPrecedentemente uno scienziato che lavorava per il fittizio Secret Weapons Research Bureau, la stessa struttura governativa che ha aiutato Kevin Fawkes a sviluppare la ghiandola Quicksilver. Si \u00e8 offerto volontario come cavia per uno dei suoi progetti, solo per vederlo fallire. L'insuccesso lo rendeva \"insensato\", il che significa che era stato derubato dei suoi sensi - tranne per il suo senso del tatto sulla punta di due dita. Ha anche indotto una rottura psicotica; ha dimenticato la sua vita precedente come praticante della sperimentazione umana e ha invece costruito un'identit\u00e0 come \"Tommy Walker\" (dopo il protagonista dell'album Tommy, un sordo muto) un tecnico relativamente innocuo che \u00e8 stato usato come cavia come punizione per litigare con Gaither. Con il suo senso restante \u00e8 stato in grado di costruire quello che lui definisce come una matrice di sensori legata al suo torace che consente a due dei suoi sensi disfunzionali - udito e visione - di funzionare in modo grezzo ma utile, permettendogli di percepire il mondo come \"luci\" e ombre \"e sente i suoni come\" forte e morbido \"."}
{"id": "1815576", "revid": "869733", "url": "https://it.wikipedia.org/wiki?curid=1815576", "title": "The Collection", "text": "The Collection (\"la collezione\" o \"la raccolta\" in lingua inglese) pu\u00f2 riferirsi a:"}
{"id": "1815579", "revid": "6923", "url": "https://it.wikipedia.org/wiki?curid=1815579", "title": "Alessandra Celletti (pianista)", "text": "Biografia.\nAlessandra Celletti si \u00e8 diplomata al Conservatorio di Santa Cecilia a Roma e si \u00e8 perfezionata con Vera Gobbi Belcredi. Ha suonato in Italia, Francia, Inghilterra, Germania, Portogallo, Danimarca, Repubblica Ceca, Austria, Spagna, Stati Uniti, Mozambico, Tunisia, India.\nPubblica nel 2006 l'album \u201c\"Chi mi dar\u00e0 le ali\"; il suo repertorio di interprete include, tra le altre, composizioni di Erik Satie, Claude Debussy, Maurice Ravel, Baldassarre Galuppi, Leos Jan\u00e1\u010dek, Gurdjieff/De Hartmann, Scott Joplin, John Cage e Philip Glass.\nNel 2007 pubblica \u201c\"The Golden Fly\"\u201c per l\u2019etichetta Kha Records; nel 2008 l\u2019album \u201c\"Way Out\"\u201d per l\u2019etichetta inglese LTM Recordings nel quale le sonorit\u00e0 del pianoforte si fondono alla ritmica della batteria e alla voce.\nCelletti ha collaborato con l\u2019artista concettuale svedese Paulina Wallenberg Olsson, il sassofonista Nicola Alesini, il percussionista Marcello Piccinini, il poeta Beppe Costa, il polistrumentista Luca Venitucci, il contrabbassista Daniele Ercoli, la violinista Her, il tereminista Maurizio Mansueti, il batterista Charles Hayward, il compositore Lawrence Ball, l'attore Flavio Bucci, la danzatrice Gloria Pomardi, l'artista Giorgio Andreotta Cal\u00f2, l'artista Ray Caesar, il compositore inglese Mark Tranmer (aka GNAC) con il quale ha pubblicato l\u2019album \u201c\"The Red Pages\"\u201c e l\u2019esponente della musica elettronica sperimentale contemporanea, Hans Joachim Roedelius con il quale, nel 2009 per l\u2019etichetta nord americana Transparency, ha composto e inciso l\u2019album \u201c\"Sustanza di cose sperata\"\"\".\"\n\u00c8 del 2011 \u201c\"Crazy Girl Blue\u201d\", tredicesimo album, parallelamente al quale viene pubblicata un\u2019edizione in cofanetto a tiratura limitata di 200 esemplari numerati di \u201cSketches of Sacagawea\u201d, dedicato all\u2019eroina nativa americana Sacagawea, nato grazie all\u2019invito di Gianni Maroccolo (Litfiba/C.S.I./PGR). Celletti ha partecipato a \"Vdb23/Nulla \u00e8 andato perso\", un album di Maroccolo e Claudio Rocchi, dove si alternano venti musicisti tra i quali Franco Battiato, Cristina Don\u00e0, Cristiano Godano dei Marlene Kuntz, Emidio Clementi dei Massimo Volume, Piero Pel\u00f9 e Ghigo Renzulli dei Litfiba, Massimo Zamboni dei CCCP fedeli alla linea/C.S.I. e dove esegue i brani composti da Maroccolo \"Rinascere, Hugs Suite \"e \"Una Corsa.\"\nCon l\u2019artista surrealista tedesco Jaan Patterson, nel 2011 compone l\u2019album-sonorizzazione che accompagna l\u2019uscita dell\u2019inedito di George Bataille \u201cW.C.\u201d per la casa editrice Transeuropa.\nDel 2016 il progetto \u201cWorking on Satie\u201d insieme all\u2019artista figurativo Onze. Il lavoro grazie ad un crowdfunding \u00e8 diventato un cd e dvd e lo spettacolo \u00e8 stato ospitato per due date, entrambe sold out, al Romaeuropa Festival 2016.\nNel 2020 esce Love Animals un cofanetto con un cd e un dvd con due animazioni realizzate dalla video-artista Paola Luciani. Sempre del 2020 la collaborazione con il musicista Alberto Tre e con Ian Urbina, giornalista del New York Times, per la composizione di Heroes parte del progetto The Outlaw Ocean.\nNel 2021 Alessandra Celletti ha portato la sua musica lungo i corsi d'acqua del Friuli Venezia Giulia con il suo \"Mini Piano Tour Experience\".\nIl tour \"Piano Piano on the Road\".\nNell\u2019estate del 2013 Alessandra Celletti ha portato il suo pianoforte in giro per l\u2019Italia a bordo di un camion con il progetto \"\u201cpiano piano on the road\"\"\u201d. \"L\u2019intero itinerario \u00e8 diventato un documentario per la regia di Marco Carlucci prodotto da PrimaFilm, selezionato in concorso all\u2019Edmonton International Film Festival in Canada e al Festival Zagreb Dox in Croazia. Il trailer ha vinto il \u201cPremio Roma Videoclip \u2013 Il Cinema incontra la Musica\u201d XXI edizione, mentre il documentario ha vinto il concorso \"DOC Travel\" dell'undicesima edizione del Festival del Viaggio di Firenze. Il regista francese Patrice Leconte su questo progetto ha dichiarato: \"Conosco bene le composizioni di Alessandra Celletti, questa bella pianista che, quando si siede al piano brilla di una luce che la rende ancora pi\u00f9 bella. Lei mi ha raccontato del suo progetto un po' pazzo, ma emozionante e originale: portare la musica in lungo e in largo e sedurre le persone lungo i chilometri. Ed io la immagino, seduta al suo pianoforte, a bordo di un grande camion, avvolta dalla luce del tramonto, mentre le stelle lass\u00f9 cominciano a disegnare il cielo blu marino; lei si lascia andare alle melodie pi\u00f9 dolci, come un'immagine sognata di un film di Fellini\"."}
{"id": "1815588", "revid": "287204", "url": "https://it.wikipedia.org/wiki?curid=1815588", "title": "Comunidad Valenciana (ciclismo)", "text": "La Comunidad Valenciana, nota in precedenza come Kelme, era una squadra maschile spagnola di ciclismo su strada, attiva nel professionismo tra il 1980 ed il 2006, quando si sciolse conseguentemente all'implicazione di alcuni suoi dirigenti e corridori nell\"Operaci\u00f3n Puerto\".\nSponsorizzata per venticinque stagioni da Kelme, azienda di abbigliamento di Elche, negli ultimi due anni di attivit\u00e0 fu finanziata direttamente dal governo della Comunit\u00e0 Valenciana. La squadra ebbe tra le sue file numerosi corridori di fama, tra cui Jos\u00e9 Recio, Laudelino Cubino, Fabio Parra, Jos\u00e9 Jaime \"Chepe\" Gonz\u00e1lez, Roberto Heras, \u00d3scar Sevilla, Fernando Escart\u00edn, Aitor Gonz\u00e1lez e Alejandro Valverde. I principali successi del team arrivarono alla Vuelta a Espa\u00f1a, con le vittorie finali nel 2000 con Roberto Heras e nel 2002 con Aitor Gonz\u00e1lez.\nStoria.\nLe origini e gli anni colombiani.\nLa squadra nacque nel 1980 dalle ceneri di un altro team, la Transmallorca-Flavia-Gios, grazie all'idea dei fratelli Jos\u00e9 e Diego Quiles, decisi a pubblicizzare tramite il ciclismo la loro azienda di scarpe sportive Kelme. A inizio decennio la squadra, diretta da Rafael Carrasco e basata a Elche, si afferm\u00f2 tra le migliori formazioni nazionali, partecipando regolarmente alla Vuelta a Espa\u00f1a e ottenendo anche due podi finali nella corsa con Pedro Torres (1980) e Vicente Belda (1981); fuori dai confini nazionali, Kelme fu invitata a due edizioni del Tour de France, nel 1980 e 1981, e a una del Giro d'Italia, nel 1982.\nA partire dal 1985, su idea del ds Carrasco, arrivarono in squadra i primi ciclisti colombiani; negli anni seguenti vestirono la maglia Kelme, tra gli altri, \u00d3scar de Jes\u00fas Vargas, Nelson Rodr\u00edguez, Omar Hern\u00e1ndez, Mart\u00edn Farf\u00e1n, Julio C\u00e9sar Cadena, Oliverio Rinc\u00f3n e soprattutto il boyacense Fabio Parra, che con il terzo posto finale al Tour de France 1988 divenne il primo sudamericano a salire sul podio della \"Grande Boucle\". Parra concluse anche secondo alla Vuelta a Espa\u00f1a 1989, preceduto per soli 35\" da Pedro Delgado, vincitore nonostante le accuse colombiane di corruzione a un ciclista avversario.\n1997-2003: le vittorie di Kelme-Costa Blanca.\nDopo gli anni del dominio di Miguel Indurain, il periodo di maggior successo per Kelme fu tra la seconda met\u00e0 degli anni 1990 e l'inizio del terzo millennio, sotto la guida del ds \u00c1lvaro Pino, poi sostituito da Vicente Belda. Tra i risultati ottenuti dall'allora Kelme-Costa Blanca (dal nome dello sponsor istituzionale della provincia) spiccano le vittorie finali alla Vuelta a Espa\u00f1a nel 2000 con Roberto Heras e nel 2002 con Aitor Gonz\u00e1lez, le classifiche dei GPM vinte dal colombiano Jos\u00e9 Jaime Gonz\u00e1lez al Giro nel 1997 e nel 1999, e la classifica scalatori vinta dall'altro colombiano Santiago Botero al Tour de France 2000. Si ricordano anche i piazzamenti di Fernando Escart\u00edn, secondo alla Vuelta a Espa\u00f1a 1997 e terzo al Tour de France 1999, e di \u00d3scar Sevilla, secondo alla Vuelta a Espa\u00f1a 2001, e le vittorie nella classifica a squadre al Tour de France nel 2000 e nel 2001.\nNel 2002 fece il suo debutto da professionista in Kelme Alejandro Valverde; il murciano rimase in squadra fino a fine 2004, vincendo in tre anni tre tappe alla Vuelta a Espa\u00f1a, due alla Vuelta al Pa\u00eds Vasco e due Klasika Primavera. Di Valverde, Manzano rifer\u00ec come il compagno avesse assunto testosterone durante la Vuelta a Espa\u00f1a 2002, quando entrambi gareggiavano per la Kelme.\n2004-2006: i fatti di doping e la chiusura.\nA inizio 2004 il team, come anche l'azienda Kelme, dovette fronteggiare una grave crisi economica: dopo aver rischiato di chiudere, il gruppo sportivo fu salvato dall'intervento del governo della Comunit\u00e0 Valenciana, che subentr\u00f2 a Kelme come primo sponsor fornendo liquidit\u00e0 aggiuntiva per 1,8-2 milioni di euro. La nuova squadra, rinominata Comunidad Valenciana-Kelme, fu iscritta alla seconda divisione delle squadre UCI (era nella prima fino al 2003).\nNel marzo dello stesso anno scoppi\u00f2 il \"caso Manzano\": in un'esclusiva intervista concessa al quotidiano \"As\", l'ex ciclista della Kelme Jes\u00fas Manzano denunci\u00f2 le pratiche dopanti in uso nel team. Durante l'intervista parl\u00f2 delle emotrasfusioni e di diverse altre pratiche dopanti a cui era stato sottoposto fino al 2003, quando era alla Kelme. Immediatamente la Kelme neg\u00f2 quanto dichiarato dal ciclista e Jean-Marie Leblanc, direttore del Tour de France, rimase inizialmente scettico al riguardo. Dopo rivelazioni pi\u00f9 dettagliate, la squadra si vide ritirare l'invito sia al Giro d'Italia che al Tour de France di quell'anno. Le investigazioni che seguirono portarono diversi membri della Kelme a essere interrogati dalle autorit\u00e0 sportive spagnole a partire dall'aprile 2004. Tra questi Eufemiano Fuentes, medico ufficiale della Kelme dal 1994 al 2002, Walter Vir\u00fa, medico prima di Fuentes, e Alfredo C\u00f3rdova, che lavorava per la Liberty Seguros ma aveva avuto rapporti con la Kelme nel 2003. Kelme abbandon\u00f2 la sponsorizzazione al termine della stagione.\nUn'investigazione sulle pratiche \"mediche\" di Fuentes inizi\u00f2 nel 2006 da parte della \"Unidad Central Operativa\", il ramo anti-droga della Guardia Civil. Nel maggio del 2006 furono effettuati diversi arresti nell'ambito dell'operazione denominata \"Operaci\u00f3n Puerto\", e a questi seguirono condanne perlopi\u00f9 sportive; tutto era partito dalle dichiarazioni di Manzano e dallo scandalo originatosi due anni prima. Anche in seguito ai fatti dell\"Operaci\u00f3n Puerto\" e al conseguente mancato invito a Tour de France e Vuelta a Espa\u00f1a, il 20 agosto 2006 anche il governo della Comunit\u00e0 Valenciana lasci\u00f2 la sponsorizzazione, e la squadra dovette cessare l'attivit\u00e0. Si chiudeva cos\u00ec la storia dell'allora pi\u00f9 longevo team professionistico maschile, attivo da ben ventisette stagioni."}
{"id": "1815593", "revid": "643662", "url": "https://it.wikipedia.org/wiki?curid=1815593", "title": "Aleksandr Anyukov", "text": ""}
{"id": "1815594", "revid": "287204", "url": "https://it.wikipedia.org/wiki?curid=1815594", "title": "Stele del Cervo", "text": "Le stele del Cervo sono un complesso di megaliti istoriati situati in Mongolia; il nome deriva dal fatto che sulla loro superficie sono stati scolpiti dei cervi volanti. Il loro scopo e i loro creatori sono sconosciuti. Gli archeologi hanno rinvenuto ben 500 pietre similmente instoriate in tutta la Mongolia. Tuttavia, nelle rovine dei cimmeri spesso sono state rinvenute pietre incise con gli stessi motivi, ed \u00e8 noto che questa popolazione penetr\u00f2 anche in Mongolia. I cimmeri del 1\u00b0 millennio a.C. lasciarono un piccolo numero (circa dieci esemplari noti) di stele di pietra nello stile distintivo della cultura kurgan. Altre quattro o cinque stele del Cervo risalenti al medesimo periodo sono note nel Caucaso settentrionale.\nQueste stele sono state probabilmente erette in origine dai popoli nomadi dell'et\u00e0 del bronzo intorno al 1.000 a.C. anche se ulteriori ricerche sembrano supportare l'ipotesi dell'origine cimmerica. Le culture posteriori hanno spesso riutilizzato le stele nei loro tumuli funerari (noti come khirigsuurs) o per altri scopi. Moderni vandali hanno anche contraffatto e saccheggiato le pietre.\nSulle stele, oltre alle immagini di cervi volanti, si possono notare un cerchio nella parte superiore e nella parte inferiore un coltello e cintura stilizzati; questo ha fatto supporre che i manufatti rappresentassero persone molto importanti. Raramente, su alcune stele, si trova scolpito anche un volto nella parte superiore. La stele pi\u00f9 alta rinvenuta misura 4,5 metri.\nI siti dove sono presenti i manufatti sono Ulaan Tolgoi e Ushkiin-Uver, questo vicino a M\u00f4r\u00f4n.\nStudi moderni.\nNel 2006 lo Smithsonian Institution e l'Accademia Mongola di Scienze hanno varato il \"Deer Stone Project\" e hanno provveduto ad una scansione laser tridimensionale dei manufatti."}
{"id": "1815595", "revid": "125843389", "url": "https://it.wikipedia.org/wiki?curid=1815595", "title": "Monte Po", "text": "Monte Po (\"Munti Pojru\" in dialetto catanese antico) \u00e8 un quartiere di Catania che dal 2013 fa parte della V Circoscrizione, risultata dall'accorpamento delle ex VII e VIII Municipalit\u00e0, che include i quartieri di Nesima, San Leone, Cur\u00eca e una parte di San Nullo.\nOrigini del nome.\nNessuna relazione con il grande fiume italiano: trattasi di un oronimo che identifica un nome che deve la sua origine alla presenza di una collina, un monte od un'altura nei suoi immediati paraggi. La denominazione deriva da quella che viene comunemente denominata \"Collina di Monte Po\", al di sotto della quale sorge l'abitato.\n\"Monte Po\", attinge alla forma dialettale \"\"Munti Poju\" o \"Munti Pojru\", cio\u00e8 \"Monte Poggio\"; \"Po\"\" \u00e8 quindi l'apocope del termine \"Poju\". La parola \u00e8 stata troncata a met\u00e0 ed \u00e8 rimasta in uso solo la prima parte: i suoi abitanti dovrebbero perci\u00f2 venir chiamati \"Montepojoti\" o \"Montepoggioti\" (in dialetto catanese \"Muntipujoti\" o \"Muntipujroti\").\nGeografia.\nArea edificata monolitica, dai confini netti e riconoscibili, posta nel quadrante pi\u00f9 occidentale della citt\u00e0; confina a ovest, a nord-ovest e a nord con l'insediamento del polo commerciale di Misterbianco, a nord-est con il quartiere Nesima, a est e a sud-est con una grande area non edificata di propriet\u00e0 pubblica corrispondente alla contrada Telegrafo Vecchio e a sud con il quartiere San Giorgio, con il quale \u00e8 collegata dallo stradale Cravone, che costeggia il confine comunale.\nStoria e urbanistica.\nIl quartiere venne progettato come \"satellite\" di ispirazione razionalista dall'architetto e urbanista Federico Gorio in collaborazione con Marcello Vittorini a scopo di edilizia residenziale pubblica; realizzato all'estrema periferia occidentale a partire dal 1969 come appendice della citt\u00e0, su una superficie di 25 ettari, adatto ad ospitare 5.000 abitanti. \nFino ai primi anni settanta il quartiere era costituito da un gruppo di palazzi che sorgevano sul terreno argilloso sprovvisti di tutti i servizi. Con molto ritardo fu dotato delle opere di infrastrutturazione primaria, come l'asfaltatura delle strade, l'illuminazione pubblica, l'acquedotto, gli autobus urbani, gli edifici scolastici e di culto.\nLa rete stradale e gli insediamenti abitativi sono stati completati; sono poco presenti gli esercizi commerciali concentrati in via Serafino Amabile Guastella e via Leonardo Vigo e assenti quelli di intrattenimento. \nSono presenti piccole aree a verde in Largo Alberto Favara con parco giochi, piazza Mercato e sotto il centro servizi di quartiere. \n\u00c8 da tempo in progetto la creazione di un parco suburbano utilizzando le aree non edificate a sud-est del quartiere, il cosiddetto \"Parco Monte Po\", corrispondente alla contrada Telegrafo Vecchio; l'area \u00e8 costituita da aree agricole incolte, collinette e avvallamenti e confina a sud col quartiere di San Giorgio.\nResti archeologici.\nL'area del quartiere \"Monte Po\" fino agli anni sessanta del Novecento era adibita ad uso agricolo, con la presenza di edifici rurali del tipo a \"masseria\" abitate dai mezzadri con annessi magazzini e stalle, risalenti al XIX secolo.\nAltro interessante reperto di epoca romana \u00e8 una porzione dell'acquedotto che dalle sorgenti dell'attuale comune di Santa Maria di Licodia portava l'acqua a Catania.\nPer la sua posizione elevata rispetto al territorio circostante, ottimo punto di osservazione sulla citt\u00e0, sul mare, l'Aeroporto e l'entroterra, la collina di Monte Po era un punto strategico da cui controllare il territorio e la via Palermo che collegava Catania a Misterbianco, l'Entroterra siciliano e giungeva fino alla citt\u00e0 di Palermo. A questo scopo prima e durante la seconda guerra mondiale furono costruiti bunker e torrette d'avvistamento. L'area \u00e8 stata utilizzata come luogo d'addestramento dall'Esercito Italiano fino all'inizio degli anni sessanta.\nNegli anni venti del XX secolo venne individuata e riportata alla luce ci\u00f2 che rimaneva di una basilica bizantina, posta alla base della collina tra l'attuale campo sportivo e l'istituto alberghiero. All'inizio degli anni novanta furono intrapresi i primi lavori di scavo da parte della sovraintendenza ai beni culturali, ma furono poco dopo interrotti per mancanza di fondi. Tali antiche strutture sono rimaste in stato di abbandono.\nViabilit\u00e0 e trasporti.\nCostruito sul versante nord della collina di Monte Po, \u00e8 costituito per intero da edifici di edilizia residenziale pubblica di tipo a torre e in linea, cos\u00ec determinando uno schema stradale regolare che segue l'orografia del luogo con strade piuttosto ampie. La porta d'ingresso \u00e8 la piazza Mercato a cui si accede attraverso varie bretelle che dalla circonvallazione portano sotto al cavalcavia della circonvallazione collegandosi anche al corso Karl Marx di Misterbianco. Un altro accesso \u00e8 costituito dallo stradale Cravone che una volta scavalcato il crinale della collina si dirige verso sud in direzione del quartiere San Giorgio.\nIl quartiere \u00e8 servito da alcune linee di bus urbani gestiti da AMT: 421, 532, 635, 601.\nA fine luglio del 2015 sono stati avviati i lavori per la prosecuzione della Metropolitana di Catania in direzione Misterbianco; il quartiere sar\u00e0 servito dalla stazione sotterranea denominata Monte Po i cui accessi saranno ubicati in piazza del Mercato."}
{"id": "1815596", "revid": "1909146", "url": "https://it.wikipedia.org/wiki?curid=1815596", "title": "Galeotto II Del Carretto", "text": "Biografia.\nFiglio primogenito del marchese Giovanni I Del Carretto e di Viscontina Adorno, fu battezzato con il nome di Biagio Galeotto, dai nomi del santo patrono di Finale e del defunto zio paterno Galeotto I. Eredit\u00f2 il piccolo stato feudale alla morte del padre nel 1468 e, dopo pochi mesi, fu eletto capitano annuale della Lega all'epoca esistente tra i signori Del Carretto e gli Scarampi, possessori di quasi tutte le attuali Langhe, tra Savona, Alba e Acqui.\nLegato ai duchi di Milano, nei primi anni fu affiancato nel governo dei suoi possedimenti dalla madre. Investito del marchesato dal duca Galeazzo Maria Sforza il 30 novembre 1469, su indicazione di questi spos\u00f2 in seguito Elisabetta Dal Verme, figlia di Taddeo signore di Castel San Giovanni, dalla quale non ebbe per\u00f2 discendenza.\nNel 1477, in occasione della rivolta di Genova al dominio sforzesco, forn\u00ec ampio aiuto militare al duca di Milano per riportare la citt\u00e0 e le Riviere all'ubbidienza e l'anno successivo occup\u00f2 la citt\u00e0 di Noli, che rest\u00f2 in possesso dei marchesi di Finale per un decennio. Nel 1480 il duca Gian Galeazzo Maria lo nomin\u00f2 consigliere ducale e negli anni successivi, insieme con la fazione Spinola e il conte di Tenda, si oppose nella Riviera di Ponente ai tentativi dei Fregoso di imporre la propria supremazia.\nMor\u00ec a soli trent'anni d'et\u00e0 il 9 febbraio 1482, lasciando due figli naturali, Gian Giacomo (che fu cavaliere gerosolimitano e commendatore di S. Maria del Tempio in Milano e S. Giovanni di Valle d'Orba) e Ippolita, moglie di Nateo del Carretto, consignore di Camerana."}
{"id": "1815597", "revid": "287204", "url": "https://it.wikipedia.org/wiki?curid=1815597", "title": "Sebastian Prodl", "text": ""}
{"id": "1815601", "revid": "287204", "url": "https://it.wikipedia.org/wiki?curid=1815601", "title": "Ronald Gercaliu", "text": ""}
{"id": "1815602", "revid": "1428919", "url": "https://it.wikipedia.org/wiki?curid=1815602", "title": "Christi Ecclesiae", "text": " Christi Ecclesiae \u00e8 una bolla di Papa Pio VI del 30 dicembre 1797.\nLo Stato Pontificio sta vivendo ore drammatiche. Sconfitto militarmente, esso ha dovuto cedere ai Francesi, con il Trattato di Tolentino del 19 febbraio 1797, le Legazioni di Bologna, Ferrara e Ravenna, nonch\u00e9 la citt\u00e0 di Avignone e il Contado Venassino, in Francia. Nel corso di disordini fomentati in Roma da emissari repubblicani, il 17 dicembre 1797 viene ucciso l'addetto militare francese L\u00e9onard Duphot. \u00c8 il punto di partenza per tanti altri disastri che seguiranno.\nIl Papa si preoccupa di garantire la libera elezione del nuovo Pontefice nell'ipotesi in cui, alla propria morte, Roma venisse occupata (come in effetti accadr\u00e0 nel febbraio 1798). Pertanto, con questa Bolla \"Christi Ecclesiae\" Pio VI concede ai Cardinali il potere di scegliere, dopo la morte del Pontefice, il luogo del Conclave e il giorno del suo inizio.\nUlteriori indicazioni sul conclave verranno formulate nella bolla del novembre 1798, la Cum Nos Superiori."}
{"id": "1815605", "revid": "793215", "url": "https://it.wikipedia.org/wiki?curid=1815605", "title": "Divisione amministrativa dell'Africa Orientale Italiana", "text": ""}
{"id": "1815614", "revid": "1437722", "url": "https://it.wikipedia.org/wiki?curid=1815614", "title": "Best of Biagio Antonacci 1989 2000", "text": "Best of Biagio Antonacci 1989 2000 \u00e8 la seconda raccolta del cantautore italiano Biagio Antonacci, pubblicata il 23 maggio 2008.\nIl disco.\nQuesto doppio album antologico raccoglie il meglio della sua produzione dal 1989, anno del suo primo progetto discografico intitolato \"Sono cose che capitano\", fino al 2000, sancito dalla pubblicazione della sua prima raccolta ufficiale \"Tra le mie canzoni\", che segna la fine del rapporto di lavoro con la Universal ed il passaggio alla sua attuale casa discografica, la Iris s.r.l.\nAscoltando le tracce inserite in ordine sparso e non cronologico, l'album ripercorre le tappe fondamentali della carriera di Biagio, riportando alla mente rarit\u00e0 come \"Fiore\", \"Sono cose che capitano\", \"Che fretta c'\u00e8\" e \"Voglio vivere in un attimo\", tratte dal suo primo album che, insieme al disco successivo \"Adagio Biagio\", permise ad Antonacci di farsi notare artisticamente, ma non riusc\u00ec ad ottenere il successo sperato, che per\u00f2 arriv\u00f2 nel 1992 con l'album \"Liberatemi\". Passando quindi tra le note di \"Se tu fossi come\", \"Baciami stupido\", \"Tra le righe\" e la caricatissima \"Cercasi disperatamente amore\", tratte dall'album del 1991, si arriva al grande successo di \"Liberatemi\", che d\u00e0 il via alla brillante carriera di Biagio, coronata da successi come \"Iris (tra le tue poesie\", \"Se io,se lei\", \"Quanto tempo e ancora\", \"Se \u00e8 vero che ci sei\", \"Le cose che hai amato di pi\u00f9\", \"In una stanza quasi rosa\"."}
{"id": "1815616", "revid": "3732", "url": "https://it.wikipedia.org/wiki?curid=1815616", "title": "Monumenti e luoghi d'interesse di Pozzaglia Sabina", "text": ""}
{"id": "1815617", "revid": "226458", "url": "https://it.wikipedia.org/wiki?curid=1815617", "title": "Cum Nos Superiori", "text": " Cum Nos Superiori \u00e8 una bolla di Papa Pio VI del 13 novembre 1798.\nA Roma la situazione precipita. Il 15 febbraio 1798, anniversario dell'elezione di Pio VI, le truppe francesi e i congiurati rivoluzionari erigono sul Campidoglio l'albero della libert\u00e0, proclamano la cessazione del potere temporale dei Papi e danno vita alla Repubblica Romana. L'ottuagenario Pio VI, dichiarato in arresto, riceve l'ordine di espulsione dal Vaticano e dalla citt\u00e0 eterna. Dopo un penoso viaggio, approda a Siena, dove resta per tre mesi. Nel luglio 1798 si trasferisce a Firenze, presso il cenobio dei Certosini, da dove il 13 novembre 1798 emana la Bolla \"Cum Nos Superiori\" con la quale, richiamata la propria precedente Bolla \"Christi Ecclesiae\" dell'anno precedente, impartisce ulteriori direttive su quanto dovranno compiere i Cardinali per l'elezione del nuovo Papa nell'ipotesi in cui il Pontefice cessasse di vivere fuori della Curia Romana."}
{"id": "1815625", "revid": "275153", "url": "https://it.wikipedia.org/wiki?curid=1815625", "title": "Yemaya", "text": ""}
{"id": "1815628", "revid": "104458", "url": "https://it.wikipedia.org/wiki?curid=1815628", "title": "Bjarne Solbakken", "text": "Biografia.\nStagioni 1995-2003.\nResidente a Stranda e attivo in gare FIS dal novembre del 1994, in Coppa Europa Solbakken esord\u00ec l'11 dicembre 1996 a Obereggen in supergigante (60\u00ba) e conquist\u00f2 la prima vittoria, nonch\u00e9 primo podio, il 17 dicembre 1997 a Piancavallo in discesa libera. Debutt\u00f2 in Coppa del Mondo in quella stessa stagione 1997-1998, in occasione del supergigante di Schladming del 10 gennaio che chiuse al 49\u00ba posto, e il 18 marzo 2000 ottenne la seconda e ultima vittoria in Coppa Europa, a Kappl in slalom gigante.\nEsord\u00ec ai Campionati mondiali nella rassegna iridata di Sankt Anton am Arlberg 2001, dove fu 10\u00ba nel supergigante e non complet\u00f2 lo slalom gigante, e ai Giochi olimpici invernali a , dove Solbakken si classific\u00f2 12\u00ba nella discesa libera, 5\u00ba nel supergigante e 6\u00ba nello slalom gigante. Il 17 gennaio 2003 conquist\u00f2 l'ultimo podio in Coppa Europa, a Saas-Fee in slalom gigante (3\u00ba), e ai successivi Mondiali di Sankt Moritz 2003, fu 17\u00ba nella discesa libera e 19\u00ba nel supergigante e nella combinata.\nStagioni 2004-2008.\nLa stagione 2003-2004 fu la migliore di Solbakken in Coppa del Mondo: conquist\u00f2 infatti tutti i suoi quattro podi di carriera (il primo il 5 dicembre a Beaver Creek in discesa libera, 2\u00ba, l'ultimo il 7 marzo a Kvitfjell in supergigante, ancora 2\u00ba), compresa l'unica vittoria, nel supergigante disputato a Beaver Creek il 7 dicembre. A fine stagione risult\u00f2 11\u00ba nella classifica generale. Ai Mondiali di Bormio/Santa Caterina Valfurva 2005 gareggi\u00f2 in tutte le specialit\u00e0 eccetto lo slalom speciale, classificandosi 26\u00ba nella discesa libera, 18\u00ba nel supergigante, 11\u00ba nello slalom gigante e 13\u00ba nella combinata.\nL'anno dopo ai XX Giochi olimpici invernali di , sua ultima presenza olimpica, fu 29\u00ba nella discesa libera, 26\u00ba nel supergigante e 20\u00ba nello slalom gigante. Al congedo iridato, \u00c5re 2007, si piazz\u00f2 29\u00ba nella discesa libera, 19\u00ba nel supergigante e non complet\u00f2 lo slalom gigante. Si ritir\u00f2 al termine della stagione 2007-2008; fu per l'ultima volta al cancelletto di partenza in Coppa del Mondo in occasione del supergigante di Kvitfjell del 2 marzo (32\u00ba) e si conged\u00f2 dal Circo bianco con una gara FIS a Hemsedal il 21 aprile seguente.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nCoppa Europa.\nCoppa Europa - vittorie.\nLegenda:\nDH = discesa libera\nGS = slalom gigante"}
{"id": "1815629", "revid": "396099", "url": "https://it.wikipedia.org/wiki?curid=1815629", "title": "Gold standard", "text": ""}
{"id": "1815631", "revid": "1543377", "url": "https://it.wikipedia.org/wiki?curid=1815631", "title": "Abdourahman Waberi", "text": "Nato in quella che si chiamava ancora \"la C\u00f4te fran\u00e7aise des Somalis\", attuale Repubblica di Gibuti, lascia il suo paese nel 1985 per proseguire i suoi studi di anglistica in Francia a Caen e Digione. Scrittore e professore di inglese al liceo, \u00e8 un ammiratore dello scrittore somalo Nuruddin Farah, al quale ha consacrato una tesi di dottorato. Dal 1994, ha pubblicato diversi romanzi, racconti e articoli per diversi quotidiani e riviste, tra cui \"Lettre International\", \"Lib\u00e9ration\", \"Le Monde\", \"Le Monde diplomatique\", \"Il Manifesto\", \"Jeune Afrique\", \"Lo straniero\" e scrive regolarmente per \"Internazionale\".\nIl suo primo romanzo \"Le Pays sans Ombre\", del 1994, ha ottenuto \"le Grand Prix de la nouvelle francophone\" dell'Accademia reale di Lingua e di Letteratura Francese del Belgio. Costituito da una raccolta di racconti brevi, dipinge il ritratto caleidoscopico di un paese decimato dalla febbre, le carestie e le guerre.\nNel 2000, Waberi pubblica \"Moisson de cr\u00e2nes\", dedicato al genocidio in Ruanda, e nel 2001 una nuova raccolta di racconti, \"Rift routes rails\", segnati dall'esilio e dalla deriva di un continente spogliato del suo passato e delle sue tradizioni. In tutti e due casi l'autore sottolinea le rotture e le erranze dell'Africa. \"Gli Stati Uniti d'Africa\" del 2006, racconta un mondo capovolto in cui l'Africa \u00e8 un continente prosperoso che attrae migranti dall'Europa e dall'America. \"Gli Stati Uniti d'Africa\" ha riscosso un notevole successo internazionale e nel 2009 \u00e8 stato pubblicato in edizione tascabile da Feltrinelli.\nI libri di Waberi sono tradotti in numerose lingue. In Italiano sono stati pubblicati: \"Balbala\", \"Mietitura di teste\", \"Transit\" e \"Gli Stati Uniti d'Africa\".\nIl suo ultimo libro, \"Passages des larmes\", JL Latt\u00e8s 2009, \u00e8 un romanzo poetico sull'esilio, che offre al contempo una riflessione profonda sul fanatismo e la geopolitica del corno d'Africa.\nWaberi \u00e8 stato uno dei laureati 2006, nella categoria letteratura, della borsa DAAD Berliner Kunstlerprogramm, soggiornando per un anno a Berlino. Nel 2007, \u00e8 stato 'fellow' del\" Donald and Susan Newhouse Humanities\" al Wellesley College, vicino a Boston. Borsista della Accademia di Francia, Villa Medici a Roma nel 2010, Waberi \u00e8 attualmente \u00e8 visiting professor presso l'Africana departement del Claremont Colleges in California."}
{"id": "1815633", "revid": "2164596", "url": "https://it.wikipedia.org/wiki?curid=1815633", "title": "Conservatorio Girolamo Frescobaldi", "text": "Il conservatorio Girolamo Frescobaldi \u00e8 un istituto superiore di studi musicali fondato a Ferrara nel 1870.\nStoria.\nLa fondazione ufficiale del Conservatorio Frescobaldi risale al 1870 quando l'allora direttore Gaetano Zocca ne sanc\u00ec la nascita come \"Liceo o Istituto Musicale\" il 15 gennaio. Nel 1872 vennero avviati sette diversi corsi musicali riuniti nella stessa struttura e nel 1894 il conservatorio prese il nome di \"Istituto Musicale Frescobaldi\".\nDecorazione.\nRisulta caratteristico l'inserimento di tre statue di allegorie in bronzo patinato, poste nel 1939 sulle sommit\u00e0 di alti finestroni posizionati lungo la parete rivolta ad est, raffiguranti rispettivamente da sinistra, \"La Musica\" di Giuseppe Virgili, \"Il Genio dell'Arte\" di Ulderico Fabbri e \"Il Canto\" di Gino Colognesi, scultori tra i massimi esponenti del panorama artistico del Novecento ferrarese; Giuseppe Virgili \u00e8 autore anche del busto di Gerolamo Frescobaldi in marmo di Carrara, posto sulla facciata dell'edificio nel 1948.\nNella parte retrostante, affacciata su Piazzetta Sant'Anna, nella cosiddetta Cella del Tasso vi \u00e8 posta dal 1954 la copia di un busto in bronzo (opera dello scultore Ettore Ximenes del 1895) raffigurante il poeta. La sistemazione dell'opera avvenne in occasione delle celebrazioni per il IV Centenario della nascita del Tasso, slittate di una decina d'anni a causa della Seconda guerra Mondiale. L'allora assessore comunale di Ferrara Mario Roffi richiese alla citt\u00e0 natale del poeta un contributo alle suddette celebrazioni, ricevendo dal Comune campano una copia del busto, di cui l'originale era all'epoca posto nella sala consiliare, da far fondere a proprie spese.\nSede e succursali.\nLa sede \u00e8 nel palazzo del conservatorio Frescobaldi. Nel corso del tempo, per far fronte alle necessit\u00e0 crescenti della scuola, si \u00e8 resa necessaria la ricerca di altri spazi iniziando ad utilizzare varie aule presso l'Istituto Tecnico Agrario Navarra, a Malborghetto di Boara. In seguito si \u00e8 preferito l'edificio in via Bersaglieri del Po al numero civico 22, nell'ex convento dei chierici regolari teatini (precedentemente utilizzato dal Ministero delle Finanze). Per alcuni anni una succursale \u00e8 stata nell'edificio dell'ex convento Tibertelli di vicolo del Gregorio ai numeri civici 13/15 (prima utilizzata per la Scuola Specializzazione Istruzione Superiore dell'Universit\u00e0 degli Studi di Ferrara). Gli spazi a disposione hanno permesso un aumento del numero delle aule e l'offerta di nuovi spazi attrezzati per lo studio della musica e per le attivit\u00e0 multimediali ed informatiche relative."}
{"id": "1815650", "revid": "767487", "url": "https://it.wikipedia.org/wiki?curid=1815650", "title": "Gary Glitter", "text": "Glitter ha raggiunto il successo nei primi anni settanta, nel momento in cui sal\u00ec alla ribalta il movimento del glam rock. In quel periodo raggiunse la vetta delle classifiche di vendita britanniche con molti brani, tra cui \"Rock and Roll\", \"I Love You Love Me Love\", \"I'm the Leader of the Gang (I Am)\" e \"Hello, Hello, I'm Back Again\". Tra il 1972 e il 1995 26 singoli di Glitter entrarono in classifica procurando all'artista una permanenza complessiva di 180 settimane nella UK Top 100; dodici di questi entrarono tra i primi 10 e tre raggiunsero la prima posizione.\nDopo il boom degli anni settanta ha continuato a registrare e pubblicare dischi e il suo \"Another Rock n' Roll Christmas\" del 1984 \u00e8 stato uno dei brani natalizi di maggior successo di tutti i tempi. Ha pubblicato sette album in studio e almeno 15 raccolte di grandi successi o album dal vivo. Nel 1988 la sua interpretazione di \"Rock and Roll\" \u00e8 stata inclusa nella lista delle 1.001 migliori canzoni della storia della musica dal critico Dave Marsh. Per vari decenni la sua \"Rock and Roll, Part 2\", brano principalmente strumentale, \u00e8 stata eseguita negli Stati Uniti durante gli eventi sportivi per intrattenere il pubblico e provocare gli applausi.\nAlla fine degli anni novanta l'immagine pubblica di Glitter \u00e8 stata indelebilmente macchiata in conseguenza dei due arresti del 1997 e 1999 subiti in Gran Bretagna per possesso di pornografia infantile. Nel 2006 un tribunale vietnamita lo ha riconosciuto colpevole di aver commesso atti osceni con minori. Tali condanne hanno, di fatto, posto fine alla sua lunga carriera e trasformato quello che un tempo era un intrattenitore amato e di successo in una sorta di detestato simbolo del male.\nNell'ottobre 2012 Glitter \u00e8 stato nuovamente arrestato nell'ambito dell'Operazione Yewtree, un'estesa indagine della polizia su presunti abusi sessuali a danni di minori commessi a partire dagli anni cinquanta e che ha preso il via dallo scandalo scoppiato in seguito alle rivelazioni sugli abusi commessi dal popolare presentatore televisivo Jimmy Savile, scomparso non molto tempo prima.\nGiovent\u00f9.\nPaul Francis Gadd \u00e8 nato a Banbury, nell'Oxfordshire. La madre, una donna delle pulizie, non era sposata e inizialmente lo allev\u00f2 anche grazie all'aiuto della nonna; non ha mai saputo chi fosse suo padre. \u00c8 stato un ragazzino dal carattere ribelle e poco controllabile e una volta a 10 anni, assieme al fratello, fu preso in consegna dai servizi sociali. Nonostante la famiglia fosse protestante, frequent\u00f2 una scuola cattolica. Fin da giovane faceva frequenti incursioni a Londra, iniziando a frequentare i club che sarebbero poi diventati la rampa di lancio della sua carriera musicale.\nCarriera.\nGli esordi.\nA sedici anni Glitter aveva gi\u00e0 iniziato ad esibirsi sulla scena londinese e la sua carriera inizi\u00f2 a decollare quando sal\u00ec sul palco di celebri locali come il \"Two I's\" di Soho, il \"Laconda\" e il \"Safari Club\". Il suo primo repertorio era composto da un misto di classici del rock'n roll e delicate ballad.\nEbbe la prima grossa opportunit\u00e0 quando fu notato dal produttore cinematografico Robert Hartford Davis che gli finanzi\u00f2 una sessione di registrazioni presso la Decca Records. Con il nome d'arte di \"Paul Raven\" nel gennaio 1960 pubblic\u00f2 il primo singolo \"Alone in the night\".\nL'anno seguente, con un nuovo manager, Vic Billings, firm\u00f2 un nuovo contratto discografico con la Parlophone e inizi\u00f2 a lavorare con il produttore George Martin prima che questi legasse il proprio nome a quello dei Beatles. Martin gli produsse due singoli, \"Walk on Boy\" e \"Tower of Strength\", ma nessuno dei due ebbe buoni riscontri di vendite, cos\u00ec la carriera dell'allora \"Raven\" entr\u00f2 in una fase di stallo. Nel 1964, mentre Martin insieme ai Beatles stava conquistando il mondo musicale, \"Raven\" doveva lavorare come musicista di seconda fila e aiutante, suonando dei brani per riscaldare il pubblico prima delle registrazioni del programma televisivo \"Ready Steady Go!\". Partecip\u00f2 alla realizzazione di numerosi spot televisivi e sostenne vari provini; in quel periodo incontr\u00f2 l'arrangiatore-produttore Mike Leander che lo aiut\u00f2 a rilanciare la sua carriera.\nGary Glitter.\n\"Raven\" all'inizio del 1965 si un\u00ec quindi alla \"Mike Leander Show Band\". Ebbe quindi l'incarico di fare il produttore in alcune sessioni di registrazione di altri artisti, come Thane Russell e un gruppo beat scozzese, The Poets. Dopo lo scioglimento del gruppo di Leander, \"Raven\" insieme al sassofonista John Rossall form\u00f2 i \"Boston International\" e trascorse i cinque anni successivi esibendosi in tour in Gran Bretagna e Germania, registrando dei brani solo occasionalmente. Tra il 1968 e il 1970 cambi\u00f2 nuovamente nome d'arte passando a \"Paul Monday\" e registr\u00f2 alcuni singoli come \"Musical Man\", \"Goodbye Seattle\" e una cover di \"Here Comes the Sun\" di George Harrison, facendo nuovamente capolino tra gli scaffali dei negozi di dischi.\nQuando nel 1971 il movimento del glam rock fu nel pieno della sua diffusione prese il nome di Gary Glitter, che ide\u00f2 cercando una buona allitterazione con le lettere dell'alfabeto dopo essere partito dalla Z; tra i possibili nomi che aveva ideato e poi scartato c'erano \"Terry Tinsel\", \"Stanley Sparkle\" e \"Vicky Vomit\". Inizi\u00f2 cos\u00ec a creare lo stile che avrebbe poi caratterizzato il suo personaggio.\nIl pezzo che inizi\u00f2 a rendere popolare il nome di Gary Glitter e diede inizio alla sua carriera prese il via da un'improvvisazione di una quindicina di minuti dalla quale furono estrapolati due brani di tre minuti di durata pubblicati come lato A e lato B di un singolo intitolato \"Rock and roll\" parte 1 e parte 2. \"Rock and Roll parte 2\" fin\u00ec per diventare quello pi\u00f9 popolare in molti paesi, nonostante ci fossero voluti circa sei mesi prima della sua reale affermazione; raggiunse la seconda posizione della classifica di vendita britannica ed entr\u00f2 tra i primi dieci di quella statunitense, uno dei pochi brani del movimento glam britannico a riuscirci. Anche \"Rock and roll parte 1\" fu comunque un successo: raggiunse la vetta della classifica francese e anch'esso entr\u00f2 in quella britannica contemporaneamente alla \"gemella\".\nIl successo.\n\"Rock and Roll\" fu seguita da altri successi: nei tre anni successivi Glitter, accompagnato sul palco dai Glittermen o dalla The Glitter Band contese a Sweet, Slade e T. Rex il dominio delle classifiche di vendita. Pubblic\u00f2 altri singoli di notevole successo in Gran Bretagna come \"I'm the Leader of the Gang (I Am)\" che nell'estate 1973 fu il suo primo a raggiungere la prima posizione nel paese, e \"I Love You Love Me Love\", che ne ripercorse le tracce di l\u00ec a poco. Anche una ballad come \"Remember Me This Way\", abbastanza anomala rispetto al suo stile, raggiunse la terza posizione della chart. Undici suoi singoli raggiunsero consecutivamente la top ten della classifica britannica, da \"Rock and Roll\" del 1972 a \"Doing Alright With the Boys\", dell'estate 1975.\n\"Rock and Roll (Part Two)\" \u00e8 diventato una sorta di inno sportivo in Nord America. Il pezzo veniva spesso usato per celebrare una segnatura o una vittoria e tutti i tifosi cantavano \"\"Hey!\" insieme al coro. In particolare i tifosi dei Miami Heat cantavano \"Heat!\" al posto di \"Hey!\"\". In conseguenza dei guai giudiziari di Glitter, alcune societ\u00e0 hanno smesso di farla eseguire, ma resta comunque ancora abbastanza utilizzata.\nNonostante il rilevante successo nel Regno Unito Glitter non riusc\u00ec ad avere lo stesso impatto negli Stati Uniti, dove il glam rock era visto come una sorta di curiosit\u00e0 se non peggio. Entr\u00f2 solo una seconda volta nella classifica statunitense con \"I Didn't Know I Loved You (Till I Saw You Rock 'n Roll)\".\nDopo \"Doing Alright With the Boys\" Glitter vinse il premio \"Saturday Scene\" per il miglior artista, organizzato dalla LTW. Il disco successivo fu una cover del classico rhythm and blues dei Rivingtons \"Papa-Oom-Mow-Mow\" che non riusc\u00ec ad andare oltre la trentottesima posizione delle classifiche britanniche. Dopo alcuni altri dischi che ottennero un riscontro di pubblico mediocre e simile a questo Glitter all'inizio del 1976 annunci\u00f2 il suo ritiro dalla scena musicale per mettere su famiglia con la sua nuova compagna. Nello stesso anno usc\u00ec la sua prima raccolta di grandi successi, intitolata semplicemente \"Greatest Hits\". L'anno seguente fu pubblicata una raccolta simile a basso prezzo dalla Hallmark Entertainment intitolata \"I Love You Love Me Love\".\nIl ritorno alla musica e altre attivit\u00e0.\nNel 1976 Glitter, oltre a vedere il suo successo declinante e le vendite dei dischi in calo, dovette affrontare anche problemi di tossicodipendenza. Se ne and\u00f2 cos\u00ec all'estero per due anni, vivendo in Francia e Australia, prima di rientrare nel Regno Unito.\nLa sua carriera ebbe un altro salto verso il basso verso la fine degli anni settanta e Glitter dovette dichiarare bancarotta per la prima volta (ha dovuto farlo una seconda volta a causa di tasse non pagate negli anni novanta). Aveva anche iniziato a bere pesantemente e in seguito ha ammesso di aver anche pensato al suicidio. Nemmeno l'ingresso di due singoli, \"It Takes All Night\" e \"A Little Boogie Woogie in the Back of My Mind\", tra i primi 40 pi\u00f9 venduti in Gran Bretagna riuscirono a risollevarne la condizione finanziaria e a rilanciarlo davvero. A fare questo riuscirono il pubblico del periodo post-punk e alcuni degli artisti appartenenti a quel movimento, che rispettavano e apprezzavano il lavoro di Glitter; la sua influenza si fece infatti sentire sia sul post-punk che su musicisti new wave, britpop, hair metal e anche sul primo punk rock.\nDa allora Glitter ha continuato ad essere seguito da un pubblico limitato ma fedele, fino al momento del suo arresto per possesso di pornografia infantile alla fine degli anni novanta. Questo gli diede l'opportunit\u00e0 di pubblicare un medley dance dei suoi maggiori successi \"All That Glitters\", che entr\u00f2 nelle classifiche di vendita nel 1981. Nei tre anni successivi riusc\u00ec ad esibirsi in un'ottantina di spettacoli dal vivo l'anno in club e college universitari, piazzando in classifica altri due singoli, \"Dance Me Up\" (25\u00ba posto) e \"Another Rock N' Roll Christmas\" (7\u00ba posto).\nIl ritorno sulle scene di Glitter degli anni ottanta vide diversi suoi pezzi inseriti in raccolte al fianco di artisti come Sandie Shaw e Tina Turner e vari suoi brani furono campionati e remixati da altri artisti.\nNel 1991 apr\u00ec un ristorante nel West End di Londra, il \"Glitter's Snack Bar\", che pubblicizz\u00f2 con lo slogan \"Leader of the Snack\". Il locale ottenne inizialmente un certo successo ma con il tempo gli affari iniziarono a calare e verso la fine degli anni novanta chiuse.\nAll'inizio degli anni novanta Glitter, scaduto il suo contratto con la Virgin, fond\u00f2 anche una propria etichetta discografica, la Attitude Records. Aveva firmato per la Virgin dopo aver lasciato nel 1984 la Arista Records alla fine di un rapporto durato ben dodici anni. In seguito la Attitude Records venne fusa con la Machmain Ltd, un'altra societ\u00e0 di propriet\u00e0 di Glitter.\nTrascorse il decennio seguente suonando dal vivo come cantante a ingaggio e contando sul suo solido repertorio che faceva s\u00ec che le numerose raccolte di successi che pubblicava continuassero a vendere bene. Fu protagonista di una campagna pubblicitaria delle ferrovie britanniche nella quale tentava (chiaramente senza riuscirci) di sembrare pi\u00f9 giovane per ottenere una tessera sconto per ragazzi. Nel 1991 pubblic\u00f2 anche un nuovo album di studio \"Leader II\" le cui vendite furono discrete.\nNel 1994 sorprendentemente fu molto apprezzata la sua esibizione al concerto organizzato a Chicago in occasione dei mondiali di calcio, concerto che fu teletrasmesso in 46 paesi. Nel 1996 interpret\u00f2 il ruolo del \"Padrino\" nella riedizione del tour di Quadrophenia degli Who e incise anche un nuovo singolo, una versione delle celebre \"The House of the Rising Sun\". Gli Oasis citarono la sua \"Hello, Hello, I'm Back Again\" del 1973 nella prima traccia del loro album \"(What's the Story) Morning Glory?\", disco di enorme successo.\n\"Rock and Roll (Part Two)\", oltre che durante gli eventi sportivi fu inserita nelle colonne sonore di film di primo piano come \"Full Monty - Squattrinati organizzati\", \"Un tipo imprevedibile\", \"Mi presenti i tuoi?\", \"Le riserve\" e \"Joker\"."}
{"id": "1815652", "revid": "291370", "url": "https://it.wikipedia.org/wiki?curid=1815652", "title": "Salomon van Ruysdael", "text": "Biografia.\nFu attivo nell'et\u00e0 d'oro, conosciuto soprattutto per i suoi paesaggi fluviali.\nRisalgono al 1627 le sue prime opere datate. Nel 1628 entr\u00f2 a fa parte della Corporazione di San Luca di Haarlem, che guid\u00f2 nel 1648.\nLe opere della fase iniziale della sua vita artistica risentono dell'influenza di Esaias van de Velde e di Pieter Molyn, perci\u00f2 si ipotizz\u00f2 che Ruysdael fosse stato allievo di entrambi questi pittori. La sua vocazione paesaggistica risale gi\u00e0 a questo periodo.\nDiversamente da molti altri artisti, Ruysdael componeva le sue opere a partire da paesaggi reali di zone quali Arnhem, Dordrecht e Utrecht, spesso miscelando in un'unica opera motivi presi da vari paesaggi reali. I suoi primi paesaggi fluviali risalgono al 1630 circa e sono simili dal punto di vista compositivo e dell'uso del colore a quelli del famoso paesaggista contemporaneo Jan van Goyen. Tuttavia, secondo la critica, le sue opere migliori furono eseguite a partire dal 1645, quando l'artista inizi\u00f2 ad interessarsi maggiormente agli effetti della luce e agli elementi decorativi nelle sue composizioni.\nCaratteristiche dei suoi paesaggi eseguiti in et\u00e0 matura sono: la presenza di un grande albero posto a lato della composizione, la linea dell'orizzonte posta in basso in modo da evidenziare il cielo nuvoloso, vedute in lontananza.\nNella fase pi\u00f9 tarda della sua carriera artistica, Ruysdael esegu\u00ec anche paesaggi monumentali, che presentano un'ottima resa degli effetti atmosferici, e nature morte. Il famoso Jacob van Ruisdael era suo nipote e allievo.\nIl collezionista Jacques Goudstikker organizz\u00f2 nel 1936 una mostra su Salomon van Ruysdael e la sua cerchia. "}
{"id": "1815654", "revid": "1442080", "url": "https://it.wikipedia.org/wiki?curid=1815654", "title": "Onda libera (programma televisivo)", "text": "Onda libera (noto anche come Televacca) \u00e8 stato un programma comico di intrattenimento, andato in onda dal 19 dicembre 1976 al 9 gennaio 1977 su Rete 2 in quattro puntate.\nIdeato da Roberto Benigni, Giuseppe Bertolucci, Beppe Recchia, Umberto Simonetta e diretto da Beppe Recchia, il programma \u00e8 presentato dallo stesso Benigni (Mario Cioni), che si avvale della collaborazione dei due \"valletti\" Carlo Monni (il vaccaro Monna, che spesso imbraccia una camera a mano) e Donatella Valmaggia (Donatella), ed \u00e8 ambientato in una stalla di Capalle con vacche, cavalli e pollame.\nDa questa stalla il contadino Cioni si inserisce nelle frequenze televisive e interferisce nei programmi con i suoi monologhi, che rivoluzionano completamente il modo di fare lo spettacolo leggero di quegli anni. \nAll'interno della trasmissione si susseguono vari ospiti; tra i tanti vi \u00e8 il Duo Fasano, che canta \"Noche de ronda\", e Francesco Guccini, che nella prima puntata canta \"I fichi\", canzone che poi verr\u00e0 inclusa vent'anni dopo (in una versione di studio) nell'album \"D'amore di morte e di altre sciocchezze\".\nLa direzione musicale e le musiche originali del programma sono di Riccardo Vantellini, che dirige l'Orchestra della RAI.\nGli sketch del personaggio di Marco Messeri, un prete sessuofobo di nome Don Fascione, furono registrati come da contratto per tutta la durata del programma e mai mandati in onda."}
{"id": "1815656", "revid": "320578", "url": "https://it.wikipedia.org/wiki?curid=1815656", "title": "Televacca", "text": ""}
{"id": "1815657", "revid": "1272592", "url": "https://it.wikipedia.org/wiki?curid=1815657", "title": "Giuseppe Falsone", "text": "Considerato uno dei capi di Cosa nostra nella Provincia di Agrigento, assieme a Gerlandino Messina, era nell'elenco dei trenta latitanti pi\u00f9 pericolosi d'Italia del Ministero dell'Interno dal gennaio 1999, fino all'arresto avvenuto a Marsiglia il 25 giugno 2010.\nBiografia.\nGiuseppe Falsone, detto \u00abLing Ling\u00bb, \u00e8 nato a Campobello di Licata (AG). \u00c8 il figlio di Vincenzo Falsone, l'indiscusso capo mafioso della citt\u00e0 per molti anni. Vincenzo Falsone era collegato a capi mafiosi come Claudio Morello, Carmelo Colletti e Giuseppe Di Caro.\nIl 24 giugno 1991 Vincenzo Falsone ed il figlio Angelo, fratello maggiore di Giuseppe, furono uccisi dalla Stidda durante una guerra con le famiglie di Cosa nostra. Giuseppe prese il controllo della famiglia mafiosa quando non aveva ancora 21 anni. Per rappresaglia Falsone uccise Salvatore Ingaglio, responsabile dell'assassinio del padre e del fratello. Per questo omicidio, nel 2004 \u00e8 stato condannato, in contumacia, all'ergastolo.\nFalsone era latitante dal gennaio 1999, ricercato per associazione di tipo mafioso, omicidi e traffico internazionale di sostanze stupefacenti.\nIn un incontro tra le famiglie mafiose di Agrigento il 14 luglio 2002 a Santa Margherita di Belice si pensa che i capi mafiosi abbiano nominato un nuovo capo provincia dopo l'arresto di Calogero Di Caro, il capo da Canicatt\u00ec. Il capo dei capi Bernardo Provenzano appoggi\u00f2 Falsone, mentre il suo rivale Maurizio Di Gati fu appoggiato da Nino Giuffr\u00e8. La polizia interruppe l'incontro. Di Gati riusc\u00ec a scappare prima dell'irruzione ma non divenne capo provincia a causa dell'arresto di Giuffr\u00e8 e dell'opposizione di Provenzano. Cesare Lombardozzi, capo della mafia di Agrigento, presumibilmente facilit\u00f2 la transizione.\nI principali interessi criminali di Falsone sono le estorsioni ed i contratti nei lavori pubblici. Nel luglio 2004 beni del valore di 2 milioni di euro sono stati confiscati dalla polizia, tra cui beni immobiliari, 100 ettari di terreni agricoli, un'industria vinicola e delle compagnie di trasporto. La madre, la sorella ed il fratello di Falsone sono stati arrestati.\nDiverse le operazioni di polizia, tra cui le importanti operazioni \u00abCocktail\u00bb ed \u00abAkragas\u00bb, hanno visto Falsone destinatario di provvedimenti di cattura.\nNei pizzini di Bernardo Provenzano Falsone \u00e8 indicato con il numero 28. Nella perquisizione covo di \u00abMontagna dei Cavalli\u00bb, dove si nascondeva Provenzano, furono trovate delle lettere che, per stile e contenuto, sono state attribuite a Falsone.\n\u00c8 stato arrestato dalla gendarmeria francese a Marsiglia il 25 giugno 2010, concludendo una latitanza che era durata per undici anni. Giuseppe Falsone si era sottoposto ad un intervento chirurgico per modificare i lineamenti del viso e, dal suo arresto, ha dichiarato di essere il signor Giuseppe Sanfilippo Frittola, \"vittima di un clamoroso errore di persona\".\nIl sostituto procuratore della DDA di Palermo Fernando Asaro ha dichiarato: \u00abAl momento dell'arresto Falsone era un capo in piena attivit\u00e0\u00bb; \u00e8 considerato l'attuale reggente di cosa nostra della provincia di Agrigento, nonch\u00e9 capo della famiglia mafiosa di Campobello di Licata.\nL'11 agosto 2010 \u00e8 stato consegnato alle autorit\u00e0 italiane che ne avevano chiesto l'estradizione. Falsone era detenuto nel carcere di Aix en Provence ed \u00e8 stato trasferito al carcere di Ventimiglia.\nI magistrati di Palermo hanno chiesto per lui l'applicazione del 41 bis."}
{"id": "1815668", "revid": "838137", "url": "https://it.wikipedia.org/wiki?curid=1815668", "title": "Ingegneria audio", "text": ""}
{"id": "1815672", "revid": "1008732", "url": "https://it.wikipedia.org/wiki?curid=1815672", "title": "Catalogo Caldwell", "text": "Il Catalogo Caldwell \u00e8 un importante catalogo astronomico di 109 oggetti del profondo cielo molto appariscenti, come ammassi aperti e globulari, nebulose e galassie; \u00e8 rivolto principalmente ad un pubblico di astronomi amatoriali. Questo catalogo fu compilato da Patrick Caldwell-Moore, come un ideale catalogo di completamento per il noto Catalogo di Messier.\nIl Catalogo di Messier \u00e8 infatti usato frequentemente in astronomia amatoriale come una lista di importanti oggetti celesti per l'osservazione; l'idea di Moore nacque dal fatto che il Catalogo di Messier non comprendeva oggetti luminosi, come le Iadi e l'Ammasso Doppio di Perseo. Inoltre il Messier, trovandosi ad una latitudine molto settentrionale, aveva scarse conoscenze dell'emisfero australe celeste, n\u00e9 pot\u00e9 osservare direttamente quella parte di cielo che a lui era preclusa, cos\u00ec non elenc\u00f2 neppure un oggetto celeste posto a sud dei 35\u00b0 di declinazione sud, come Omega Centauri, Centaurus A, la Nebulosa di Eta Carinae, le Pleiadi del Sud e 47 Tucanae. Moore compil\u00f2 dunque un catalogo di 109 oggetti (per ricordare ulteriormente il numero di oggetti segnalati dal Messier) e lo pubblic\u00f2 nel dicembre 1995.\nFin dalla sua pubblicazione, il catalogo ha avuto una sempre maggiore popolarit\u00e0 e uso tra gli astrofili. L'idea ricevette inizialmente anche alcune critiche, come quella di aver compiuto alcuni piccoli errori di compilazione (vedi sotto), e potrebbe essere oggetto di critica il fatto che potrebbe aver avuto nella compilazione un approccio egocentrico, ponendo la lettera \"C\" del suo secondo cognome \"Caldwell\" come iniziale per rinominare gli oggetti.\nCome detto sopra, la lista fu compilata includendo gli oggetti di pi\u00f9 facile individuazione che furono omessi dal Catalogo di Messier. A differenza di questo, che elenca gli oggetti in base alla loro scoperta, il Catalogo Caldwell \u00e8 ordinato per declinazione, infatti l'oggetto C1 \u00e8 il pi\u00f9 settentrionale, mentre C109 risulta essere il pi\u00f9 meridionale; due oggetti tuttavia (NGC 4244 e le Iadi) sono elencati fuori sequenza. La lista originale identificava inoltre erroneamente l'ammasso di S Normae (NGC 6087) come NGC 6067 e chiamava erroneamente l'ammasso di Lambda Centauri (IC 2944) \"Ammasso di Gamma Centauri\"."}
{"id": "1815673", "revid": "125675367", "url": "https://it.wikipedia.org/wiki?curid=1815673", "title": "Francesco Monaco (calciatore)", "text": "Carriera.\nGiocatore.\nLa sua carriera da calciatore inizia all'et\u00e0 di quindici anni disputando con il Latiano il campionato di Promozione Regionale.\nL'anno successivo, dopo essersi messo in evidenza come giovane promessa pugliese, viene acquistato dallo Squinzano, squadra semi-professionista militante in Serie D vincendo, nella stagione 1978-1979, il suo primo campionato. \u00c8 in quella occasione che viene notato dalla del presidente Paolo Mantovani e nel 1979 approda alla serie B.\nA Genova non riesce ad imporsi come titolare (4 sole presenze nella stagione 1979-1980). Nel 1980-1981 viene preso in prestito al Novara (Serie C1), poi passa in rapida successione al nel 1982, alla Lucchese nel 1984 e al Lanciano nel 1985.\n\u00c8 con il ritorno alla Lucchese nella stagione 1985-1986 che Monaco vincer\u00e0 i suoi due campionati tra i professionisti, dalla Serie C2 alla Serie C1 nel 1986, dalla C1 alla Serie B nel 1990 e la Coppa Italia Serie C 1989-1990.\nCon la maglia rossonera gioca in serie cadetta fino al 1995, quando all'et\u00e0 di 35 anni dopo 294 presenze coi toscani firma un biennale con il Forl\u00ec (Serie C2).\nNel 1997 si trasferisce in terra marchigiana, dove ancora oggi vive con la sua famiglia, prosegue la sua carriera di calciatore nel Settempeda (campionato di Eccellenza) per poi concludere l'attivit\u00e0 agonistica nel 1999, vincendo all'et\u00e0 di trentanove anni il campionato di Prima Categoria nella J.R.V.S. Ascoli; contemporaneamente inizia a svolgere l'attivit\u00e0 di osservatore per conto della Lucchese.\nIn carriera ha totalizzato complessivamente 146 presenze in Serie B.\nAllenatore.\nLa carriera da tecnico di Francesco Monaco prende avvio nel 2000-2001 quando il suo ex allenatore, Corrado Orrico, in quella stagione tecnico della Lucchese (Serie C1), lo chiama a ricoprire il ruolo di collaboratore e allenatore in seconda. L'anno successivo Monaco inizia ad allenare le giovanili dell'. Nei quattro anni alla guida della Primavera riesce a raggiungere per due stagioni consecutive le fasi finali del campionato Primavera e i quarti al Torneo di Viareggio.\nNella stagione 2005-2006 disputa il suo primo campionato in Serie C1 alla guida del Lanciano riuscendo a raggiungere la salvezza. L'anno successivo viene chiamato dall': nel mese di dicembre viene esonerato, tuttavia a marzo viene richiamato alla guida della squadra con la quale vince i play-out evitando cos\u00ec la retrocessione in Serie C2. Rimasto ad Ancona anche per la stagione seguente, Monaco conduce la squadra in Serie B, dopo un campionato sempre ai vertici conclusosi con la vittoria ai play-off. L'esordio in serie cadetta avviene nella stagione 2008-2009 sempre alla guida dell'Ancona. Il 3 maggio 2009, a quattro giornate dal termine della stagione, viene esonerato dalla societ\u00e0 marchigiana.\nNel settembre del 2009 subentra all'esonerato Ezio Capuano sulla panchina del , squadra militante nel campionato di Prima Divisione girone B, e dopo 4 partite arriva l'esonero.\nNella stagione 2010-2011 \u00e8 l'allenatore della , squadra toscana militante in Lega Pro Seconda Divisione. Il campionato si conclude al secondo posto in classifica e, tramite la vittoria dei play-off, nel giugno 2011 Monaco ottiene la promozione in Lega Pro Prima Divisione.\nA partire dal 23 agosto 2011 sostituisce Massimo Cerri, diventando cos\u00ec il nuovo allenatore del . La stagione, condizionata da 9 punti di penalit\u00e0 nel corso del campionato, si conclude con la retrocessione ai Play Out della squadra in Lega Pro Seconda Divisione.\nNell'ottobre 2012 assume la guida tecnica del Foligno, in Lega Pro Seconda Divisione Girone B; esordendo all'ottava giornata. Rimane sulla panchina degli umbri fino al febbraio successivo, quando viene esonerato dopo 17 partite.\nPer la stagione 2014-2015 torna ad allenare sulla panchina del Piacenza Calcio 1919, erede della societ\u00e0 fallita nel 2012 e militante in Serie D. Viene esonerato il 4 gennaio 2015, mentre la squadra era in quinta posizione.\nIl 1\u00ba febbraio 2016 sostituisce Oscar Magoni sulla panchina della Pro Sesto, sempre in Serie D Girone B e totalizza 20 punti in 14 partite, riuscendo a portare la squadra all'undicesimo posto e raggiungendo la salvezza diretta.\nL'8 novembre seguente diventa il nuovo tecnico del ., in Lega Pro Girone A. Esordisce alla 13\u00aa giornata, con il Prato ultimo in classifica a 5 punti. In 26 partite totalizza 34 punti e il 28 maggio 2017 raggiunge la salvezza ai play-out; ciononostante, non viene riconfermato alla guida dei lanieri.\nNel gennaio 2018 viene chiamato sulla panchina del , formazione marchigiana partecipante al campionato di Serie D. Nell'estate 2019 assume la guida della , in Serie D. Ottenuta la promozione in Serie C, l'anno successivo viene esonerato il 22 ottobre 2020 dopo un punto in sei partite.\nNell'agosto 2021 assume la guida del Foligno, in Serie D. Il successivo 9 novembre viene esonerato. Nel gennaio 2022 viene richiamato sulla panchina del club Umbro.\nStatistiche.\nStatistiche da allenatore.\n\"Statistiche aggiornate al 22 ottobre 2020.\""}
{"id": "1815675", "revid": "466539", "url": "https://it.wikipedia.org/wiki?curid=1815675", "title": "Plebiscito della Prussia Orientale", "text": "Il plebiscito della Prussia Orientale (in tedesco: \"Abstimmung in Ostpreu\u00dfen\"), anche conosciuto come plebiscito di Allenstein e Marienwerder o plebiscito di Varmia, Masuria e Powi\u015ble (in polacco: \"Plebiscyt na Warmii, Mazurach i Powi\u015blu\"), fu un plebiscito per l'autodeterminazione delle regioni della Varmia (Ermland), della Masuria (Mazury, Masuren) e di Powi\u015ble, che erano situate in parti della Prussia Orientale e della Prussia Occidentale, secondo gli Articoli da 94 a 97 del Trattato di Versailles. Preparato all'inizio degli anni venti, si svolse l'11 luglio 1920. La maggioranza dei votanti scelse la Prussia Orientale in luogo della Seconda Repubblica di Polonia (pi\u00f9 del 97% in Allenstein e il 92% a Marienwerder); gran parte dei territori in questione rimasero pertanto nello Stato libero di Prussia, e, quindi, nella Repubblica di Weimar.\nPremessa storica.\nI distretti in questione avevano cambiato appartenenza nazionale diverse volte nei secoli precedenti, passando dai prussiani, allo Stato Monastico dei Cavalieri Teutonici, alla Germania e alla Polonia. L'area della Varmia era parte del Regno di Prussia sin dalla prima spartizione della Polonia del 1772 e la regione della Masuria era governata dalla famiglia tedesca degli Hohenzollern sin dal \"Tributo prussiano\" del 1525 (feudo polacco fino al 1660). Molti abitanti della regione avevano radici polacche ed erano pertanto influenzati dalla cultura della Polonia; l'ultimo censimento tedesco del 1910 li classific\u00f2 come polacchi o masuriani. La delegazione polacca alla Conferenza di Parigi del 1919, condotta da Roman Dmowski, effettu\u00f2 un gran numero di richieste riguardo alle aree che erano state parte della Confederazione polacco-lituana fino al 1772 e, nonostante le loro proteste, sostenuto dai francesi, il Presidente Woodrow Wilson e gli altri alleati acconsentirono allo svolgimento dei plebisciti.\nLe regioni del plebiscito.\nLe aree del plebiscito furono poste sotto l'autorit\u00e0 delle due Commissioni Inter-Alleate di cinque membri nominate dagli Alleati in rappresentanza della Societ\u00e0 delle Nazioni. Le truppe italiane e britanniche, sotto il comando di tali commissioni, arrivarono dal 12 febbraio 1920. Il Reichswehr regolare aveva invece gi\u00e0 lasciato l'area il giorno precedente. L'amministrazione civile e municipale continu\u00f2 con le autorit\u00e0 tedesche, che furono responsabili davanti alle Commissioni durante il mandato.\nSecondo gli articoli da 94 a 97 del Trattato di Versailles (sezione intitolata \"Prussia Orientale\") il territorio del plebiscito era formato dal distretto di Marienwerder (Kwidzyn) (\"Landkreis Marienwerder\"), che comprendeva le contee di Stuhm (Sztum), Rosenberg in Westpreu\u00dfen (Susz) e parti delle contee di Marienburg (Malbork, ad est del fiume Nogat) e Marienwerder (ad est della Vistola).\nIl trattato defin\u00ec l'area come \"Confine occidentale e settentrionale del distretto governativo di Allenstein fino al suo congiungimento al confine tra il circondario di Oletzko (Olecko) e Angerburg (W\u0119gorzewo); inoltre vi era il confine settentrionale del circondario di Oletzko fino al congiungimento con la vecchia frontiera della Prussia Orientale.\"\nH. D. Beaumont, il rappresentante britannico della Commissione del Plebiscito di Marienwerder, fece rapporto al Conte Curzon il 25 febbraio 1920; nel rapporto figur\u00f2 che la popolazione totale dell'area del plebiscito era di circa 158.300 persone, delle quali 134.500 ritenevano di essere di razza germanica, 23.800 (il 15%) polacchi.\nRegione di Allenstein (Olsztyn).\nIl Presidente del Comitato Britannico dell'Amministrazione Inter-Alleata e della Commissione Plebiscitaria per Allenstein fu Mr. Ernest Rennie; il Commissario francese fu M. Couget, mentre quello italiano fu il Marchese Fracassi, Senatore del Regno; il Commissario giapponese fu Marumo. Il governo tedesco fu autorizzato ad inviare un delegato, pertanto si rec\u00f2 anche il Barone von Gayl, in passato in servizio presso il Ministero dell'Interno e in seguito nel Comitato per la colonizzazione. Le forze di polizia locale furono poste sotto il controllo degli ufficiali inglesi, il luogotenente-colonnello Bennet e il maggiore David Deevis. Bennet riport\u00f2 in seguito che essi erano \"ben disciplinati e amichevoli\"; vi era anche un battaglione del Reggimento Reale Irlandese e un reggimento italiano che stazionavano presso Lyck (E\u0142k).\nQuesta commissione aveva poteri generali di amministrazione e, in particolare, era \"incaricata di provvedere ai preparativi per il voto e prendere le misure necessarie per il suo esercizio in completa libert\u00e0 e segretezza\". La commissione ebbe anche l'autorit\u00e0 di decidere riguardo alle questioni riguardo alle esecuzioni di tali ordini; dovette assistere nell'esercizio delle loro funzioni i funzionari scelti tra la popolazione locale. Le decisioni della commissione dovevano essere prese a maggioranza.\nRegione di Marienwerder (Kwidzyn).\nBeaumont e gli altri membri della Commissione raggiunsero Marienwerder il 17 febbraio 1920. Al loro arrivo, trovarono il battaglione italiano dei bersaglieri di guardia. Questa Commissione aveva sotto la propria autorit\u00e0 circa 1.400 poliziotti tedeschi in uniforme.\nLe difficolt\u00e0.\nBeaumont rifer\u00ec che, con l'eccezione del Kreis di Stuhm (Sztum), dove i polacchi erano 15.500 su una popolazione di 36.500 (il 42%), le simpatie tedesche degli abitanti erano chiaramente evidenti. Aggiunse che \"sono state spese nel passato ingenti somme per le ferrovie, le strade, i ponti e gli edifici pubblici\". Beaumont continu\u00f2: \"La frontiera \u00e8 strettamente sorvegliata dai polacchi e alle persone che devono svolgere affari dall'altro lato viene impedito di transitare senza passare attraverso formalit\u00e0 vessatorie. I treni sono deliberatamente trattenuti per ore in ingresso e in uscita dal territorio polacco o il servizio \u00e8 addirittura sospeso. La comunicazione postale, telegrafica e telefonica \u00e8 costantemente interrotta. Per passare nel territorio della Citt\u00e0 Libera di Danzica \u00e8 necessario attraversare una stretta striscia di territorio polacco su un grande ponte sulla Vistola, presso Tczew (Dirschau). Qui la strada \u00e8 sbarrata da sentinelle (in uniforme francese), che rifiutano di parlare in lingue diverse dal polacco, e una barriera simile \u00e8 stata eretta al piccolo villaggio di Muhlhaus, prima di entrare di nuovo nel territorio di Danzica. Il risultato \u00e8 che quest'area \u00e8 tagliata fuori dal commercio e dal porto. Nonostante probabilmente non servir\u00e0 a cambiare il risultato del plebiscito, sarebbe a mio parere desiderabile comunicare al governo di Varsavia che la loro attuale politica potr\u00e0 difficilmente portarli a guadagnare voti.\"\nSir Horace Rumbold, ministro britannico a Varsavia, scrisse a Curzon il 5 marzo 1920, affermando che le Commissioni Plebiscitarie in Allenstein e Marienwerder \"si sentivano isolate sia dalla Polonia che dalla Germania\" e che le autorit\u00e0 polacche stavano detenendo le scorte di carbone e petrolio per quei distretti. Sir Horace ebbe un incontro con il Ministro polacco degli Affari Esteri, M. Patek, che dichiar\u00f2 la sua contrariet\u00e0 al comportamento dei suoi concittadini e \"si dichiar\u00f2 contro la rigidit\u00e0 delle autorit\u00e0 militari polacche.\"\nIl 10 marzo 1920, Beaumont scrisse delle numerose e continue difficolt\u00e0 poste dagli ufficiali polacchi e aggiunse che \"le malignit\u00e0 tra polacchi e tedeschi e l'irritazione dovuta all'intolleranza polacca verso gli abitanti tedeschi del Corridoio (ora sotto il loro dominio), di gran lunga peggiore di ogni intolleranza tedesca verso i polacchi, stanno crescendo al punto che \u00e8 impossibile credere che l'attuale configurazione dei confini possa essere permanente... Si pu\u00f2 affermare, in via confidenziale, che neanche le pi\u00f9 rosee aspettative economiche potrebbero spingere i tedeschi a votare i polacchi. Se la frontiera non \u00e8 soddisfacente oggi, lo sar\u00e0 ancora di meno quando dovr\u00e0 essere spostata da questo lato (del fiume), senza linee naturali da seguire, tagliando fuori la Germania dalle rive del fiume ed entro un miglio da Marienwerder, che voter\u00e0 di per certo tedesco. Non conosco alcuna frontiera simile creata da alcun trattato.\"\nI polacchi iniziarono a rafforzare le proprie posizioni e Rumbold rifer\u00ec a Curzon il 22 marzo 1920 che il Conte Przezdziecki, ufficiale del Ministero degli Esteri polacco, aveva detto a Sir Percy Loraine (1\u00b0 Segretario della Delegazione di Sua Maest\u00e0 a Varsavia) che i polacchi contestavano l'imparzialit\u00e0 delle Commissioni Inter-alleate e affermavano che il governo polacco avrebbe potuto rifiutarsi di riconoscere i risultati dei Plebisciti.\nPropaganda.\nEntrambe le parti iniziarono una campagna di propaganda. I tedeschi fondarono diverse associazioni regionali sotto il nome di \"Ostdeutsche Heimatdienst\", che contavano circa 220.000 membri. Portarono l'attenzione sulla storia della Prussia e sulla lealt\u00e0 allo Stato prussiano, ed utilizzarono anche pregiudizi contro la cultura polacca e sull'arretratezza economica della Polonia. Rennie, il Commissario britannico in Allenstein, fece rapporto l'11 marzo 1920, affermando che \"in quelle parti che toccano la frontiera polacca \u00e8 in corso una forte propaganda tedesca\" e che \"la Commissione sta facendo tutto ci\u00f2 che pu\u00f2 per impedire agli ufficiali tedeschi del distretto di prendere parte alla propaganda nazionale collegata al plebiscito. Sono state pertanto emesse ordinanze e istruzioni in tal senso.\"\nRennie rifer\u00ec a Curzon al Ministero degli Esteri britannico, il 18 febbraio 1920, che i polacchi, che avevano preso il controllo del Corridoio fino al Mar Baltico, avevano completamente \"distrutto la ferrovia, il telegrafo e le linee telefoniche. Il Colonnello Lomas, capo del Ministero delle Comunicazioni, \u00e8 partito per Varsavia per negoziare con le autorit\u00e0 polacche e per cercare di rimediare a questi fatti.\"\nRennie rifer\u00ec l'11 marzo 1920 che il Console Generale Polacco, Dr. Lewandowski, di circa 60 anni ed ex chimico, che aveva un negozio a Pozna\u0144 (Posen), era arrivato. Rennie afferma: \"Apparentemente ha poca esperienza della vita da ufficiale, e subito dopo il suo arrivo ha iniziato ad inviare messaggi alla Commissione, spesso in linguaggio stravagante, dichiarando che l'intera popolazione polacca del distretto era terrorizzata da anni e pertanto era incapace di esprimere i propri sentimenti. Devo dire che il comportamento del Dr. Lewandowski non \u00e8 sempre conforme alle regole, e pu\u00f2 essere esemplificato dall'incidente avvenuto la scorsa domenica al momento dell'esposizione della bandiera polacca all'ufficio consolare. Lewandowski era stato riconosciuto solo quattro giorni prima e, senza dare avviso della propria intenzione alla Commissione, procedette a fare sventolare la propria bandiera dal suo ufficio, situato nello stesso edificio del Ministero per la Propaganda polacco. Al vedere ci\u00f2, la popolazione manifest\u00f2 il proprio risentimento. Fu chiamata la polizia, che entr\u00f2 nel palazzo e rimosse la bandiera. Tuttavia, alle 4 del pomeriggio la bandiera sventolava di nuovo e la polizia dovette sostare fuori dall'edificio per impedire tumulti fino alle 17, quando la bandiera fu tolta. Feci notare a Lewandowski che doveva prestare pi\u00f9 attenzione alla sua delicata posizione ... e aggiunsi che era desiderabile che il suo ufficio non fosse situato nello stesso palazzo dell'Ufficio della Propaganda polacca.\"\nLe attivit\u00e0 illecite iniziarono gi\u00e0 dall'11 marzo 1920: il Conte di Derby rifer\u00ec una decisione del Consiglio Alleato degli Ambasciatori a Parigi di interrogare il governo polacco riguardo alle violazioni delle frontiere al distretto di Marienwerder da parte dei soldati polacchi.\nBeaumont rifer\u00ec da Marienwerder alla fine di marzo che \"non era stato effettuato alcun cambiamento nei metodi della propaganda polacca. Si tengono riunioni occasionali, ma sono frequentate solo da polacchi in piccoli gruppi.\" Continu\u00f2: \"Proseguono gli atti e gli articoli violenti contro tutto ci\u00f2 che c'\u00e8 di tedesco nel neonato quotidiano polacco: questo \u00e8 l'unico metodo pacifico adottato per persuadere gli abitanti delle aree a votare per la Polonia.\"\nI polacchi stabilirono un Comitato (non ufficiale) della Masuria per il Plebiscito (Mazurski Komitet Plebiscytowy) il 6 giugno 1919, sotto la presidenza di Juliusz Bursche, poi vescovo della Chiesa Evangelica in Polonia. C'era anche un Comitato (non ufficiale) della Varmia (Warmi\u0144ski Komitet Plebiscytowy). Essi sostennero che i masuriani della Varmia e della Masuria erano vittime da molto tempo della germanizzazione, ma gli etnici polacchi ora avevano l'opportunit\u00e0 di liberarsi dal dominio prussiano.\nDopo il voto, i polacchi si sentirono svantaggiati dalla stipula del Trattato di Versailles, che autorizz\u00f2 coloro che erano nati nell'area del plebiscito, ma non vi vivevano, a farvi ritorno per votare. Circa 152.000 persone in pi\u00f9, in questo modo, parteciparono al voto. Vi \u00e8 confusione se questa sia stata una condizione imposta da Germania o Polonia; ci si sarebbe potuti aspettare che molti \"Ruhrpolen\" (polacchi emigrati nella regione della Ruhr) avrebbero votato per la Polonia, ma gran parte di essi vot\u00f2 per la Germania. La delegazione polacca sostenne che questa fosse stata una condizione tedesca, mentre i tedeschi sostennero il contrario.\nIl plebiscito.\nI plebisciti chiesero ai votanti se desideravano che la loro madrepatria rimanesse la Prussia Orientale, parte della Repubblica di Weimar, oppure se volevano divenire parte della Polonia (le alternative per i votanti non furono Germania / Polonia, ma Prussia Orientale / Polonia). Ebbero diritto di voto tutti gli abitanti del distretto in cui si svolse la votazione aventi pi\u00f9 di 20 anni, oppure quelli che erano nati in quell'area prima del 1\u00ba gennaio 1905.\nIl plebiscito si svolse l'11 luglio 1920; a quell'epoca la Polonia sembrava essere sull'orlo della sconfitta nella guerra polacco-sovietica (vedere Miracolo della Vistola). La Prussia tedesca fu in grado di organizzare una campagna propagandistica efficiente, ponendo in essere un lungo programma di germanizzazione. \u00c8 inoltre da notare che il plebiscito mascher\u00f2 la scelta in favore della Germania con il nome regionale della Prussia. L'attivit\u00e0 delle organizzazioni paramilitari tedesche e il sostegno alla posizione tedesca da parte della commissione degli Alleati, che autorizz\u00f2 la Germania a far entrare nei suoi confini 100.000 immigranti da quella regione, contribuirono alla causa tedesca. Pertanto il plebiscito termin\u00f2 con una grande maggioranza di voti per la Prussia; solo una piccola parte del territorio in cui si svolse il voto fu assegnato alla Polonia.\nRisultati.\nI risultati furono pubblicati dalla Polonia; pertanto il nome polacco \u00e8 scritto prima.\nOlsztyn/Allenstein.\nRisultati della regione di Olsztyn/Allenstein:\nAventi diritto al voto: 425.305. Validi: 371.189. Affluenza: 87,31%\nPer onorare il numero eccezionalmente alto di voti per la Germania nel distretto di Oletzko, con due voti per la Polonia rapportati a 28.625 per la Germania, la principale citt\u00e0 Marggrabowa (citt\u00e0 del Margravio) cambi\u00f2 nome in \"Treuburg\" (in tedesco: \"Castello della Fedelt\u00e0\") nel 1928, e anche il distretto effettu\u00f2 lo stesso cambiamento di nome nel 1933.\nNei villaggi di Lubstynek (Klein Lobenstein), Klein Nappern (Czerlin) e Groszki (Groschken) nel Kreis Osterode/distretto di Osterode (Ostr\u00f3da), situati al confine, la maggioranza vot\u00f2 per la Polonia. Dopo il plebiscito, questi villaggi divennero parte della Polonia.\nDato che la Ferrovia Orientale della Prussia, con la linea Danzica-Varsavia, passava nella regione, l'area di Soldau nel Landkreis Neidenburg fu trasferita alla Polonia senza plebiscito, e le fu cambiato nome in Dzia\u0142dowo.\nMarienwerder / Kwidzyn.\nRisultati della regione di Kwidzyn/Marienwerder:\nAventi diritto al voto: 125.090. Voti validi: 104.941. Affluenza: 84,00%\nIl distretto rimase con la Germania (Prussia Orientale) come Regierungsbezirk Westpreussen."}
{"id": "1815676", "revid": "119055010", "url": "https://it.wikipedia.org/wiki?curid=1815676", "title": "Characene", "text": "Il Characene, anche noto come Mesene (in giudeo-aramaico: \u05d7\u05d1\u05dc \u05d9\u05de\u05d0, \"\u1e24evel Yama\", \"Terra mare\"), fu un antico regno ellenistico indipendente o semi-indipendente della Mesopotamia, posto all'estremo sud della fertile regione, in corrispondenza delle foci del Tigri e dell'Eufrate. La sua capitale era Charax Spasinu (Antiochia in Susiana), punto d'incrocio fra India e Mesopotamia. \u00c8 assai probabile che la lingua ufficiale del regno fosse la Koin\u00e8, il greco parlato nelle regioni ellenistiche o ellenizzate.\nCon il crollo dell'Impero persiano archemenide, ad opera di Alessandro Magno, la Mesopotamia pass\u00f2 prima ai Seleucidi poi ai Parti. Il regno nacque all'epoca del re seleucide Antioco IV (175-164 a.C.) come una satrapia; nel 127 a.C. circa il satrapo Aspasine si proclam\u00f2 re. Nel 51 a.C. il regno comprendeva tutti i territori mesopotamici attorno al Golfo Persico. Fu occupato da Traiano e poi pass\u00f2 ai Parti, all'inizio del regno di Vologase IV (anni 150), diventando un regno semi-autonomo; con la caduta dei Parti il regno si disciolse.\nI sovrani del Characene erano ellenistici o ellenizzati ed usavano (secondo i costumi greci) farsi rappresentare su monete coniate conformemente agli standard della monetazione greca, principalmente tetradramme d'argento con legende greche e, successivamente, aramaiche; poich\u00e9 le monete erano datate secondo il calendario seleucide, \u00e8 possibile ricostruire con certezza la successione dei monarchi."}
{"id": "1815680", "revid": "729019", "url": "https://it.wikipedia.org/wiki?curid=1815680", "title": "Battaglia di Turbigo", "text": "La battaglia di Turbigo \u00e8 un episodio della seconda guerra di indipendenza italiana. Fu combattuta il 3 giugno 1859 a Turbigo, fra austriaci e franco-piemontesi provenienti dal Piemonte, il giorno precedente la famosa battaglia di Magenta che apr\u00ec poi ai francesi la strada per la conquista di Milano.\nLa battaglia.\nL'antefatto.\nIl 2 giugno 1859 Napoleone III aveva posto la propria sede al quartier generale di Novara, ma secondo i registri aveva iniziato le operazioni militari della giornata gi\u00e0 alle 9.30 del mattino quando aveva ordinato al Generale Camou di forzare il Ticino per proteggere la costruzione di un ponte che consentisse il passaggio del 2\u00ba Corpo d'Armata comandato dal Generale Mac Mahon.\nLa compagnia giunse a destinazione verso le ore 16.00 e la costruzione di un ponte provvisorio venne completata gi\u00e0 alle 19.30, per una lunghezza totale di 180 metri con passerelle per truppe a piedi, oltrepassando un guado del fiume in corrispondenza della citt\u00e0 di Turbigo.\nContemporaneamente dalla parte austriaca, il Feldmaresciallo Luogotenente Clam Gallas ordina al Maresciallo Cordon di portarsi verso Turbigo per proteggere l'accesso alla Lombardia oltre il Ticino.\nL'occupazione di Turbigo.\nL'occupazione francese della citt\u00e0 di Turbigo ebbe inizio la mattina del 3 giugno grazie alla fortuita presenza del medico del paese, Carlo Brumatti, che offr\u00ec la propria volontaria collaborazione agli invasori francesi.\nQuesti segnal\u00f2 al Generale Men\u00e9que, comandante della 1\u00aa Brigata della 2\u00aa Divisione Camou della Guardia Imperiale le posizioni dei nemici e sulla base di queste indicazioni i francesi riuscirono ad entrare dall'attuale via Roma, riattando il ponte in centro al paese che divide in due settori l'abitato e che era stato fatto saltare il giorno precedente dagli austriaci.\nNel pomeriggio del 3 giugno, Vittorio Emanuele II lascia il quartier generale di Galliate e si dirige verso Turbigo, dove prende sede a Villa Fortuna (a sud est del ponte) e dove concorda le operazioni con Napoleone III e Mac Mahon, stabilendo la famosa divisione dei compiti che vedr\u00e0 il primo impegnarsi sul ponte di San Martino di Trecate ed il secondo su Magenta.\nI combattimenti di Robecchetto e Malvaglio.\nDa Turbigo (dove ad ogni modo i combattimenti si erano conclusi con qualche sparo e qualche palla di cannone), lo scontro si spost\u00f2 velocemente verso la vicina frazione di Robecchetto con Induno dove i reggimenti algerini dell'Impero Francese si scontrarono con orde di cavalleria leggera di ussari ed ulani delle divisioni Urban e Mensdorff provenienti da Castano Primo e dalla zona sopra la vicina frazione di Malvaglio.\nGli scontri a Robecchetto si concentrarono nell'area della Cascina Padregnana e del vicino cimitero locale (e pi\u00f9 precisamente sulla piccola chiesetta di San Vittore che ancora oggi riporta i segni dello scontro) dove morir\u00e0 anche il capitano Ernest Charles Van\u00e9echout, che ancora oggi giace sepolto nel piccolo camposanto.\nConclusione degli scontri.\nVerso le 17.00 terminarono gli scontri nell'area di Turbigo, con una situazione incoraggiante per le forze alleate franco-piemontesi: i francesi occupavano tutta l'area di Turbigo, Robecchetto e Malvaglio oltre a controllare l'accesso al ponte di San Martino di Trecate, mentre i piemontesi avevano accettato il compromesso di ricoprire un ruolo di secondo piano nelle operazioni, arrestandosi a Galliate con Vittorio Emanuele II.\nGli scontri proseguiranno il giorno successivo, il 4 giugno, con la famosa battaglia di Magenta."}
{"id": "1815691", "revid": "1873126", "url": "https://it.wikipedia.org/wiki?curid=1815691", "title": "Bicciolano", "text": "Il bicciolano (\"biciolan\" in piemontese) \u00e8 un biscotto tipico vercellese caratterizzato dalla presenza di una miscela di spezie varie. \u00c8 incluso tra i prodotti agroalimentari tradizionali piemontesi (cod. 262).\nLo stesso nome di Bicciolano \u00e8 anche la maschera tradizionale del carnevale vercellese.\nComposizione.\nLa ricetta dei bicciolani risale ai primi anni del 1800, periodo in cui Carlo Provinciale invent\u00f2 dei biscotti di pasta frolla aromatizzati con una miscela di spezie.\nIngredienti:\nAbbinamenti consigliati.\n\u00c8 un biscotto che si presta ad essere consumato in meditazione, a fine pasto. L'intensa fragranza che sprigiona lo assimila ad un prodotto di piccola pasticceria. Tra i vari vini che si possono abbinare ai bicciolani \u00e8 possibile citare:\nI bicciolani sono inoltre un ottimo accompagnamento al t\u00e8."}
{"id": "1815695", "revid": "33689", "url": "https://it.wikipedia.org/wiki?curid=1815695", "title": "Disco rigido esterno", "text": "Il disco rigido esterno o hard disk esterno \u00e8 una periferica di input/output di un computer o dispositivo di memorizzazione che serve per l'archiviazione di qualunque tipo di \"file\".\n\u00c8 composto generalmente da un normale disco rigido, inserito in un apposito case dotato di porte di connessione verso un personal computer. Sono state utilizzate varie tecnologie di connessione come ad esempio USB, FireWire, SCSI, eSATA.\nLe unit\u00e0 disco fisso esterne sono solitamente disponibili come prodotti integrati preassemblati, ma possono anche essere assemblate combinando un involucro esterno (con USB o altra interfaccia) con un'unit\u00e0 acquistata separatamente. Sono disponibili nelle dimensioni da 2,5 pollici e 3,5 pollici; Le varianti da 2,5 pollici sono in genere chiamate unit\u00e0 esterne portatili, mentre le varianti da 3,5 pollici sono indicate come unit\u00e0 esterne desktop. Le unit\u00e0 \"portatili\" sono confezionate in contenitori pi\u00f9 piccoli e leggeri rispetto alle unit\u00e0 \"desktop\"; inoltre, le unit\u00e0 \"portatili\" utilizzano l'alimentazione fornita dalla connessione USB, mentre le unit\u00e0 \"desktop\" richiedono i blocchi di alimentazione esterni.\nFunzioni come la sicurezza biometrica o interfacce multiple (ad esempio Firewire) sono disponibili a un costo maggiore.\nDescrizione.\nVantaggi.\nIl disco rigido esterno pu\u00f2 essere adottato per diversi motivi:\nDischi rigidi multimediali.\nI dischi rigidi multimediali sono dischi rigidi esterni che permettono un collegamento a riproduttori audio e video, quali televisori, radio, lettori MP3. \nQuesti dischi rigidi hanno un cavo USB in ingresso per interfacciarsi con il computer, prese audio e presa SCART in uscita per il riproduttore collegato. Sono gestiti tramite un telecomando per la scelta dei file, regolare il volume, colore, e le altre opzioni di riproduzione.\nOgni disco rigido esterno multimediale pu\u00f2 essere programmato come registratore di audio e video in alta qualit\u00e0, nel formato che si desidera, dalla periferica cui \u00e8 collegato, tramite presa Scart, normale cavo d'antenna, presa USB. \nSe il televisore oppure il decoder per il digitale terrestre, o altro ricevitore collegato, dispongono di una porta USB, \u00e8 possibile sostituire l'hard disk multimediale con un pi\u00f9 economico hard disk esterno. La porta USB ha un flusso di informazioni che \u00e8 bidirezionale: pu\u00f2 essere usata per leggere contenuti dall'hard disk nel televisore, oppure per registrare dalla TV o dal ricevitore nell'hard disk."}
{"id": "1815698", "revid": "77594", "url": "https://it.wikipedia.org/wiki?curid=1815698", "title": "Governatorato di Addis Abeba", "text": "Il governatorato di Addis Abeba era un territorio dell'Africa Orientale Italiana istituito il 1\u00ba giugno 1936. Comprendeva la capitale dell'Africa Orientale Italiana, Addis Abeba, e i territori vicini. Confinava con l'Amara, con il Galla e Sidama e con l'Harar. Venne soppresso l'11 novembre 1938 con la creazione del governatorato dello Scioa.\nResidenze.\nIl governatorato comprendeva le residenze di Olett\u00e0 e Addis Alem e le vice residenze di Acachi, Ada e Moggio."}
{"id": "1815706", "revid": "838137", "url": "https://it.wikipedia.org/wiki?curid=1815706", "title": "Langmuir", "text": "Il langmuir \u00e8 un'unit\u00e0 di misura utilizzata nella scienza delle superfici in \"ultra alto vuoto\" (UHV). \nPrende il nome dal fisico americano Irving Langmuir. Misura l'esposizione di una superficie ad un gas. La definizione corretta \u00e8:\nPer esempio l'esposizione di una superficie ad un gas alla pressione di 10\u22128 torr per un tempo di 100 secondi corrisponde ad 1 langmuir. \nAssumendo che ogni molecola di gas che giunge sulla superficie vi si attacca, 1 L comporta la formazione di circa un monostrato di molecole di gas adsorbite dalla superficie.\nDerivazione.\nLa pressione su una superficie su cui incidono n particelle al secondo, per unit\u00e0 di superficie, di massa m e velocit\u00e0 media &lt;v&gt; \u00e8:\ncio\u00e8 il doppio della quantit\u00e0 di moto media delle particelle (teorema dell'impulso) per il numero di urti al secondo per unit\u00e0 di superficie.\nDalla teoria cinetica dei gas si ha che:\nquindi:\nSe si ipotizza di essere a temperatura ambiente (298 K) e avere una densit\u00e0 superficiale di atomi z = 3\u00d71018 atomi/cm2 (tipica dei solidi di cui ci si occupa in fisica delle superfici), si ottiene che per avere uno strato completo di atomi depositato sopra la superficie in un secondo, ipotizzando che tutti gli atomi incidenti sulla superficie rimangano appiccicati (\"sticking coefficient\" = 1), la pressione deve essere di 10\u22126 torr."}
{"id": "1815712", "revid": "1793900", "url": "https://it.wikipedia.org/wiki?curid=1815712", "title": "Governatorato dello Scioa", "text": "Il governatorato dello Scioa fu una divisione amministrativa dell'Africa Orientale Italiana. Venne istituito l'11 novembre 1938 con il territorio del governatorato di Addis Abeba e da parti dei territori del governatorati di Galla e Sidama, di Amara e di Harar. Era uno dei 4 governi dell'Africa Orientale Italiana che costituivano l'Impero italiano d'Etiopia.\nFonte.\n\"Annuario Generale 1940, Consociazione Turistica Italiana, Milano, 1940\""}
{"id": "1815713", "revid": "767487", "url": "https://it.wikipedia.org/wiki?curid=1815713", "title": "Blondie (album)", "text": "Blondie \u00e8 l'omonimo album di debutto del gruppo punk, new wave Blondie pubblicato nel 1976 per la Private Stock Records. Il primo singolo \"X Offender\" era originariamente intitolato \"Sex-Offender\" ma, dato che le radio non lo avrebbero trasmesso con questo titolo, venne rinominato. Dopo deludenti vendite i Blondie furono scaricati dalla casa discografica. Il gruppo fu quindi ingaggiato dalla Chrysalis Records che decise di ristampare il disco nel 1977. Il singolo che fece da promozione fu \"Rip Her To Shreds\".\nClassifica.\nAlbum"}
{"id": "1815715", "revid": "80565", "url": "https://it.wikipedia.org/wiki?curid=1815715", "title": "Hard disk esterno", "text": ""}
{"id": "1815718", "revid": "729019", "url": "https://it.wikipedia.org/wiki?curid=1815718", "title": "Malattia di Sever", "text": "La malattia di Sever \u00e8 una forma di osteocondrosi che riguarda il calcagno, le cui manifestazioni ricordano un'altra malattia chiamata sindrome di Osgood-Schlatter.\nEpidemiologia.\nSi manifesta principalmente nei bambini quando lo sviluppo della struttura scheletrica \u00e8 ancora in corso, nella prima decade di et\u00e0, provoca un dolore della parte terminale del calcagno.\nSintomatologia.\nI sintomi tipici sono dolore, arrossamento e tumefazione.\nEsami.\nLa radiografia in questo caso pu\u00f2 portare ad una diagnosi errata, mostra frammentazione.\nTerapia.\nIl trattamento prevede impacchi di ghiaccio, riposo, utilizzo di apparecchi di supporto."}
{"id": "1815720", "revid": "110157", "url": "https://it.wikipedia.org/wiki?curid=1815720", "title": "Bol'\u0161aja Kok\u0161aga", "text": "La Bol'\u0161aja Kok\u0161aga (, \"Grande Kok\u0161aga\"; in lingua mari, \u041a\u0443\u0433\u0443 \u041a\u0430\u043a\u0448\u0430\u043d, \"Kugu Kak\u0161an\") \u00e8 un fiume della Russia europea centrale (oblast' di Kirov e Repubblica dei Mari), affluente di sinistra del Volga.\nDescrizione.\nNasce da alcuni modesti rilievi collinari nella estrema parte sud-occidentale nel Kiknurskij rajon dell'oblast' di Kirov, scorrendo mediamente verso sud in una zona interessata dalla presenza di paludi; sfocia nel Volga da sinistra nel suo medio corso, nel bacino idrico di Samara, 1\u00a0925\u00a0km dalla foce del Volga e 5\u00a0km a nord-est dell'insediamento di Mariinskij Posad. Attraversa, lungo il suo corso, le cittadine di Kiknur e San\u010dursk. Il fiume ha una lunghezza di 294\u00a0km, l'area del suo bacino \u00e8 di 6\u00a0330\u00a0km\u00b2.\nIl suo maggior tributario \u00e8 il fiume Bol'\u0161oj Kundy\u0161, che confluisce dalla destra idrografica.\nLa Bol'\u0161aja Kok\u0161aga \u00e8 gelata, in media, dai primi di novembre a met\u00e0 aprile."}
{"id": "1815721", "revid": "1793900", "url": "https://it.wikipedia.org/wiki?curid=1815721", "title": "Governatorato dell'Eritrea", "text": "Il governatorato dell'Eritrea fu un divisione amministrativa dell'Africa Orientale Italiana corrispondente per oltre met\u00e0 del suo territorio all'attuale Repubblica Eritrea.\nIl suo territorio, passato sotto il controllo del Regno Unito nel 1941, comprendeva la Colonia eritrea (corrispondente all'odierna Eritrea che aveva una superficie di 121.320 km\u00b2) creata con l'estensione dei possedimenti italiani sul Mar Rosso nel 1890 e parte dei territori dell'Impero d'Etiopia conquistato dall'Italia nel 1936.\nCommissariati.\nIl territorio dell'Eritrea italiana era diviso in commissariati, a loro volta divisi in \"Residenze\" e \"Vice Residenze\". Poich\u00e9 le varie suddivisioni cambiavano nel tempo, diamo alcune situazioni legate al momento della pubblicazione della situazione stessa.\n1929.\nNel 1929 era divisa nei seguenti 7 commissariati:\n1938.\nNel 1938 era divisa nei seguenti commissariati:"}
{"id": "1815722", "revid": "80339", "url": "https://it.wikipedia.org/wiki?curid=1815722", "title": "Bol\u0161aja Kok\u0161aga", "text": ""}
{"id": "1815725", "revid": "287204", "url": "https://it.wikipedia.org/wiki?curid=1815725", "title": "Bol'saja Koksaga", "text": ""}
{"id": "1815726", "revid": "80339", "url": "https://it.wikipedia.org/wiki?curid=1815726", "title": "Bolsaja Koksaga", "text": ""}
{"id": "1815727", "revid": "80339", "url": "https://it.wikipedia.org/wiki?curid=1815727", "title": "Bolshaya Kokshaga", "text": ""}
{"id": "1815729", "revid": "287204", "url": "https://it.wikipedia.org/wiki?curid=1815729", "title": "Plastic Letters", "text": "Plastic Letters \u00e8 il secondo album del gruppo Blondie, pubblicato nel 1978.\nIl disco.\nLe sonorit\u00e0 del disco sono spesso considerate un punto di passaggio tra l'omonimo album di debutto, pi\u00f9 grezze derivanti dal punk rock, ed il successivo Parallel Lines, dal suono pi\u00f9 decisamente new wave.\nTracce.\nLato A\nLato B\nBonus track della riedizione su CD del 1994\nBonus track della riedizione su CD del 2001"}
{"id": "1815739", "revid": "767487", "url": "https://it.wikipedia.org/wiki?curid=1815739", "title": "Sintenia", "text": "Per sintenia si intende l'associazione di due o pi\u00f9 geni in uno stesso cromosoma. Il primo studioso ad usare il termine sintenia per intendere associazione fu Thomas Hunt Morgan, successivamente a ricerche su Drosophila.\nEgli incroci\u00f2 femmine triple-recessive per tre caratteri legati al sesso con maschi \"wild-type\". Alla F1 ottenne femmine \"wild-type\" e maschi tripli-mutanti e alla F2 ottenne una preponderanza di combinazioni parentali. Sapendo che i tre caratteri presi in considerazione erano legati al sesso, Morgan ipotizz\u00f2 che la causa dell'associazione dei tre caratteri nella F2 fosse la loro appartenenza ad uno stesso cromosoma, e fu perci\u00f2 ancora pi\u00f9 interessato a trovare la causa dei fenotipi non parentali nella F2, ovvero la causa della ricombinazione degli alleli nella \nprogenie."}
{"id": "1815741", "revid": "1924342", "url": "https://it.wikipedia.org/wiki?curid=1815741", "title": "Parallel Lines", "text": "Parallel Lines \u00e8 il terzo album del gruppo musicale statunitense Blondie pubblicato nel 1978. \u00c8 stato inserito alla 140\u00aa posizione nella Lista dei 500 migliori album secondo Rolling Stone.\nL'album ha raggiunto la prima posizione nella classifica Official Albums Chart, la seconda nella Billboard Canadian Albums e la sesta nella US Top LPs.\nTracce.\nLato A\nLato B\nBonus track della riedizione su CD del 2001\nBonus track dell'edizione deluxe per collezionisti del 2008"}
{"id": "1815745", "revid": "320578", "url": "https://it.wikipedia.org/wiki?curid=1815745", "title": "Vasiliy Rats", "text": ""}
{"id": "1815747", "revid": "339392", "url": "https://it.wikipedia.org/wiki?curid=1815747", "title": "Sergei Pavlovich Baltacha", "text": ""}
{"id": "1815749", "revid": "773636", "url": "https://it.wikipedia.org/wiki?curid=1815749", "title": "Oratorio della Madonna della Pace ai Cerri Alti", "text": "L\u2019oratorio della Madonna della Pace, noto anche come chiesina o cappella dei Cerri Alti, \u00e8 un edificio religioso situato all'estremit\u00e0 sud-orientale del comune di Grosseto, in localit\u00e0 Cerri Alti.\nPosizione.\nLa cappella \u00e8 situata lungo la strada che conduce a Maiano Lavacchio, nel comune di Magliano in Toscana, e si tratta dell'unica chiesa situata nel comune di Grosseto che non appartiene alla diocesi di Grosseto: essendo ubicata nel territorio parrocchiale della chiesa di Sant'Isidoro a Preselle (comune di Scansano), l'edificio religioso appartiene alla diocesi di Pitigliano-Sovana-Orbetello.\nStoria.\nL'edificio religioso, di origini incerte, sorse come cappella rurale e come luogo di preghiera per i pastori che portavano i loro greggi al pascolo e per i viaggiatori che vi transitavano. La chiesa ha sicuramente subito rifacimenti tra la fine del XIX e gli inizi del XX secolo, come dimostrano i differenti stili architettonici che caratterizzano il luogo di culto. L'edificio \u00e8 stato ricostruito completamente nel 1929, nella forma che ha ancora oggi. Un restauro recente ha riportato l'oratorio agli antichi splendori, dopo che per lungo tempo versava in condizioni non buone.\nDescrizione.\nL'oratorio della Madonna della Pace si presenta come un edificio religioso ad aula unica, con strutture murarie interamente rivestite in intonaco.\nLa facciata principale \u00e8 preceduta da un portico con tetto a capanna che poggia su quattro colonne angolari a sezione quadrata, che copre il portale d'ingresso architravato che si apre al centro della facciata. Al centro della parte superiore si apre un rosone di forma circolare, sopra il quale il tetto di copertura presenta un coronamento sommitale, sopraelevato rispetto alle parti laterali, che culmina con una croce apicale.\nSu ciascuna delle pareti dei fianchi laterali e su quella posteriore si apre una monofora a sesto acuto che, al pari del portico d'ingresso, \u00e8 frutto degli interventi di ristrutturazione dell'inizio del XX secolo."}
{"id": "1815751", "revid": "119991", "url": "https://it.wikipedia.org/wiki?curid=1815751", "title": "Cappella dei Cerri Alti", "text": ""}
{"id": "1815753", "revid": "119991", "url": "https://it.wikipedia.org/wiki?curid=1815753", "title": "Chiesa dei Cerri Alti", "text": ""}
{"id": "1815754", "revid": "119991", "url": "https://it.wikipedia.org/wiki?curid=1815754", "title": "Chiesina dei Cerri Alti", "text": ""}
{"id": "1815757", "revid": "211373", "url": "https://it.wikipedia.org/wiki?curid=1815757", "title": "Canalizzazioni aerauliche", "text": "Le canalizzazioni aerauliche (o canali dell'aria) sono la parte degli impianti di ventilazione, climatizzazione e condizionamento deputate al trasporto e alla distribuzione dell'aria. In genere negli impianti di ventilazione sono destinati al trasporto dell'aria di rinnovo negli ambienti. Negli impianti di climatizzazione e di condizionamento l'aria trasportata, e preventivamente trattata, \u00e8 utilizzata anche come fluido termovettore. \nOggi, se teniamo conto dei vari tipi di materiali presenti sul mercato per la costruzione di canali rettangolari, ottagonali o tondi, distingueremo tre tipologie di canale pi\u00f9 utilizzate:\nCanali in lamiera zincata.\nFra i canali pi\u00f9 diffusi si trovano quelli in lamiera zincata. Varie tipologie di pezzi speciali permettono le transizioni tra le varie forme. Una derivazione a due vie, per esempio, permette di dividere il flusso di aria in due diramazioni diverse. Molte forme prodotte in fabbrica sono disponibili, ma la lamiera zincata pu\u00f2 essere facilmente tagliata e modellata per creare ulteriori sagome quando necessario. I canali in lamiera sono normalmente rivestiti con materassini di lana di vetro o di gomma sia per ridurre le perdite di calore che per ridurre i fenomeni di condensazione del vapore d'acqua presente nell'aria sulla superficie esterna del canale quando viene trasportata aria fredda. Il loro comportamento ai fini antincendio \u00e8 riconosciuto come idoneo nel normale uso anche per strutture ricadenti in categorie con normazione specifica. \nCanali in alluminio pre-isolato.\nOggi, come alternativa ai canali in lamiera zincata isolata, viene utilizzato sempre pi\u00f9 spesso il canale pre-isolato, costruito utilizzando pannelli sandwich in poliuretano espanso. Questo perch\u00e9 i canali e i suoi pezzi speciali possono essere prodotti molto facilmente sia in fabbrica che in cantiere oltre al fatto che non \u00e8 pi\u00f9 necessario prima costruire il canale e poi isolarlo. Fra i vari tipi di pannelli in poliuretano rigido reperibili oggi sul mercato, spicca tra le caratteristiche pi\u00f9 importanti di questi la grande leggerezza del manufatto. Il peso ridotto, stimato all'incirca otto volte meno, rispetto ad un sistema tradizionale permette di ottenere notevoli vantaggi in termini di rispetto delle normative legate alla sicurezza sul lavoro e all'antisismicit\u00e0 delle strutture moderne. I produttori di maggiore spicco sono in grado oggi di offrire al mercato pannelli in grado di sopportare pressioni di esercizio pari a 2000 Pa in classe di tenuta ad alta efficienza (Classe C). In questi particolari pannelli, la schiuma di poliuretano \u00e8 espansa utilizzando solo ingredienti approvati dai protocolli internazionali quali Montr\u00e9al e Kyoto e quindi senza l'utilizzo di gas serra quali i CFC, HCFC, HFC e degli idrocarburi HC. I pannelli di poliuretano sono rivestiti di alluminio su entrambi i lati, con uno spessore che pu\u00f2 variare dai 80 micron per canali da installare internamente agli edifici ai 500 micron per i canali esposti alle intemperie, in modo da garantire le caratteristiche meccaniche del canale. La costruzione del canale incomincia con il plottaggio dei singoli componenti sul pannello. I pezzi sono poi tagliati dal pannello (utilizzando dei pialletti anatomici a 45 gradi), piegati se necessario in modo da ottenere i diversi pezzi speciali ed infine uniti seguendo un processo di incollaggio, pressatura e nastratura. Una volta ottenuti i vari pezzi del sistema aeraulico si possono facilmente unire utilizzando speciali flange. L'installazione di questo tipo di condotte \u00e8 oggi permesso in tutti gli edifici che fanno riferimento alle classi europee di prevenzione incendi (oltre al DM 31 Marzo 2003 se parliamo di Italia). Sono inoltre disponibili anche tecnologie in grado di rendere questi sistemi \"auto-sanificanti\" grazie al drogaggio dell'alluminio utilizzato per i lati interni del manufatto con ioni di argento in zeolite. Tecnologia che vuole fornire un sostanziale aiuto nella prevenzione della SBS (Sick Building Syndrome), nonch\u00e9 nell'importante risparmio economico dei complessi processi di manutenzione. \nTubo flessibile.\nI tubi flessibili possono avere varie conformazioni, anche se per l'utilizzo in impianti aeraulici, per le normali applicazioni viene utilizzato un rivestimento in plastica sostenuto da un'anima di filamento metallico avvolto in modo da ottenere un canale circolare. Spesso viene applicato attorno anche uno strato isolante di lana di roccia con un ulteriore strato plastico per proteggere l'isolante da possibili fenomeni di condensa. I canali flessibili sono molto comodi per unire le bocchette ai canali rigidi principali. Le perdite di carico di questo tipo di canale sono maggiori delle precedenti due tipologie. Per questo motivo i progettisti tendono a ridurre il pi\u00f9 possibile i tratti con questo tipo di canale, limitando anche le curve.\nComponenti di un Canale Aria.\nA parte il canale, un sistema aeraulico completo contiene molti altri componenti.\nGiunto antivibrante.\nUn impianto di canali aeraulici inizia dalla Unit\u00e0 Trattamento Aria (UTA). Visto che le UTA creano evidenti vibrazioni che si propagherebbero lungo tutti i canali arrivando agli occupanti dell'edificio, si inseriscono i giunti antivibranti sul canale, tra la UTA e l'inizio dell'impianto aeraulico. Giunti antivibranti che sono composti da una specie di telo gommato che unisce i due tronchi di canali senza trasmettere le vibrazioni.\nStacchi.\nDal canale principale che parte dalla UTA, si diramano altri canali secondari portando l'aria alle varie uscite, griglie e diffusori nelle varie zone dell'edificio. Quando un impianto \u00e8 fatto in questo modo, i pezzi speciali chiamati Stacchi permettono di prelevare dal canale principale quella parte di flusso d'aria che deve andare nei canali secondari. Gli stacchi possono essere di vario genere e con forme diverse, dal rotondo al rettangolare.\nSerrande.\nGli impianti aeraulici devono spesso avere a disposizione dei sistemi di regolazione che permettano di regolare i volumi di aria nei vari canali. Le serrande, che possono essere sia manuali che motorizzate, rendono questa operazione possibile.\nTerminali.\nI terminali sono le uscite dei canali di mandata o le entrate dei canali di ritorno od estrazione. Per le mandate, i diffusori sono tra i pi\u00f9 utilizzati, anche se le griglie sono molto diffuse nei piccoli impianti."}
{"id": "1815758", "revid": "2039387", "url": "https://it.wikipedia.org/wiki?curid=1815758", "title": "Eat to the Beat", "text": "Eat to the Beat \u00e8 il quarto album del gruppo Blondie pubblicato nel 1979.\nTracce.\nLato A\nLato B\nBonus track della riedizione su CD del 2001"}
{"id": "1815763", "revid": "124008739", "url": "https://it.wikipedia.org/wiki?curid=1815763", "title": "Helo\u00edsa Pinheiro", "text": "Biografia.\nNata a Rio de Janeiro nel 1945 \u00e8 discendente per parte di madre dalla famiglia Oliveira de Menezes, che a sua volta discende dalla famiglia portoghese Gon\u00e7alves de Menezes.\nSecondo la versione pi\u00f9 accreditata, \u00e8 la vera \"ragazza di Ipanema\"; Camminando nel quartiere Ipanema di Rio de Janeiro ispir\u00f2 a Vin\u00edcius de Moraes e Ant\u00f4nio Carlos Jobim le parole della canzone \"Garota de Ipanema\", la cui musica era stata scritta originariamente per un musical.\nQuando apr\u00ec una boutique con il nome di \"A Garota de Ipanema\", le fecero causa gli eredi degli autori Ant\u00f4nio Carlos Jobim e Vin\u00edcius de Moraes, ma \u2013 dopo un'aspra battaglia legale \u2013 vinse la causa e pot\u00e9 mantenere il nome.\nHel\u00f4 Pinheiro fu Playmate brasiliana di Playboy una prima volta nel 1987, e poi ancora nel 2003 in un servizio con sua figlia Ticiane Pinheiro. \nInterpret\u00f2 s\u00e9 stessa in un episodio della telenovela \"Figli miei, vita mia\" e fece pure un'apparizione nella seconda stagione del reality show \"The Amazing Race\".\nVita privata.\nHel\u00f4 si \u00e8 sposata con Fernando Pinheiro, ingegnere, e dalla loro unione sono nati quattro figli: Kiki, modella; Ticiane, modella ed attrice; J\u00f4; e l'unico maschio Fernando Mendes Pinheiro Junior."}
{"id": "1815768", "revid": "2039387", "url": "https://it.wikipedia.org/wiki?curid=1815768", "title": "Autoamerican", "text": "Autoamerican \u00e8 un album del gruppo Blondie pubblicato nel 1980.\nTracce.\nLato A\nLato B\nBonus track sull'edizione in musicassetta \nBonus track della riedizione su CD del 1994\nBonus track della riedizione su CD del 2001"}
{"id": "1815775", "revid": "729019", "url": "https://it.wikipedia.org/wiki?curid=1815775", "title": "Battaglia di Boffalora", "text": "La battaglia di Boffalora (o pi\u00f9 propriamente battaglia di Boffalora sopra Ticino) \u00e8 un episodio della seconda guerra di indipendenza italiana. Fu combattuta il 4 giugno 1859 a Boffalora sopra Ticino, fra la 2\u00aa Armata Austriaca Imperial Regia dell\u2019Impero Austriaco Impero austriaco e L\u2019Armata Francese d\u2019Italia franco-piemontesi provenienti dal Piemonte. Rappresenta una fase della pi\u00f9 nota Battaglia di Magenta che si concluse poche ore pi\u00f9 tardi proprio nell\u2019abitato di Magenta, a pochi chilometri di distanza da Boffalora.\nAntefatto.\nDopo lo scoppio della guerra tra il Piemonte e l'Austria, il feldmaresciallo Ferencz Gyulai attendeva che i franco-piemontesi attraversassero il fiume Ticino nell'area attorno a Piacenza, tratto in inganno da alcune mosse tattiche fatte dalle truppe di Napoleone III nell'area. Quando gli austriaci realizzano essere troppo tardi per spostare le proprie truppe e che la trappola francese aveva avuto gi\u00e0 i suoi primi effetti a Vigevano ed Abbiategrasso, decidono di retrocedere lungo la linea tra il Naviglio Grande ed il Ticino.\nGi\u00e0 nella notte tra il 2 ed il 3 giugno i francesi avevano iniziato a creare un nuovo punto di passaggio con un ponte di barche della lunghezza di 180 metri di fronte a Turbigo, sostenendo i primi scontri e consentendo il passaggio del II Corpo d'armata al comando del generale Mac Mahon con l\u2019intento di spingersi verso Magenta. Napoleone III era appostato pi\u00f9 a sud sulla direttrice Novara-Magenta, pronto ad attraversare il Ticino sul Ponte di San Martino in concomitanza dell\u2019arrivo delle divisioni di Mac Mahon da Turbigo. Mac Mahon giunto in terra lombarda, divideva le proprie forze in due direttrici di attacco: il generale Espinasse verso Marcallo con Casone ed il generale De La Moutterouge verso Boffalora sopra Ticino dove anche gli austriaci si stavano portando per cercare di tamponare l'invasione nemica.\nLa battaglia.\nLe operazioni militari a Boffalora sopra Ticino iniziarono il 3 giugno quando in paese si insediava stabilmente il 1\u00ba Corpo d'Armata dell'esercito imperiale comandato dal feldmaresciallo luogotenente conte Eduard Clam-Gallas. Egli aveva provveduto a minare l'antico ponte che si trovava in centro all'abitato (risalente al 1603) con l'intenzione di farlo saltare qualora i francesi avessero tentato di raggiungere il milanese attraverso il confine a Boffalora.\nI francesi si erano divisi in due colonne: la prima colonna aveva l\u2019ordine di forzare il Ticino a Turbigo per poi dirigersi il giorno dopo verso sud-est (Battaglia di Turbigo del 3 giugno). La seconda colonna al giungere della prima colonna all\u2019altezza di Boffalora avrebbe superato il Ticino attraverso il ponte di San Martino nei pressi di Boffalora e Magenta. La prima colonna giunse nei pressi di Boffalora il primo pomeriggio del 4 giugno dove si scontrava con le forze austriache poste a difesa dell\u2019abitato. I francesi della seconda colonna all\u2019udire i primi colpi di artiglieria della prima colonna si spinsero a Boffalora attraverso i sentieri che conducevano dalla vallata del Ticino sino nei pressi delle cascine Bevilacqua, Venegoni e Cucchiani dove ebbero i primi scontri.\nVerso le 12.00 gli austriaci avevano preventivamente fatto saltare con l\u2019esplosivo il ponte sul Naviglio, i francesi del 2\u00ba Reggimento dei granatieri del colonnello D\u2019Alton, supportati dai volteggiatori, giunsero in paese ma si resero conto che l'attraversamento del ponte si presentava pi\u00f9 complesso del previsto dal momento che su di esso erano puntate una batteria di artiglieria e una batteria di razzi. I francesi riuscirono a gettare una passerella di fortuna sui resti del ponte. Il reggimento dei tiratori algerini (\"turcos\") e il 45\u00b0 di linea si precipitarono a questo punto all'assalto delle batterie d'artiglieria costringendoli alla fuga verso le 15.00..\nUna cronaca dettagliata degli eventi di quel giorno ci viene fornita direttamente dal parroco di Boffalora dell'epoca, Francesco Maria Bodio, il quale segu\u00ec lo svolgersi della battaglia dal campanile della chiesa parrocchiale di Santa Maria della Neve, annotazioni ancora oggi presenti nel \"Chronicon\" parrocchiale."}
{"id": "1815776", "revid": "17654", "url": "https://it.wikipedia.org/wiki?curid=1815776", "title": "Ivan Mane Jarnovi\u0107", "text": ""}
{"id": "1815784", "revid": "309289", "url": "https://it.wikipedia.org/wiki?curid=1815784", "title": "Malaja Kok\u0161aga", "text": "La Malaja Kok\u0161aga (, \"Piccola Kok\u0161aga\"; in lingua mari, \u0418\u0437\u0438 \u041a\u0430\u043a\u0448\u0430\u043d, \"Izi Kak\u0161an\") \u00e8 un fiume della Russia europea centrale (Repubblica dei Mari), affluente di sinistra del Volga.\nDescrizione.\nNasce dall'estremo lembo sudoccidentale della catena di rilievi collinari degli Uvali della Vjatka (\"Vjatskie Uvaly\"), scorrendo con direzione mediamente meridionale in una regione pianeggiante in alcuni tratti paludosa, sfociando nel Bacino di Samara, nel medio corso del Volga dalla sinistra idrografica, alcuni chilometri a valle di Mariinskij Posad. L'unica citt\u00e0 di rilievo toccata nel suo corso \u00e8 Jo\u0161kar-Ola, capitale della Repubblica Autonoma dei Mari El. Il fiume ha una lunghezza di 194\u00a0km, l'area del suo bacino \u00e8 di 5\u00a0160\u00a0km\u00b2.\nCome gli altri fiumi della zona, \u00e8 gelato da novembre ad aprile."}
{"id": "1815785", "revid": "287204", "url": "https://it.wikipedia.org/wiki?curid=1815785", "title": "Malaja Koksaga", "text": ""}
{"id": "1815786", "revid": "80339", "url": "https://it.wikipedia.org/wiki?curid=1815786", "title": "Malaya Kokshaga", "text": ""}
{"id": "1815787", "revid": "212348", "url": "https://it.wikipedia.org/wiki?curid=1815787", "title": "Sarod", "text": "Il Sarod \u00e8 uno strumento cordofono pizzicato usato originariamente nella musica indiana. Insieme al sitar \u00e8 lo strumento predominante nella musica tradizionale dell Hindustan (nord dell'India, Pakistan, Bangladesh).\nLo strumento.\nDescrizione.\nHa la cassa armonica semisferica e il piano armonico pergamena e un largo manico dove c'e una cordiera triangolare. Le corde principali sono 4 di bordone e 4 melodiche."}
{"id": "1815788", "revid": "599013", "url": "https://it.wikipedia.org/wiki?curid=1815788", "title": "Michela Voltan", "text": "Alta 180 cm, giocava come guardia-ala. Ha giocato in Serie A1 con Vicenza e Napoli.\nCarriera.\nHa esordito nella massima serie con l'Associazione Sportiva Vicenza, nel 1989-90: in quella stagione ha totalizzato 3 punti in 7 partite di campionato.\nNel 2003-04 gioca con la Phard Napoli, ma trova poco spazio nel quintetto titolare.\nNel 2005-06 va alla Virtus Cagliari, con cui gioca un biennio. Nel 2006-07 vince la Coppa Italia di Serie A2 con la Juventus Basket Pontedera.\nHa allenato le giovanili del basket Vicenza. Nella stagione 2011-2012 ha allenato le giovanili del basket under 13 di Camisano Vicentino."}
{"id": "1815791", "revid": "1543377", "url": "https://it.wikipedia.org/wiki?curid=1815791", "title": "Marion Ravenwood", "text": "Marion Ravenwood (nata nel 1909) \u00e8 un personaggio immaginario che appare per la prima volta nel film del 1981 \"I predatori dell'arca perduta\".\nInterpretata da Karen Allen, entra nella storia quando Indiana Jones va a farle visita in Nepal chiedendole aiuto, poich\u00e9 ha bisogno di un artefatto in suo possesso originariamente appartenuto a suo padre, il professore ed archeologo Abner Ravenwood (il mentore di Indy), in grado di localizzare l'Arca dell'Alleanza. Dopo 27 anni di assenza il personaggio ritorna in \"Indiana Jones e il regno del teschio di cristallo\" ancora una volta interpretato dalla Allen.\nRavenwood ebbe una relazione con Indiana Jones nel 1926, che fin\u00ec bruscamente quando il padre di lei scopr\u00ec la loro storia. Sicuramente la pi\u00f9 \"avventurosa\" e spigliata delle donne che hanno preso parte agli episodi della saga, Marion mostra in pi\u00f9 di un'occasione di saper tenere testa ad Indiana. \u00c8 allenata nelle gare di resistenza all'alcol e parla (oltre all'inglese) il nepalese, oltre che indipendente, impavida e dotata di forza interiore. Nel 1957 Marion e Indiana Jones convolano finalmente a nozze.\nBiografia.\nIl padre di Marion, Abner Ravenwood, era un insegnante di archeologia e mentore del giovane Indiana Jones, con il quale ha vissuto molte avventure. Jones e Marion si innamorarono durante queste avventure (il periodo in cui questo accadde non \u00e8 mai stato specificato). Jones si allontan\u00f2 bruscamente dalla famiglia Ravenwood nel 1926. Il libro guida di \"Indiana Jones\" afferma che Marion \u00e8 nata il 23 marzo 1909, stimando che aveva circa 16-17 anni quando la storia d'amore fin\u00ec; Jones ne avrebbe dovuti avere all'incirca 27. Durante \"I predatori dell'arca perduta\" Marion accusa Jones affermando: \u00bbEro una bambina! Ero innamorata! \u00c8 stata una grossa carognata!\u00bb. Rotti i contatti con entrambi Jones ha fatto ritorno negli Stati Uniti d'America concentrandosi sulla sua carriera di professore di archeologia, mentre Marion e suo padre si trasferirono in Nepal ed avviarono una taverna locale.&lt;br&gt;In \"I predatori dell'arca perduta\", ambientato nel 1936, Marion si ritrova in contatto con Jones quando egli le chiede un artefatto trovato da suo padre. Riluttante all'inizio, decide di collaborare quando il nazista Toht le chiede lo stesso pezzo. Nell'immediato combattimento Jones, Toht ed i suoi scagnozzi mandano la taverna a fuoco. Marion aiuta cos\u00ec Jones a salvare l'Arca dell'Alleanza dalle mani dei nazisti; nel frattempo la coppia riprende la relazione. Jones continu\u00f2 poi a cercare reperti archeologici mentre Marion lavor\u00f2 come giornalista prima di aprire un bar a New York chiamato \"The Raven's Nest\". Un giorno nei due anni successivi decisero di sposarsi e, all'insaputa di Indiana, concepirono un figlio.&lt;br&gt;Jones interruppe la relazione una settimana prima delle nozze, credendo che non sarebbe potuta durare a causa dei suoi continui viaggi. Marion si spos\u00f2 allora con un aviatore di nome Colin Williams, presentatole da Indiana stesso. Nel film \"Indiana Jones e il regno del teschio di cristallo\" (2008), ambientato nel 1957, i sovietici la catturano assieme ad Harold Oxley, un vecchio amico di Indiana che l'ha aiutata quando \u00e8 stata lasciata dallo stesso Indy, nel tentativo di trovare uno dei mitici teschi di cristallo. Marion manda suo figlio, Mutt, a cercare Jones. Nel corso del film Marion rivela che Mutt \u00e8 il figlio di Indy. I tre alla fine riportano il teschio alla citt\u00e0 di Akator e Marion e Jones convolano alle tanto attese nozze.\nConcepimento e creazione.\nLo sceneggiatore Lawrence Kasdan chiam\u00f2 il personaggio come la nonna di sua moglie e scelse il cognome ispirandosi a Ravenwood Lane in California. Spielberg in principio voleva che ad interpretare il ruolo fosse la sua fidanzata Amy Irving. Sean Young fece un'audizione per il ruolo, Barbara Hershey venne presa in considerazione, mentre Debra Winger rifiut\u00f2 la parte. Steven Spielberg scelse infine Karen Allen dopo aver visto la sua performance in \"Animal House\". La Allen fece delle scene di prova assieme a Tim Matheson e John Shea, prima che il ruolo di Indiana venisse assegnato a Harrison Ford.&lt;br&gt;Il personaggio di Marion che aveva in mente Kasdan era molto complesso, per esempio era davvero interessata a Belloq nella prima bozza dello script. Lei e Paul Freeman hanno aggiunto un po' di commedia nella scena di seduzione all'interno della tenda. Allen \u00e8 arrivata con le proprie idee riguardanti il passato del personaggio, riguardanti per esempio cosa successe a sua madre, la sua avventura romantica con Indiana in giovane et\u00e0 e il tempo trascorso in Nepal; Spielberg descrisse ci\u00f2 come \"un film completamente diverso\".&lt;br&gt;Dopo che \"I predatori dell'arca perduta\" fu distribuito, Spielberg rivolle la Allen in \"Indiana Jones e il tempio maledetto\", ma George Lucas decise che Indiana avrebbe avuto un differente intrigo amoroso in ogni film. Nel corso degli anni '90 Lucas viet\u00f2 all'autore Rob MacGregor di inserire il personaggio nel suo libro della serie di Indiana Jones per Bantam Books. \"Come Indy ha conosciuto Marion? Cosa \u00e8 successo durante i loro primi incontri? George voleva tenere queste informazioni in serbo per il futuro. Forse le ritroveremo nel quarto film\", \u00e8 una speculazione fatta da MacGregor. Frank Darabont afferm\u00f2 che fu sua l'idea di far tornare Marion ne \"Il regno del teschio di cristallo\" durante il periodo in cui stese una sceneggiatura, dal 2002 al 2004.\nPersonalit\u00e0.\nMarion \u00e8 una donna orgogliosa a cui non piace mostrare le proprie emozioni, adottando invece un atteggiamento di cinismo incallito. Anche se non le piace ammetterlo, ha un lato tenero ed \u00e8 rimasta profondamente ferita quando Indy l'ha abbandonata dieci anni prima. Altrettanto a suo agio in un bar, in una sala da ballo o in una rissa, Marion mostra una costante adattabilit\u00e0 all'ambiente circostante, ed \u00e8 una delle poche persone che pu\u00f2 agire come partner dell'intrepido Indiana Jones. Di solito \u00e8 brava a improvvisare con gli oggetti: il tronco in fiamme durante lo scontro nel bar; pentole, padelle e cestini al Cairo; le zeppe e la mitragliatrice nella scena dell'aereo; eccetera.&lt;br&gt;Forte di spirito e dotata di un buon senso della strada, Marion \u00e8 in grado di tenere testa a uomini nelle gare di bevute e pu\u00f2 lanciare un gancio destro efficace. Amava suo padre ma era amareggiata quando \u00e8 rimasta bloccata in Nepal a causa del suo lavoro. Mentre Ren\u00e9 Emile Belloq trovava Marion attraente, aveva anche l'intelligenza necessaria a una donna per attirare la sua attenzione. Per Indiana Jones, la prima cosa che ha notato di Marion sono stati i suoi occhi azzurri. Anche se c'erano molte donne nella sua vita dopo che si erano lasciati, confess\u00f2 a Marion che condividevano tutte lo stesso problema di non essere lei.&lt;br&gt;Marion \u00e8 una donna dura e autosufficiente, che non si fa intimidire dagli uomini e in grado di prendersi cura di s\u00e9 stessa quando la situazione lo richiede."}
{"id": "1815793", "revid": "767487", "url": "https://it.wikipedia.org/wiki?curid=1815793", "title": "Poligono di Tockoe", "text": "Il poligono di Tockoe (pron. \"T\u00f2zzkaie\", in russo \u0422\u043e\u0301\u0446\u043a\u0438\u0439 \u043f\u043e\u043b\u0438\u0433\u043e\u0301\u043d) \u00e8 un poligono nucleare militare creato nel settembre del 1941 a nord del villaggio di Tockoe (Totskoye nella traslitterazione anglosassone), situato a 40\u00a0km da Buzuluk nell'Oblast' di Orenburg, Russia (negli Urali meridionali) sotto la giurisdizione del Distretto Militare degli Urali Meridionali.\nDurante il 1954, test nucleari furono condotti nel poligono di Totskoye durante i quali circa 45.000 persone, tra le quali soldati Sovietici e prigionieri, furono esposti alle radiazioni di un ordigno nucleare due volte pi\u00f9 potente di Little Boy, la bomba nucleare sganciata su Hiroshima nove anni prima. Alle 9:33 del 14 settembre 1954, un Tupolev Tu-4 sovietico sganci\u00f2 una bomba nucleare da 40 chilotoni dalla quota di 8.000 m, la quale esplose a 350 m sul poligono di Totskoye, a 13\u00a0km dal villaggio di Totskoye.\nL'esperimento fu simile ad altri eseguiti da Stati Uniti d'America, Unione Sovietica, Regno Unito e altre potenze nucleari, e fu pensato per mettere alla prova l'efficacia di soldati e strutture militari in caso di guerra nucleare. Coinvolse la 270\u00aa Divisione Fucilieri, 320 velivoli, 600 carri armati e 600 mezzi di trasporto truppe. I villaggi nei pressi del poligono furono evacuati, e il Ministro della Difesa Georgij \u017dukov prov\u00f2 l'impatto dell'onda d'urto da un bunker antiatomico sotterraneo. Cinque minuti dopo l'innesco dell'ordigno nucleare fu ordinato agli aerei di bombardare il sito dell'esplosione, e tre ore dopo (in seguito al tracciamento dell'area radioattiva) fu ordinato ai mezzi corazzati di praticare la presa di un'area ostile in seguito ad un attacco nucleare.\nSi ritiene che migliaia di persone siano morte a causa delle radiazioni, sia nell'immediato che negli anni a seguire. Il pilota che controllava il Tu-4 svilupp\u00f2 una leucemia, mentre il suo co-pilota fu colpito da un cancro alle ossa. Non esistono stime ufficiali che mostrino quanti dei 45.000 uomini mandati al poligono morirono a causa del test. A coloro che furono esposti alle radiazioni venne negato ogni tipo di cura, e i loro fogli matricolari vennero falsificati perch\u00e9 apparisse che stavano prestando servizio altrove, tenendo cos\u00ec il test avvolto nel segreto.\nTamara Zlotnikova, una deputata della Duma di Stato, ritiene che i danni causati dall'esperimento siano enormi, e sta aiutando i sopravvissuti nella lotta per ottenere un risarcimento per quanto essi hanno sub\u00ecto. Uno studio effettuato dal Ministero della Salute sulle citt\u00e0 con i peggiori problemi in campo sanitario ha messo Orenburg al secondo posto su 88 citt\u00e0: ancora oggi, infatti, l'incidenza di alcuni tipi di cancro in questo centro abitato distante circa 200\u00a0km dal poligono, \u00e8 doppia persino rispetto a quella delle vittime di \u010cernobyl'. Comunque \u00e8 possibile che anche gli alti livelli di inquinamento del fiume Ural contribuiscano ai problemi sanitari riscontrati ad Orenburg.\nPi\u00f9 di mezzo secolo dopo questo argomento viene ancora tenuto sotto stretta sorveglianza dal governo federale. Le forze dell'ordine locali continuano a tormentare i giornalisti che cercano di ottenere filmati girati nel poligono. L'esercitazione divenne di dominio pubblico solo nel 1993. Nemmeno i soldati che vi presero parte sapevano di che cosa si trattasse, dato che era stato loro detto che ci sarebbe stata una esplosione \"simile\" a quella di un ordigno nucleare. La popolazione locale non fu mai oggetto di indagini mediche, sebbene molte patologie siano state notate da allora. Il governo si compliment\u00f2 con gli abitanti del posto per il loro eroismo nel fornire uno scudo nucleare alla Patria.\nIn Russia il 14 settembre \u00e8 considerato il giorno della creazione dello scudo nucleare dello Stato."}
{"id": "1815794", "revid": "45891", "url": "https://it.wikipedia.org/wiki?curid=1815794", "title": "Commissariato regionale di Hamasien", "text": ""}
{"id": "1815795", "revid": "149587", "url": "https://it.wikipedia.org/wiki?curid=1815795", "title": "Commissariato regionale del Sera\u00e8", "text": ""}
{"id": "1815796", "revid": "149587", "url": "https://it.wikipedia.org/wiki?curid=1815796", "title": "Commissariato regionale di Acchel\u00e8 Guz\u00e0i", "text": ""}
{"id": "1815800", "revid": "697352", "url": "https://it.wikipedia.org/wiki?curid=1815800", "title": "The Best of Blondie", "text": "The Best of Blondie \u00e8 un album raccolta del gruppo Blondie pubblicato nel 1981.\nTracce.\nVersione nordamericana.\nLato A\nLato B\nVersione internazionale.\nLato A\nLato B"}
{"id": "1815801", "revid": "1543377", "url": "https://it.wikipedia.org/wiki?curid=1815801", "title": "Chopard", "text": "Chopard \u00e8 una azienda svizzera di orologi di lusso, gioielleria ed accessori, fondata nel 1860 da Louis-Ulysse Chopard.\nStoria.\nL'azienda nacque a Sonvilier nel 1860 da Louis-Ulysse Chopard, all'epoca ventiquattrenne, che apr\u00ec un laboratorio di orologeria di alta precisione, in particolare orologi da tasca e da polso. In poco tempo i suoi prodotti divennero celebri anche nell'Europa dell'est, in Scandinavia, e in Russia dove annovera tra i suoi clienti lo Zar Nicola II.\nNel 1920 il nipote del fondatore, Paule-Andr\u00e8 Chopard, trasfer\u00ec la sede della ditta a Ginevra, capitale della \"Haute Horlogerie\", dandole cos\u00ec una ubicazione pi\u00f9 consona al carattere cosmopolita della sua clientela.\nDal 1963 l'azienda \"Chopard\" pass\u00f2 in mano a Karl Scheufele III, discendente di una dinastia di orologiai e gioiellieri tedesca, che port\u00f2 l'azienda ad un grande sviluppo, facendola diventare uno dei nomi pi\u00f9 quotati e prestigiosi nei settori dell'alta orologeria e della gioielleria.\nI figli di Karl Scheufele sono gli attuali presidenti dell'azienda: Caroline Gruosi-Scheufele \u00e8 responsabile delle collezioni donna e della gioielleria, mentre il fratello Karl-Friedrich gestisce le collezioni uomo e la Chopard Manufacture, il sito di produzione dei movimenti L.U.C. con sede a Fleurier.\nTra le icon realizzate dalla maison svizzera troviamo l\u2019Happy Diamonds, orologio - gioiello lanciato nel 1976 che per la prima volta introduce dei diamanti mobili, lasciati liberi tra due vetri zaffiri trasparenti. Nel 1980 il St. Moritz, stupefacente modello sportivo in acciaio; il Luna D\u2019Oro nell'84, orologio da polso con calendario perpetuo e indicazione retrograda. Nel 1993 debutta a collezione Happy Sport, e nel 2014, il L.U.C Tourbillon QF Fairmined, il primo modello realizzato con oro etico certificato.\nIl brand Chopard realizza anche altri accessori luxury, tra cui occhiali da sole e da vista per uomo e per donna, in licenza al marchio De Rigo. O ancora pelletteria, cravatte, foulard e profumi.\nResponsabilit\u00e0 sociale.\nChopard ha contribuito alla ricerca medica, prendendo parte alle raccolte fondi di numerose fondazioni benefiche, fra le quali anche la \"\"Elton John AIDS Foundation\", con la quale coopera ininterrottamente sin dal 1993. La Chopard infatti ha lanciato sul mercato nel corso degli anni numerosi orologi ad edizione limitata, firmati dall'artista inglese, i cui introiti sono stati poi devoluti in beneficenza.\nCaroline Gruosi-Scheufele \u00e8 la responsabile del supporto nei confronti delle altre organizzazioni caritatevoli, come l'\"International Jos\u00e9 Carreras Foundation\" che si occupa della lotta contro la leucemia, la \"Sabrina foundation for sick children\"\" o la fondazione del Principe Carlo del Galles.\nDal 2013 Chopard ha avviato il progetto The Journey of Sustainable Luxury, in partnership con Eco-Age di Livia Firth, il cui obbiettivo \u00e8 avviarsi verso una produzione pi\u00f9 sostenibile sul fronte sociale e ambientale. La strategia prevede garanzie di eticit\u00e0, che attestino la provenienza delle materie prime, per garantire che provengano da un commercio equo e che non finanzi guerre civili e lavoro minorile. Approvvigionamento sostenibile, utilizzo di oro fairmined e controlli da enti certificati sono i punti cardini del progetto.\nRestauro a Cinecitt\u00e0.\nNel 2014 Chopard ha promosso e partecipato come main sponsor a un importante intervento di restauro dell\u2019ingresso dei celebri studi cinematografici di Cinecitt\u00e0, in collaborazione con Cinecitt\u00e0 Studios e l'Istituto Luce Cinecitt\u00e0, con l'obiettivo di restituire alla facciata l\u2019aspetto originario del 1937, quando la citt\u00e0 del cinema venne inaugurata. I lavori sono stati ultimati nell'autunno dello stesso anno, e l'inaugurazione della nuova facciata della cosiddetta Fabbrica dei sogni si \u00e8 tenuta alla vigilia del IX Festival del Film di Roma, con la presenza di Caroline Scheufele, co-presidente di Chopard, e vip del calibro della Principessa Isabella Borromeo, Ornella Muti, lo scenografo Dante Ferretti, Luisa Ranieri. Molte le attrici e gli attori, come Ginevra Elkann, Margherita Buy, Paola Cortellesi e Michele Placido. Oltre al ripristino della celebre facciata, che si insierisce in una collaborazione pi\u00f9 ampia di durata triennale, il progetto prevede la restaurazione dei film cult che sono stati girati proprio a Cinecitt\u00e0; oltre tremila di cui una cinquantina vincitori dell'Oscar.\nCollaborazioni.\nChopard e l'azienda newyorchese William Goldberg Diamond Corporation di recente hanno stabilito una stretta collaborazione. Infatti dal 2006 Chopard ha iniziato la produzione di una nuova linea di orologi di lusso, creati con i preziosissimi diamanti Ashoka, forniti dalla William Goldberg Diamond Corporation. Questa nuova linea, chiamata \"Chopard Ashoka Watch Collection\" comprende sei differenti orologi.\nInoltre dal 1997 Chopard collabora anche con il Festival di Cannes. Caroline Scheufele ed il suo team infatti hanno ridisegnato il \"Golden Palm award\". Inoltre dal 2001, ogni anno viene assegnato il \"Chopard Trophy\" all'attore ed all'attrice rivelazione dell'anno.\nDurante la manifestazione, le celebrit\u00e0 indossano gioielli Chopard e per segnare il sessantesimo anniversario del festival nel 2007, in collaborazione con Valentino \u00e8 stata creata una collezione chiamata \"Red Carpet Collection\", ispirata alle celebrit\u00e0 di Cannes.Ogni anno, in occasione del festival, la maison di alta gioielleria propone una collezione in edizione limitata per omaggiare la manifestazione cinematografica, le Red Carpet Collections. Il tema \u00e8 sempre diverso e i pezzi proposti sono nello stesso numero dell'edizione corrente del festival di Cannes, nel 2020 per la settantatreesima edizione il tema della collezione era la natura, e il numero di pezzi 73. Anche se il festival \u00e8 stato sospeso a causa dell'emergenza covid-19 Chopard ha disegnato e prodotto la collezione. Tra i testimonial pi\u00f9 famosi che hanno sfoggiato i gioielli Chopard troviamo la modella e attrice Priyanka Chopra, l'attrice Olivia Colman, Allison Janney, e tanti altri.\nChopard \u00e8 inoltre importante sponsor di celebri manifestazioni automobilistiche tra cui la rievocazione storica della Mille Miglia e il Grand Prix de Monaco Historique.\nNel 2020 Chopard crea un orologio per rendere omaggio all'Italia. Il design dell'edizione limitata della nuova collezione Happy Sport \u00e8 ispirato alla bandiera tricolore, che ripropone nei \"dancing diamonds\" e in svariati dettagli."}
{"id": "1815804", "revid": "83531", "url": "https://it.wikipedia.org/wiki?curid=1815804", "title": "Gran Premio di Gran Bretagna 1979", "text": "Il Gran Premio di Gran Bretagna 1979 \u00e8 stata la nona prova della stagione 1979 del Campionato mondiale di Formula 1. Si \u00e8 corsa sabato 14 luglio 1979 sul Circuito di Silverstone. La gara \u00e8 stata vinta dallo svizzero Clay Regazzoni su Williams-Ford Cosworth; per il vincitore si tratto del quinto ed ultimo successo in carriera, mentre per il team Williams si tratt\u00f2 del primo successo in Formula 1. Ha preceduto sul traguardo i francesi Ren\u00e9 Arnoux su Renault e Jean-Pierre Jarier su Tyrrell-Ford Cosworth.\nVigilia.\nOrganizzazione della gara.\nL'evento venne organizzato dalla Royal Automobile Club insieme a BRDC e Silverstone Circuit, mentre il ruolo di sponsor ufficiale fu assunto dalla Marlboro. Come gare di contorno alla Formula 1 vennero previsti gli appuntamenti di Formula 3, Turismo e ProCar, oltre a una rassegna di auto storiche.\nVista l'elevata aspettativa di presenza di pubblico vennero aggiunte nuove tribune alle curve \"Stowe\" e \"Copse\".\nAspetti tecnici.\nLa Wolf impieg\u00f2 nuovamente la WR7. Vi furono gli esordi per la McLaren M29, affidata al solo John Watson e la Merzario A4, vetture \"wing car\", ispirate dalla Lotus 79. Dal suo canto la Lotus abbandon\u00f2 il progetto della 80 e torn\u00f2 ad affidare anche a Mario Andretti la vecchia 79.\nIl Circuito di Silverstone ospit\u00f2, nella solita alternanza con Brands Hatch, per la diciassettesima volta il Gran Premio di Gran Bretagna, valido come prova del campionato mondiale.\nAspetti sportivi.\nL'Alfa Romeo salt\u00f2 l'appuntamento di Silverstone, ma conferm\u00f2 la presenza nel successivo Gran Premio di Germania.\nNei test effettuati sul tracciato britannico nella settimana precedente il gran premio il miglior tempo venne fatto segnare da Alan Jones su Williams in 1'12\"7, tempo di ben 6\"9 pi\u00f9 basso rispetto al record ufficiale.\nJames Hunt, che aveva appena abbandonato il mondiale di F1, debutt\u00f2 come commentatore tecnico per la BBC.\nQualifiche.\nResoconto.\nNella prima giornata di prove ufficiali si conferm\u00f2 Alan Jones su Williams, che fece segnare 1'11\"88, ben sei secondi e mezzo in meno rispetto al tempo fatto da James Hunt due anni prima. Jones precedette le due Renault e le due Brabham. La casa di Frank Williams fu favorita dal particolare trattamento riservatogli dalla Goodyear. Jody Scheckter fu costretto a utilizzare il muletto, avendo danneggiato la vettura titolare con un testacoda alla \"Stowe\".\nAl venerd\u00ec Jones non miglior\u00f2 il suo tempo ma si conferm\u00f2 in \"pole\". Questa fu la prima \"pole position\" sia per il pilota che per la Williams, nonch\u00e9 per una vettura col numero 27. Un pilota australiano tornava a conquistare questo traguardo dal Gran Premio di Spagna 1970, con Jack Brabham. L'altro pilota della Williams, Clay Regazzoni, s'inseriva in seconda fila. Riccardo Patrese distrusse in parte la sua vettura per un incidente alla \"Becketts\", e fu costretto a partecipare alle prove con una vecchia Arrows A1, anzich\u00e9 con il nuovo modello A2.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAl via Clay Regazzoni prese la testa della gara, seguito da Alan Jones e Jean-Pierre Jabouille mentre, nelle retrovie, Elio De Angelis fu autore di una partenza anticipata. Nel corso del primo giro sia Jones che Jabouille attaccarono Regazzoni alla \"Stowe\", riuscendolo a passare uno all'interno e l'altro all'esterno della curva. Poco dopo anche Nelson Piquet cerc\u00f2 di attaccare il ticinese, ma senza successo. Al termine del primo giro comandava perci\u00f2 Jones, seguito da Jabouille, Regazzoni, Piquet, Niki Lauda e Mario Andretti.\nNelson Piquet si ritir\u00f2 al secondo giro per un testacoda alla \"Woodcote\", mentre Ren\u00e9 Arnoux pass\u00f2 Mario Andretti. Jacques Laffite perse inoltre tre posizioni a favore delle due Ferrari e Carlos Reutemann. Ancora un giro e Arnoux pass\u00f2 anche Lauda, in crisi coi freni, che dovette cedere il passo anche a Villeneuve, e un giro dopo, anche a Jody Scheckter. La gara dell'austriaco termin\u00f2 al giro 12 col ritiro.\nAl giro 15 un errore nella cambiata cost\u00f2 una posizione a Gilles Villeneuve, a favore di Jody Scheckter. Due giri dopo Jean-Pierre Jabouille, che era secondo, fu costretto a una sosta ai \"box\", per cambiare gli pneumatici, e sprofondare cos\u00ec nelle retrovie. La classifica vedeva sempre primo Jones, seguito da Clay Regazzoni, Ren\u00e9 Arnoux, Jody Scheckter, Gilles Villeneuve, Jacques Laffite e John Watson.\nAl 34\u00ba giro un rimontante Jacques Laffite pass\u00f2 Villeneuve alla \"Woodcote\", e tent\u00f2 il sorpasso anche su Scheckter un giro dopo. Il sudafricano resistette, ma venne poi passato al giro 36. Al trentanovesimo giro Alan Jones, che comandava con tranquillit\u00e0 la gara, fu costretto al ritiro per un guasto al motore. Prese il comando il suo compagno di scuderia Clay Regazzoni, che tornava a condurre una gara iridata dal GP di Long Beach 1976.\nAl giro 42 Laffite fu costretto a una sosta ai \"box\" per un problema alle candele. Rientr\u00f2 in pista undicesimo. Ora, dietro al ticinese, si trovava sempre Ren\u00e9 Arnoux, seguito dalle due Ferrari e da Jean-Pierre Jarier. Dietro al francese vi era Watson, autore di una bella rimonta.\nAl giro 51 anche Villeneuve fu costretto a una sosta, dove gli vennero cambiati gli pneumatici: torn\u00f2 in pista settimo. Al sessantaquattresimo giro Jean-Pierre Jarier pass\u00f2 Scheckter e conquist\u00f2 la terza posizione. Un giro dopo e l'altro ferrarista Gilles Villeneuve si ritir\u00f2 per un problema all'impianto di alimentazione. Scheckter, con degli pneumatici ormai consunti, non rientr\u00f2 ai \"box\", come richiesto dalla sua scuderia, ma prosegu\u00ec fino al termine anche se venne passato anche da Watson. Al termine della gara il sudafricano si lament\u00f2 di non essere stato avvisato dal muretto dell'avvicinarsi di Watson.\nVinse Clay Regazzoni, per la quinta e ultima volta nel mondiale. Per la Williams fu il primo successo, diventando cos\u00ec la ventisettesima scuderia capace nell'impresa, dopo che nel gran premio precedente era stato il turno della Renault.Ren\u00e9 Arnoux, secondo, conquist\u00f2 il suo secondo podio, mentre Jean-Pierre Jarier, terzo, conquist\u00f2 il terzo e ultimo podio della carriera in F1.\nSul podio Clay Regazzoni, per un accordo con gli sponsor arabi della sua scuderia, festeggi\u00f2 bevendo succo d'arancia.\nRisultati.\nI risultati del gran premio furono i seguenti:"}
{"id": "1815806", "revid": "1345932", "url": "https://it.wikipedia.org/wiki?curid=1815806", "title": "Ghiacciaio Blue", "text": "Il ghiacciaio Blue \u00e8 un ghiacciaio lungo circa 50\u00a0km situato nella regione centro-occidentale della Dipendenza di Ross, nell'Antartide orientale. Il ghiacciaio, il cui punto pi\u00f9 alto si trova a circa , si trova nell'entroterra della costa di Scott e ha origine dal versante settentrionale della sella Armitage, nel versante orientale della dorsale Royal Society, da dove fluisce verso nord, separando la dorsale Royal Society, a ovest, dai colli Denton, a est, e virando poi verso nord-est per poi gettandosi nel canale McMurdo, poco a sud del ghiacciaio pedemontano Bowers.\nLungo il suo percorso, il flusso del ghiacciaio Blue \u00e8 arricchito da quello di diversi altri ghiacciai, tra il Salient, l'Hooker e il Lister.\nStoria.\nIl ghiacciaio Blue \u00e8 stato scoperto nel corso della spedizione Discovery, condotta dal 1901 al 1904 e comandata da Robert Falcon Scott, ed \u00e8 stato cos\u00ec battezzato in virt\u00f9 del colore particolarmente blu del suo ghiaccio al momento dell'osservazione."}
{"id": "1815807", "revid": "146644", "url": "https://it.wikipedia.org/wiki?curid=1815807", "title": "Blue Glacier", "text": ""}
{"id": "1815810", "revid": "466539", "url": "https://it.wikipedia.org/wiki?curid=1815810", "title": "Israel Putnam", "text": "Biografia.\nPutnam nacque il 7 gennaio 1718 nel villaggio di Salem, oggi Danvers (contea di Essex), nel Massachusetts. Di lui, fino al suo arruolamento nell'esercito, sappiamo poco. Nel 1755 si un\u00ec all'esercito inglese per combattere la Guerra dei sette anni contro la Francia sul teatro americano. Nel 1758, durante una battaglia, venne catturato dai nativi americani, alleati dei francesi. Tornato a combattere si scontr\u00f2 col capo trib\u00f9 Pontiac tra il 1763 ed il 1764.\nTorn\u00f2 a prendere le armi durante la guerra d'indipendenza con gli americani. Si distinse particolarmente nella battaglia di Bunker Hill, combattuta il 17 giugno 1775, e per questo venne promosso sul campo generale. Tra il 22 ed il 27 agosto 1776 fu al comando delle truppe americane nella battaglia di Long Island, che port\u00f2 all'occupazione inglese della citt\u00e0 di New York. Nel maggio del 1777 assunse invece il comando delle difese delle Hudson Hoghlands.\nIl suo declino cominci\u00f2 nell'ottobre dello stesso anno quando venne indagato da una commissione d'inchiesta per la perdita dei forti Montgomery e Clinton. Fu assolto ma George Washington lo tolse dagli incarichi di comando. L'abbandono definitivo delle forze armate arriv\u00f2 nel 1779, quando fu colpito da una paralisi. Si ritir\u00f2 a vita privata nella cittadina di Pomfret (contea di Windham), nel Connecticut, e mor\u00ec a Brooklyn il 19 maggio 1790."}
{"id": "1815815", "revid": "1297654", "url": "https://it.wikipedia.org/wiki?curid=1815815", "title": "Raffaello Vanni", "text": "Biografia.\nInizialmente fece pratica con il padre, Francesco Vanni, che mor\u00ec nel 1610. Successivamente fu inviato a Roma e raccomandato da Antonio Carracci. Indi divent\u00f2 seguace di Pietro da Cortona.\nFu membro dell'Accademia di San Luca dal 1655 e ne fu \"principe\" dal 1658 al 1660.\nSuo fratello, Michelangelo Vanni, \u00e8 noto per aver inventato un processo di colorazione del marmo.\nOpere.\nDipinse una \"Nascita della Vergine\" per la chiesa di Santa Maria della Pace. Nella basilica di Santa Maria del Popolo affresc\u00f2 le lunette della Cappella Chigi.\nUn matrimonio di Santa Caterina \u00e8 a Palazzo Pitti.\nAltre opere di Raffaello Vanni si trovano a:"}
{"id": "1815816", "revid": "729019", "url": "https://it.wikipedia.org/wiki?curid=1815816", "title": "Eduard Clam-Gallas", "text": "Biografia.\nEduard Clam-Gallas, figlio primogenito del conte Christian Christoph Clam-Gallas, entr\u00f2 nell'esercito austriaco nel febbraio del 1823 col grado di sottotenente in un reggimento di ussari. Divenne dal 1831 primo corazziere del 1\u00ba Reggimento di Corazzieri e fu promosso nel 1835 a Maggiore, nel 1840 a Colonnello e nel 1846 a Maggiore Generale e Generale di Brigata a Praga.\nNel 1848, il 18 gennaio, venne in Italia per la prima volta col compito di comandare una brigata al comando di Radetzky distinguendosi negli scontri della prima guerra d'indipendenza italiana di Santa Lucia, Vicenza e Custoza. A Milano si concentr\u00f2 negli attacchi dei rivoltosi a Porta Ticinese (specificatamente in piazza Sant'Eustorgio) ed a Porta Tosa ove comand\u00f2 due battaglioni. Per questi suoi meriti gli venne riconosciuta la medaglia dell'Ordine Militare di Maria Teresa ed ottenne il grado di Feldmaresciallo Luogotenente. Nel 1849 divenne comandante delle truppe che si scontrarono con successo contro gli insurrezionalisti ungheresi guidati da J\u00f3zef Bem, ricevendo nel 1850 il comando del 1\u00ba Corpo d'Armata boemo. Il 17 aprile 1853 divenne consigliere privato dell'imperatore Francesco Giuseppe.\nNel 1859, dato il suo brillante stato di servizio conquistato dieci anni prima, partecip\u00f2 alla seconda guerra d'indipendenza italiana prendendo parte alle battaglie di Magenta e Solferino e San Martino. Dopo questi scontri lasci\u00f2 il campo di battaglia, anche a causa delle gravi ferite subite e venne destinato a comandante generale di stanza a Praga. Dedicatosi all'attivit\u00e0 amministrativa, nel 1861 divenne membro della corte imperiale ed il 14 maggio di quell'anno venne promosso al grado di generale di cavalleria, ricevendo dall'anno successivo l'ordine del Toson d'oro. Nel 1865, entr\u00f2 nello Stato Maggiore dell'imperatore Francesco Giuseppe.\nTornato sul campo di battaglia nel 1866 dovette affrontare una grave sconfitta nell'ambito della guerra austro-prussiana ad opera del potente esercito tedesco, fatto che lo port\u00f2 di fronte alla corte marziale, dalla quale si salv\u00f2 per merito della propria posizione sociale. Venne costretto ad abbandonare la carriera dell'esercito il 23 marzo di quell'anno e si ritir\u00f2 a vita privata, rinunciando a qualsiasi rendita o pensione da parte dello stato che lo aveva cos\u00ec umiliato da costringerlo ad abbandonare la sua vocazione militare.\nTrascorse gli ultimi anni della sua vita nella sua propriet\u00e0 di Fr\u00fddlant, sulle montagne della Boemia, dove aveva sposato nel 1850 Clotilde (1828-1899), figlia ed erede del principe Joseph Franz von Dietrichstein. Con questo atto egli divenne, tra l'altro, cognato di Alessandro di Mensdorff, Primo ministro dell'Impero e gi\u00e0 suo compagno d'arme nella battaglia di Magenta."}
{"id": "1815818", "revid": "198277", "url": "https://it.wikipedia.org/wiki?curid=1815818", "title": "The Hunter (Blondie)", "text": "The Hunter \u00e8 un album del gruppo Blondie pubblicato nel 1982.\nTracce.\nLato A:\nLato B:\nBonus Track (1994 &amp; 2001 CD reissues)"}
{"id": "1815819", "revid": "62004", "url": "https://it.wikipedia.org/wiki?curid=1815819", "title": "Kelme (ciclismo)", "text": ""}
{"id": "1815821", "revid": "1851848", "url": "https://it.wikipedia.org/wiki?curid=1815821", "title": "Luca Cavallo", "text": "Carriera.\nProveniente dalle giovanili del , ha esordito in Serie A il 18 aprile 1993, nella partita -Genoa, conclusasi sull'1-1.\nDopo due campionati di massima serie con i rossoblu (26 presenze), ha proseguito la carriera prevalentemente in Serie B, categoria nella quale ha totalizzato 287 presenze e 8 reti con le maglie di , Genoa, , , , e .\nNella stagione 2002-2003 si aggiudica il campionato cadetto con il Siena, ma non viene confermato nell'annata successiva in massima serie tornando per la terza volta in carriera ad indossare la maglia del Genoa.\nDopo il ritiro.\nNella stagione calcistica 2010-2011 \u00e8 stato allenatore degli \"Allievi\" dell'.\nNel novembre del 2012 diventa responsabile del settore giovanile del Rivasamba, altro club del Levante ligure militante in Eccellenza Liguria. Il 29 ottobre 2013 ne assume la guida della prima squadra in Eccellenza Liguria 2013-2014 ma il 10 marzo 2014 viene esonerato dopo la sconfitta con il Cogoleto.\nDall'estate del 2014 allena il Paniliakos, squadra che milita nella Serie B greca. La squadra \u00e8 ultima in classifica e il 25 ottobre viene sostituto da Ilias Fyntanis.\nNel luglio 2015 allena la selezione degli svincolati.\nIn possesso del patentino UEFA A, diventa il responsabile della Polisportiva Golfo del Tigullio di Chiavari e della scuola calcio della Lavagnese; inoltre ha avuto modo di organizzare il Milan e Fiorentina Camp a Bragno e il City Camp di Rossiglione sua citt\u00e0 natale. \nNel luglio del 2020 diventa allenatore del Pro Favara, club dell\u2019Eccellenza siciliana.\nLa squadra si trova nelle primissime posizioni prima dello stop dovuto al COVID-19 con la successiva scelta di non riprendere l\u2019attivit\u00e0 sportiva a marzo.\nIl 27 luglio 2021 viene ufficializzato come nuovo allenatore del , club dell\u2019Eccellenza laziale. Il 12 ottobre, dopo la sconfitta sul campo della capolista Vis Sezze e aver raccolto 7 punti in 4 partite viene esonerato.\nVita privata.\nVive a Chiavari e ha un\u2019impresa edile.\nSuo figlio Manuel, nato nel 2004 e di ruolo portiere, nel giugno del 2021 debutta in Serie D con la nei minuti finali dell\u2019ultima partita di campionato contro il ."}
{"id": "1815823", "revid": "256896", "url": "https://it.wikipedia.org/wiki?curid=1815823", "title": "Festival dell'Economia", "text": ""}
{"id": "1815825", "revid": "228587", "url": "https://it.wikipedia.org/wiki?curid=1815825", "title": "Once More into the Bleach", "text": "Once More into the Bleach \u00e8 un album del gruppo Blondie pubblicato nel 1988.\nTracce.\nUK CD\nUS CD"}
{"id": "1815827", "revid": "709565", "url": "https://it.wikipedia.org/wiki?curid=1815827", "title": "I Famosi 5 - Casi misteriosi", "text": "I Famosi 5 - Casi misteriosi \u00e8 una serie animata prodotta da Marathon Media, France 3 e Chorion, basata sulla serie omonima di romanzi di Enid Blyton. La serie \u00e8 andata in onda in Italia il 21 giugno 2008 su Disney Channel.\nPersonaggi.\nProtagonisti della serie sono 4 ragazzi, due maschi (Max, figlio di Julian, e Dylan, figlio di Dick) e due femmine (Jo, figlia di George, e Allie, figlia di Anne), figli dei componenti della banda dei cinque, e il loro cane Timmy che avventura dopo avventura dovranno risolvere intriganti misteri."}
{"id": "1815829", "revid": "767487", "url": "https://it.wikipedia.org/wiki?curid=1815829", "title": "Sposatevi ragazzi", "text": "Sposatevi ragazzi (\"Wedding Rehearsal\") \u00e8 un film del 1932 diretto da Alexander Korda."}
{"id": "1815832", "revid": "258114", "url": "https://it.wikipedia.org/wiki?curid=1815832", "title": "Acquavite di vinaccia", "text": ""}
{"id": "1815833", "revid": "439868", "url": "https://it.wikipedia.org/wiki?curid=1815833", "title": "Marchese di Ferrara", "text": ""}
{"id": "1815841", "revid": "1543377", "url": "https://it.wikipedia.org/wiki?curid=1815841", "title": "F\u00e9lix Gonz\u00e1lez-Torres", "text": "Fu influenzato dall'arte minimalista e dalle posizioni politiche del suo periodo d'attivit\u00e0. Cresciuto a Cuba si trasfer\u00ec a New York dove espose dal 1990 presso la Andrea Rosen Gallery, fino alla sua morte avvenuta per complicazioni dovute all'AIDS. Le sue opere, molte delle quali invitano il visitatore a portarne via una parte e che vedono fra i materiali l'uso di lampadine, orologi, carta, caramelle, son considerate una rappresentazione del suo rapporto con l'AIDS. Una serie di opere permettono al visitatore di portare via delle caramelle poste in un dispenser in un angolo della sala, altre distribuiscono sottili fogli di plastica trasparente o stampe in serie. I dispenser sono riempiti non appena il loro contenuto diminuisce. La lettura pi\u00f9 diffusa dei lavori di Gonz\u00e1lez-Torres vuole che i cambiamenti delle sue opere, le lampadine fulminate, l'esaurimento delle caramelle, siano una metafora del processo di morte. Nel 1991 ha esposto un uovo riempito con 315\u00a0kg di caramelle alla liquirizia a forma di proiettile rimettendo in discussione ed al centro dell'attenzione dell'opinione pubblica statunitense la sua posizione riguardo alla Guerra del Golfo, ma una delle sue opere pi\u00f9 famose, Senza Titolo del 1991, \u00e8 un cartellone pubblicitario apparso a New York con la fotografia in bianco e nero di un letto vuoto, scattata dopo la morte per AIDS del suo compagno Ross.\nIn un'intervista ha dichiarato: -Quando la gente mi chiede chi sia il mio pubblico, rispondo onestamente, senza girarci intorno, \"Ross. Il mio pubblico era Ross. Il resto della gente viene solo per i lavori\".\nNel 2007 \u00e8 stato ufficialmente scelto per rappresentare gli Stati Uniti alla Biennale di Venezia. L'unico altro rappresentante statunitense postumo fu Robert Smithson nel 1982.\nLa crisi dell'Aids e l'attivismo artistico.\nNei primi anni ottanta, in reazione ai governi conservatori negli Stati Uniti, nel Regno Unito e nella Germania dell'ovest ci fu una rinascita dell'arte politica progressista. Vari eventi scatenarono questa reazione, il pi\u00f9 tragico per il mondo dell'arte fu l'epidemia dell'Aids, l'indifferenza dei governi nei confronti di questo problema e l'individuazione degli omosessuali come capro espiatorio.\nL'estetica di Felix Gonzalez-Torres.\nMolte opere di Felix Gonzalez-Torres consistono in accumulazioni di caramelle e pile di manifesti di carta, che noi possiamo prendere e portare via. Sono opere che non espongono il proprio processo di costruzione, ma la forma della loro presenza tra un pubblico.\nLa forza dell'artista sta nella sua abilit\u00e0 a strumentalizzare delle forme e nella sua capacit\u00e0 di sfuggire alle identificazioni comunitarie per raggiungere il cuore dell'esperienza umana. Sicuramente Gonzalez-Torres \u00e8 il primo artista a porre in modo convincente le basi di un'estetica omo-sensuale. L'omosessualit\u00e0 dell'artista, non si chiude ad un'affermazione comunitaria, ma si fa, invece, modello di vita condivisibile da tutti e a cui ognuno pu\u00f2 identificarsi.\nIl numero due \u00e8 onnipresente. Basta pensare a opere come: Untitled (perfect lovers) 1991, una coppia di orologi fermi alla stessa ora; Untitled 1991, due cuscini su unletto sfatto con ancora il segno di un corpo; Untitled (March 5th)#1 1991, due specchi posti uno di fianco all'altro; Untitled (March 5th)#2 1991, due lampadine nude fissate alla parete i cui fili si intrecciano. La solitudine non \u00e8 mai rappresentata dall'uno ma dall'assenza del due, per questo motivo la sua opera \u00e8 importante nella rappresentazione della coppia. Gonzalez-Torres racconta, dall'inizio alla fine, la storia di una coppia, quindi di una coabitazione. L'incontro e l'unione (tutti i paia); la conoscenza dell'altro (i \"ritratti\"); la vita in comune, rappresentata come una ghirlanda di istanti felici (le lampadine); la malattia (alcune stampe e le perle); infine la morte (la tomba di Stein e Toklas a Parigi).\nL'artista cubano raffigura uno spazio di intersoggettivit\u00e0, che \u00e8 quello che esploreranno pi\u00f9 avanti gli artisti del decennio successivo, tra cui: Rirkrit Tiravanija, Philippe Parreno, Dominique Gonzalez-Foerster, Douglas Gordon, Liam Gillick, Jorge Pardo. Anche se sviluppano tematiche differenti hanno tutti in comune lo spazio dei rapporti umani.\nFelix Gonzalez-Torres, morto a causa dell'AIDS, ha radicato il suo lavoro in una coscienza acuta della durata, della sopravvivenza delle emozioni pi\u00f9 impalpabili. Il centro della sua pratica si basa sullo scambio e sulla condivisione. Ogni opera ha una fortissima carica allusiva che rimanda costantemente alla nostra volont\u00e0 di non vedere, di negare inconsciamente la possibilit\u00e0 della malattia.\nLa messa a disposizione delle cose non comporta necessariamente la loro banalizzazione: in un mucchio di caramelle dell'artista c'\u00e8 una continua oscillazione tra la forma e la sua sparizione programmata, tra bellezza visiva e modestia dei gesti, tra meraviglia infantile e complessit\u00e0 dei livelli di lettura.\nL'aura delle opere d'arte si \u00e8 spostata verso il suo pubblico. Ogni opera crea attorno a s\u00e9 una collettivit\u00e0 istantanea di spettatori-partecipanti. Gli spettatori sono incitati dall'artista a prendere parte al lavoro, ad attivare l'opera.\nFelix Gonzalez-Torres pone molta cura nei confronti del pubblico. Per questo motivo non sono presenti schizzi-disegni preparatori dei suoi lavori. L'artista non voleva assolutamente che le persone dovessero trovarsi di fronte l'insicurezza che precede la formazione degli oggetti. Inoltre, influenzato da Brecht, mantiene una certa distanza, lascia il tempo allo spettatore di riflettere e pensare. Distrugge il piacere delle rappresentazione e della narrazione scorrevole. Lo scopo \u00e8 coinvolgere intellettualmente lo spettatore, informarlo, provocarlo.\n\u201cIo ho bisogno dello spettatore, dell'interazione del pubblico. Senza pubblico i miei lavori sono nulla. Il pubblico completa i miei lavori: gli chiedo di aiutarmi, di prendersi una responsabilit\u00e0, di diventare parte del mio lavoro, di unirsi a me\u201d.\nIl lavoro di Torres \u00e8 autobiografico (anche se il termine \u00e8 limitato visto che parla, come detto prima, della coppia). Durante pi\u00f9 interviste, l'artista afferma che l'incontro con Ross (il suo compagno morto nel 1991) \u00e8 stato fondamentale.\n\u201cL'amore ti d\u00e0 una ragione di vita, ma \u00e8 anche un motivo di panico, si ha sempre paura di perdere quell'amore.(...) Freud ha detto che mettiamo in scena le nostre paure per diminuirle. In un certo senso questa generosit\u00e0 -il rifiuto di una forma statica, della scultura monolitica, a vantaggio di una forma fragile, instabile- era un modo per mettere in scena la mia paura di perdere Ross, che scompariva a poco a poco davanti ai miei occhi.\u201d\nGonzalez-Torres interviene su emozioni inconsce. Nei suoi lavori non \u00e8 mai presente il minimo sovraccarico, la minima insistenza su un effetto. Tutto vi \u00e8 implicito, fluido e discreto. Si potrebbe obiettare che l'artista gioca su emozioni facili, come se la sua estetica virasse al ricatto affettivo; ma quello che conta \u00e8 ci\u00f2 che si fa di questo tipo di emozioni, come l'artista le organizza tra loro e con quali intenzioni.\n\u201cL'arte \u00e8 soprattutto un modo per lasciare una traccia della mia esistenza: io ero qui. Ho avuto fame, sono stato tradito, ero felice, ero triste, mi sono innamorato, ho avuto paura, ho avuto tante speranze, ho avuto un'idea, avevo un buon fine, ecco perch\u00e9 faccio arte.\u201d"}
{"id": "1815843", "revid": "287204", "url": "https://it.wikipedia.org/wiki?curid=1815843", "title": "Eccellenza 1995-1996", "text": "Il campionato italiano di calcio di Eccellenza regionale 1995-1996 \u00e8 stato il quinto organizzato in Italia. Rappresenta il sesto livello del calcio italiano.\nIl campionato \u00e8 strutturato su vari gironi all'italiana su base regionale. Sono ammesse al Campionato Nazionale Dilettanti le vincenti dei rispettivi campionati regionali pi\u00f9 le sette migliori squadre risultanti dai play-off a cui accedono le squadre designate dai vari Comitati Regionali a seguito dei propri regolamenti.\nDa questa stagione anche l'Eccellenza adotta la regola dei 3 punti a vittoria."}
{"id": "1815847", "revid": "149587", "url": "https://it.wikipedia.org/wiki?curid=1815847", "title": "Commissariato regionale di Cheren", "text": ""}
{"id": "1815848", "revid": "869733", "url": "https://it.wikipedia.org/wiki?curid=1815848", "title": "Regno visigoto", "text": "Il regno visigoto fu un regno dell'Europa occidentale tra il V e l'VIII secolo, uno degli stati successori dell'Impero romano, originariamente creato dall'insediamento dei Visigoti in Aquitania (Gallia meridionale). I Visigoti si stabilirono qui su decisione del governo romano, per poi espandersi conquistando la penisola iberica. Il regno rimase indipendente dall'Impero bizantino, il cui tentativo di ristabilire l'autorit\u00e0 romana in Iberia (Spagna) fall\u00ec. All'inizio del VI secolo, i Franchi conquistarono tutta la porzione gallica del regno tranne la Settimania. L'intero regno collass\u00f2 durante l'invasione musulmana proveniente dal Marocco, e alla fine il Regno delle Asturie assunse l'eredit\u00e0 del regno visigoto.\nIl regno era condotto da un monarca eletto, obbligatoriamente di stirpe gota, tramite i consigli datogli dal Senato formato da vescovi e magnati laici. Nonostante numerosi re abbiano tentato di stabilire delle linee ereditarie, nessuno ci riusc\u00ec. I primi re furono ariani e si scontrarono con la Chiesa Romana, ma dopo la conversione dei Visigoti avvenuta al Concilio di Toledo la Chiesa esercit\u00f2 un'enorme influenza sulle questioni secolari. I Visigoti svilupparono la pi\u00f9 ampia legislazione secolare dell'Europa occidentale, la \"Liber Iudiciorum\", che forn\u00ec le basi del diritto spagnolo medievale.\nRegno di Tolosa.\nFondazione del regno visigoto in Gallia.\nTra il 407 e il 409 i Vandali, alleati di Alani e altre trib\u00f9 germaniche quali i Suebi, invasero la penisola iberica. In risposta all'invasione dell'Hispania, Onorio, imperatore d'Occidente, arruol\u00f2 i Visigoti per riconquistare il controllo del territorio.\nAllora il nuovo re, Vallia, sigl\u00f2 un trattato di pace con il generale Flavio Costanzo; in cambio di misure di grano e del territorio della regione d'Aquitania, dai Pirenei alla Garonna, i Visigoti in qualit\u00e0 di alleati ufficiali, ovvero stato vassallo dell'impero (\"foederati\"), si impegnavano a combattere in nome dei romani i vandali, gli Alani e i Suebi, che nel 406 avevano attraversato il fiume Reno e si erano dislocati nella provincia d'Hispania. I Visigoti inoltre restituirono Galla Placidia all'imperatore.\nNel 416 i Visigoti invasero l'Hispania, dove tra il 416 e il 418 distrussero i Vandali silingi (il loro re Fredbal fu inviato a Ravenna, prigioniero), e sconfissero gli Alani cos\u00ec duramente che questi rinunciarono ad eleggere il successore del defunto re Addac e si posero sotto il governo di Gunderico, re dei vandali asdingi, i cui sovrani da allora assunsero il titolo di \"reges vandalorum et alanorum\". Nel 418 i Visigoti si accingevano ad attaccare i Vandali asdingi e i Suebi che si trovavano in Galizia, ma Costanzo li richiam\u00f2 in Gallia, temendo che divenissero troppo potenti e assegn\u00f2 loro altre terre in Aquitania nel 419, la cosiddetta \"Aquitania secunda\", la zona di Tolosa. Questa donazione venne probabilmente fatta con il contratto di \"hospitalitas\", l'obbligo di ospitare i soldati dell'esercito. Il primo insediamento form\u00f2 il nucleo del futuro regno visigoto che si sarebbe espanso fin oltre i Pirenei. Walia stabil\u00ec la propria corte a Tolosa, che divenne cos\u00ec la capitale visigota per il resto del quinto secolo.\nIl regno dei Visigoti in Gallia.\nTeodorico I, succeduto a Vallia, nel 419, complet\u00f2 l'insediamento dei Visigoti in Aquitania, con tutte le difficolt\u00e0 connesse alla spartizione della terra con la popolazione romana. Il re visigoto aveva potere solo sulla sua gente, senza alcuna autorit\u00e0 legale sulla popolazione romana; situazione molto incerta per chi ambiva ad una piena indipendenza politica.\nNel 421, un contingente visigoto, che combatteva con l'esercito romano contro i Vandali, attacc\u00f2 i romani alle spalle durante la battaglia decisiva, permettendo cos\u00ec ai Vandali di riportare un schiacciante vittoria. Nonostante il tradimento, i goti non vennero puniti.\nIn quegli anni, i Visigoti tentarono di espandere i loro territori e nel 425 arrivarono fin sotto le mura di Arles, ma furono respinti da Ezio, comandante supremo delle truppe romane stanziate in Gallia, che li costrinse a rientrare nelle province loro assegnate. Per un certo periodo regn\u00f2 la pace, se si escludono l'infruttuoso tentativo di occupare Arles, di sorpresa, nel 430 e l'assedio di Narbona, dal 436 al 437. Si promosse una politica matrimoniale e, nel 442, una delle figlie di Teodorico fu data in moglie ad Unnerico, figlio di Genserico, re dei Vandali; nel 448 un'altra figlia fu data in moglie al nuovo re dei Suebi, Rechiaro, a cui fu permesso nel 449 di estendere i propri confini a spese dei Romani, nella Lusitania e nella Betica.\nSoltanto sotto la minaccia degli Unni comandati da Attila, il popolo visigoto torn\u00f2 all'antica alleanza coi Romani; nel 451 Attila lasci\u00f2 la Pannonia con un esercito valutato attorno ai uomini, oltrepass\u00f2 il Reno nel giorno di Pasqua e invase la Belgica, proseguendo verso Orl\u00e9ans, dove l'ivi regnante Sangibano, sovrano degli Alani, lo avrebbe accolto; se non che Ezio e l'alleato Teodorico lo precedettero costringendo gli infidi Alani a schierarsi dalla loro parte. Gli Unni allora, di fronte alle mura ben difese, si ritirarono verso est. La battaglia decisiva avvenne in una piana vicino a Chalon, e denominata la Battaglia dei Campi Catalaunici, dove alla fine i Romani di Ezio, e i Goti, guidati prima da Teodorico I, che perse la vita, e poi da suo figlio Torismondo (eletto re su campo di battaglia), che fu fermato da Ezio, permettendo cos\u00ec agli Unni, pur sconfitti, di ritornare nei loro territori indisturbati.\nTorismondo continu\u00f2 la politica nazionale gi\u00e0 adottata dal padre, avendo, forse per il primo, una visione del regno visigoto indipendente da Roma. Soggiog\u00f2 gli Alani della zona di Orl\u00e9ans e tent\u00f2, senza riuscirci, di assoggettare Arles, ma sembra che Ezio spinse i fratelli Teodorico e Federico, filo romani, a rivoltarsi e a fare assassinare Torismondo, nel 453.\nI Visigoti, sotto Teodorico II, continuarono ad essere federati all'impero romano d'occidente conseguendo un'espansione territoriale in Gallia e specialmente nella penisola iberica, dove combatterono i Bagaudi, banditi che infestavano il Tarraconense sconfiggendoli nel 454.\nNel 455, i Visigoti riuscirono a far eleggere imperatore il Magister militum della Gallia, e antico precettore di Teodorico II: Marco Mecillio Avito.\nNel 456, Teodorico II mise insieme un esercito coi suoi alleati Burgundi e sul fiume Orbigo, nei pressi di Astorga, sconfisse il re dei Suebi di Galizia, Rechiaro, che in quello stesso anno aveva attaccato le province romane Betica, Cartaginense e Tarraconense, lo cattur\u00f2 e in quello stesso anno lo giustizi\u00f2, dopo aver favorito l'elezione a re dei Suebi, di Aiulfo. Era l'inizio dell'espansione in Spagna, perch\u00e9 tutti i territori che i Visigoti conquistarono a nome dell'imperatore in effetti li tennero per s\u00e9.\nNel 457 dopo la deposizione e poi l'assassinio dell'imperatore Avito, i Visigoti non riconobbero il nuovo imperatore Maggioriano, avanzarono nella provincia di Narbona e misero l'assedio ad Arles; dove, nel 458, furono sconfitti da Maggioriano, che venne riconosciuto imperatore e fu firmata una pace di tre anni.\nNel 460, Teodorico II si alle\u00f2 col re dei Suebi, Remismondo, aiutandolo nella guerra civile contro Fromaro, in cambio della conversione degli Svevi all'arianesimo.\nNel 462, dopo la morte di Maggioriano (461), l'imperatore Libio Severo, su suggerimento di Ricimero (figlio della sorella del re visigoto Vallia), cedette a Teodorico la Settimania.\nIl confine del regno visigoto, al nord, era stato portato alla Loira e quando tentarono di espandere i domini verso nord, inviando un esercito al comando di Federico, fratello del re, trovarono l'opposizione del \"magister militum\" Egidio, che in uno scontro, nel 463, sconfisse i Visigoti e uccise Federico.\nNel 465 Teodorico II rinsald\u00f2 l'alleanza con gli Svevi dando in moglie al loro re, Remismondo, una figlia. Ma, nel 466, una parte della nobilt\u00e0, che riteneva non pi\u00f9 conveniente l'alleanza con l'impero romano, ormai in dissoluzione, organizz\u00f2 una congiura, col tacito consenso di suo fratello Eurico, e lo fece strangolare.\nPiena sovranit\u00e0 visigota.\nEurico, divenuto re, nel 466, non ottenendo il riconoscimento della sovranit\u00e0 visigota, dall'impero, cerc\u00f2 un'alleanza coi Vandali di Genserico e con i Suebi, che non and\u00f2 in porto; allora, i Visigoti, ponendo fine ai rapporti amichevoli con gli Svevi, con una guerra terribile secondo il cronista Idazio, nel 468 avanzarono sino a ricacciarli nel loro antico dominio, nel nord del paese (nella Galizia). Poi nel 469 avanzarono anche in Gallia dove, a Bourges, nel 470, sconfissero i Britanni del capo celtico Riotamo, fedeli all'imperatore, ed espansero le frontiere del regno nel nord, senza poter arrivare al fiume Somme, la linea di demarcazione del territorio dei Franchi, perch\u00e9 sconfitti dal \"comes\" Paolo. Allora si spinsero nella valle del Rodano e finalmente occuparono Arles, dove, sempre nel 470, sconfissero un esercito che l'imperatore d'occidente, Antemio, aveva inviato per liberare la citt\u00e0. Occuparono quindi l'Aquitania prima, ponendo l'assedio a Clermont, capitale dell'Alvernia, che non pot\u00e9 essere aiutata dall'impero d'occidente, ma si difese strenuamente, sotto la guida di Ecdicio, figlio dell'ex imperatore Avito, e dal poeta e, dal 470, vescovo, Sidonio Apollinare.\nNel 475, grazie all'intervento del vescovo di Ticinum, i Visigoti raggiunsero una pace, di cui non si hanno notizie molto accurate, con l'imperatore d'occidente Giulio Nepote ma lo costrinsero a riconoscere la loro totale autonomia (completa indipendenza da Roma, mentre i precedenti sovrani Visigoti avevano ufficialmente regnato come \"legati\" dell'Imperatore romano) sulla regione compresa tra la Loira, il Rodano, i Pirenei, e i due mari (inclusa l'Alvernia) oltre che su tutti i territori conquistati nella penisola iberica (i cittadini romani della Spagna riconobbero in Eurico il loro sovrano), in cambio della restituzione della regione gallica della Provenza. Conseguenza della pace fu che Clermont si arrese ai Visigoti dopo un lungo assedio.\nQuando l'Impero romano d'Occidente cadde nel 476, i Visigoti avevano gi\u00e0 conquistato gran parte della penisola iberica e dopo la deposizione dell'ultimo imperatore d'occidente, Romolo Augusto, ritenendo decaduto il trattato del 475 invasero la valle del Rodano e occuparono tutta la Provenza, che era governata dai Burgundi per conto di Roma, comprese le citt\u00e0 di Arles e Marsiglia.\nNel 477 i Visigoti tentarono l'invasione dell'Italia, ma furono sconfitti dalle truppe di Odoacre, che governava l'Italia; sempre nello stesso anno fu concluso un trattato, garante l'imperatore d'oriente, Zenone che riconosceva la Provenza ai Visigoti, che si impegnavano a non intraprendere ostilit\u00e0 contro l'Italia, che in pratica spart\u00ec l'Impero romano d'Occidente tra Odoacre e i Visigoti di Eurico.\nNel 481 Clodoveo divenne uno dei re de Franchi Salii e pare che abbia tentato di penetrare in territorio visigoto, ma Eurico, nei suoi ultimi anni di regno, lo seppe tenere a bada molto bene, come seppe tenere a bada le incursioni dei pirati Sassoni.\nEurico fu il primo Germano a codificare formalmente le leggi del suo popolo. Il \"Codice di Eurico\", emanato negli anni sessanta-settanta del V secolo (e in gran parte giunto fino ad oggi), ha infatti codificato le tradizionali leggi affidate fino a quel momento alla memoria e all'oralit\u00e0. Principale estensore del documento, che fu autenticato dal cancelliere Aniano, fu il primo ministro, Leone di Narbona.\nAlla sua morte (484), il regno visigoto comprendeva tutta la Spagna, tranne la Galizia sveva, e oltre 2/3 dell'odierna Francia.\nScontro coi Franchi.\nIl nuovo re dei Visigoti, Alarico II mostrandosi di carattere debole e poco dotato per le armi, nel 486, per paura di un eventuale attacco, cedette alla richiesta del re dei Franchi, Clodoveo di consegnargli Siagrio, governatore romano del nord della Gallia, che si atteggiava a re e si era rifugiato a Tolosa, dopo la Battaglia di Soissons (486). Questo rimand\u00f2 di poco l'inevitabile guerra che puntualmente inizi\u00f2 nel 494.\nLa guerra, con alterne vicende, acuita dal 496 dalla conversione al cattolicesimo di Clodoveo e del popolo Franco (I Visigoti, di fede ariana, avevano proseguito la politica anti-cattolica) dur\u00f2 alcuni anni, e nel 502, con la mediazione del re degli Ostrogoti, Teodorico il Grande, si arriv\u00f2 ad una pace basata sull\"'uti possidetis\". ottenuta la pace proseguirono la politica di espansionismo in Spagna (sconfisse i ribelli Bagaudi di Tarragona, giustiziando a Tolosa il loro capo, Burdurello), indebolendo per\u00f2 l'esercito in Gallia. Si mostrarono pi\u00f9 concilianti con i sudditi romani (cattolici) di Gallia e Spagna, promulgando, nel febbraio del 506, il codice legislativo conosciuto come Breviario alariciano, redatto dal cancelliere Aniano che riconobbe la posizione della chiesa cattolica e destinato alla popolazione cattolica di origine romana, mentre penalizzava la popolazione di origine ebraica.\nPer opporsi all'influsso e alle pressioni esercitate sul regno visigoto dai franchi, ormai di fede cattolica, Alarico II strinse un'alleanza dinastica con il sovrano degli Ostrogoti Teodorico, di cui spos\u00f2 la figlia Teodegota.\nNel 506 vi fu il concilio di Agde, convocata da Alarico II e affidata a Cesario di Arles.\nNel 507, Clodoveo, riuniti tutti i Franchi \"Salii\", con un contingente fornito dai Franchi Ripuari, e alleato dei Burgundi, mise insieme un notevole esercito che in primavera attravers\u00f2 la Loira e marci\u00f2 su Poitiers. I Visigoti erano attestato nei pressi di Vouill\u00e9 e cercarono di rinviare lo scontro, in attesa degli alleati, gli Ostrogoti, che impegnati in Italia da una flotta bizantina (anche i Bizantini appoggiavano Clodoveo), stavano ritardando. Alla fine, anzich\u00e9 ritirarsi Alarico II decise di combattere e fu sconfitto e ucciso personalmente dal re franco Clodoveo nella battaglia di Vouill\u00e9 (507). Ci\u00f2 segn\u00f2 la fine della dominazione visigota in Gallia. La successione fu tribolata, perch\u00e9 Teodorico appoggiava il nipotino (figlio di sua figlia, Teodegota), Amalarico, mentre i nobili Visigoti elessero re un figlio illegittimo di Alarico, Gesalico. I pochi visigoti rimasti in Aquitania si distribuirono in piccole colonie. Nel 511,quando fu interdetto il culto ariano, una minoranza si convert\u00ec e si sottomise ai Franchi, gli altri raggiunsero i connazionali in Spagna.\nContinu\u00f2 la guerra contro i Franchi, ma senza successo; anzi i Franchi, sempre nel 507, gli bruciarono la capitale, Tolosa. E sempre nello stesso anno, gli alleati dei Franchi, i Burgundi, attaccarono la Settimania e occuparono Narbona, per cui Gesalico pass\u00f2 i Pirenei e si stabil\u00ec a Barcino (l'attuale Barcellona), nuova capitale del regno.\nTra il 508 e il 510, le truppe ostrogote intervennero, sotto il comando del generale Ibbas, in Provenza e in Settimania, per contrastare i Franchi che tentavano di conquistare tutti i territori della Gallia. La guerra termin\u00f2, con l'abbandono, da parte dei Franchi e dei Burgundi dell'assedio di Arles, che era stata difesa eroicamente dal generale ostrogoto, Tulum. Nel 511, alla morte di Clodoveo, anche la citt\u00e0 di Rodez torn\u00f2 ai Visigoti. La Provenza per\u00f2 non fu restituita ai Visigoti, ma governata assieme al regno d'Italia. Tra il 510 e il 512, vi fu la lotta tra Gesalico e il re ostrogoto, Teodorico, che, fatto eleggere Amalarico (di circa nove anni) re dei Visigoti, era reggente a nome del nipote. Teodorico, per quindici anni fu il vero governatore del regno visigoto, e lo fece con molta abilit\u00e0. Nel 526, Amalarico, alla morte del nonno, Teodorico, raggiunse un accordo col cugino Atalarico che il regno visigoto si estendeva sia sulla Spagna che sulla Settimania; mentre la Provenza apparteneva al regno ostrogoto d'Italia. Amalarico cerc\u00f2 di scongiurare il pericolo dei Franchi, sposando Clotilde, figlia di Clodoveo, re dei Franchi; ma non serv\u00ec perch\u00e9 Childeberto I, re di Parigi, nel 531, invase la Settimania e lo sconfisse nei pressi di Narbona, conquistandola. Amalarico fugg\u00ec cercando rifugio a Barcellona, dove fu assassinato (pugnalato) dai suoi stessi soldati. Con Amalarico, aveva fine, almeno per la linea maschile, la dinastia dei Balti, che erano stati re dei Visigoti ininterrottamente per circa 135 anni, da Alarico I.\nRegno di Toledo.\nL'ostrogoto Teudi venne eletto re dei Visigoti. Il suo primo atto fu di trasferire la capitale del regno da Narbona a Barcino (l'attuale Barcellona), in quanto i Franchi premevano sulla Settimania e l'avevano occupata quasi tutta. In quello stesso anno i Franchi erano penetrati in Cantabria e nel 532 si erano annessi un piccolo territorio e alcune cittadine nella zona di B\u00e9ziers. Nel 533 il re Franco, Childeberto I, unite le sue forze a quelle del fratello Clotario I, invase la Navarra, occup\u00f2 Pamplona e mise sotto assedio Saragozza. Allora Teudi corse in aiuto alla citt\u00e0, mettendo in fuga i Franchi che si ritirarono verso i Pirenei, dove furono sconfitti. Alleato degli Ostrogoti, si alle\u00f2 anche coi Vandali del re Gelimero, da cui, nel 534 ottenne la citt\u00e0 di Ceuta, che poi cadde in mano bizantina nel 542. Nel 541, il regno visigoto fu attaccato dai re Franchi Clotario I e Childeberto I, che arrivarono ad assediare, per quarantanove giorni, Pamplona e Saragozza, ma furono respinti. Molto probabilmente, durante il suo regno la capitale da Barcino fu spostata a Toledo e furono emanate le uniche leggi, dal tempo di Eurico. Leggi promulgate ed esposte, nel novembre 546, nel palazzo di Toledo, che ricalcavano in parte le vecchie leggi ispano-romane.\nGuerra civile e intervento dei bizantini.\nNel 550, i Visigoti tentarono di completare l'asservimento della Betica, che per buona parte non era sotto il controllo diretto del governo visigoto, ma sin dai tempi dell'imperatore d'occidente Maggioriano (460 circa), era governata dai nobili ispano-romani; ma davanti alla citt\u00e0 di Cordova, nel primo scontro con gli andalusi, l'esercito reale fu sconfitto e il re, Agila I, oltre al grosso dell'esercito, perdette un figlio e il tesoro reale; la disfatta fu attribuita, dai cronisti del tempo, ad una punizione divina, a seguito della profanazione della tomba del martire Arcisclo e alla sua ostilit\u00e0 nei confronti della popolazione cattolica, il nucleo principale della popolazione ispano-romana. Agila fu costretto a ritirarsi dalla Betica e a rifugiarsi in Lusitania, nella citt\u00e0 di Merida. Dato che, nello stesso periodo, Agila dovette subire altre ribellioni e un attacco di Vasconi, nel 551, approfittando della situazione, Atanagildo, un nobile visigoto di Siviglia, capitale della Betica, che aspirava alla corona, si ribell\u00f2; molto probabilmente Atanagildo rappresentava la nobilt\u00e0 che aveva appoggiato Teudiselo e, secondo Isidoro di Siviglia, era segretamente cattolico. Comunque, anche se non \u00e8 provata, sembra che tra i ribelli di Siviglia, guidati da Atanagildo e gli abitanti di Cordova vi fosse un'intesa; ma, nel primo anno di guerra, la situazione non fu molto favorevole ai ribelli. Atanagildo si ritir\u00f2 a Malaga, ultima roccaforte dei ribelli, dove fu nuovamente sconfitto e dovette rifugiarsi a Cordova.\nPer\u00f2 nel 553, la guerra civile riprese e, nel 554, secondo Isidoro di Siviglia, Atanagildo ottenne l'aiuto dell'esercito bizantino, sotto il comando del generale Liberio, inviato, probabilmente dall'Italia, dall'imperatore Giustiniano I; altri cronisti sostennero che Giustiniano appoggi\u00f2 Agila, ma \u00e8 poco probabile. Comunque l'esercito, attraversata la Gallia, punt\u00f2 su Siviglia, che occup\u00f2, dopo che una flotta aveva sbarcato truppe bizantine nel sud ovest della penisola iberica, per cui molto probabilmente Atanagildo fece un accordo coi Bizantini e gli cedette una parte del territorio, le attuali Andalusia e Murcia. Agila fu nuovamente sconfitto a Siviglia e costretto nella sola Lusitania, nella citt\u00e0 di Merida, mentre il nuovo re Atanagildo, ma soprattutto i Bizantini, con il favore della popolazione ispano-romana, andavano ingrandendo i loro territori. Giustiniano si trov\u00f2 ad avere un grande potere nella penisola iberica e Liberio oltrepass\u00f2 i confini concordati con Atanagildo. Agila fu infine assassinato a M\u00e9rida, nel 555, da Visigoti della sua stessa fazione, forse istigati dai Bizantini, che cos\u00ec avrebbero avuto mano libera contro l'usurpatore Atanagildo, ma molto pi\u00f9 probabilmente per eliminare un contendente e fare fronte comune con Atanagildo, che, nel 554, era gi\u00e0 stato riconosciuto re da quasi tutta la nobilt\u00e0 visigota e aveva trasferito la sua corte a Toledo, e poter combattere proprio contro il nuovo pericolo, costituito dal Bizantini. I Bizantini, infatti, sotto il comando di Liberio, si tennero la parte di Betica che avevano conquistato oltre al territorio, le attuali Andalusia e Murcia, che avevano ottenuto da Atanagildo in cambio dell'aiuto del 554, e si opposero ad Atanagildo, che tentava inutilmente di contenere la loro espansione verso il cuore dalla penisola iberica, recuperando solo alcune zone dell'interno. I Bizantini ebbero l'appoggio della popolazione locale (sembra che considerassero il governo di Giustiniano l'unico governo legale), che era stata vessata dai Visigoti ariani (da quando gli Svevi, sotto il re Carriarico, dopo il 550, si erano convertiti al cattolicesimo, i Visigoti erano rimasti gli unici ariani nella penisola iberica e nella Gallia). Giustiniano invi\u00f2 una flotta a Malaga per estendere il dominio, che port\u00f2 alla conquista di Cartagena e Cordova; Atanagildo reag\u00ec portando avanti una politica di pacificazione e di tolleranza con la popolazione di origine ibero-romana di fede cattolica, e portando la guerra nei territori occupati dai Bizantini. La guerra dur\u00f2 circa tredici anni, cio\u00e8 tutto il tempo del regno di Atanagildo.\nIn quegli anni oltre che contro i Bizantini, i Visigoti lottarono contro i Franchi in Settimania, i Vasconi nei Pirenei e i Suebi in Lusitania e Galizia. Nonostante che dovette combattere per tutta la durata del suo regno, Atanagildo consolid\u00f2 il suo potere e accrebbe la prosperit\u00e0 del regno; la fama dello splendore della sua corte e delle sue due figlie Brunechilde e Galsuinda si sparse nei regni vicini, tanto che furono chieste in moglie, rispettivamente da Sigeberto I di Austrasia e da Chilperico I di Neustria, di questi due matrimoni, avvenuti tra il 566 e il 567 si trova un resoconto nella cronaca di Gregorio di Tours e nel \"Carminum liber\" di Venanzio Fortunato.\nNel 569 i re dei Franchi di Austrasia, Sigeberto I e di Burgundia Gontrano, invasero la Settimania e posero l'assedio ad Arles, che fu attaccata e presa da Gontrano. Il nuovo re, Liuva I decise di rimanere in Settimania, per poterla difendere meglio, e, tenendo per s\u00e9 il governo della provincia Tarraconense, a sud dei Pirenei, affid\u00f2 al fratello Leovigildo, dopo averlo associato al trono, le altre province, la Cartaginense, la Lusitania e la parte della Betica che era rimasta ai Visigoti.\nLeovigildo riusc\u00ec a mantenere unito il regno nella penisola iberica, contenendo gli attacchi dei Bizantini, mentre nel nord sub\u00ec gli attacchi dei Vasconi dei Paesi Baschi, dei Cantabrici e degli Asturiani; infatti, secondo Giovanni di Biclar, un cronista vissuto in quel periodo, asser\u00ec che l\"'Hispania Ulterior\" non era nelle mani dei Visigoti, ma il sud era bizantino, mentre il nord (citt\u00e0 quali Oviedo, Le\u00f3n, Palencia, Zamora, Ciudad Rodrigo, ecc..) era indipendente, governato da principi e governatori appartenenti alla nobilt\u00e0 ispano-romana. Inoltre Leovigildo riprese immediatamente i rapporti con l'impero, comunicando all'imperatore Giustino II la propria ascesa al trono e riconoscendone l'autorit\u00e0, stipul\u00f2 una tregua, anzi propose all'imperatore un'alleanza in chiave anti-Sveva, che lo port\u00f2 ad attaccare il re suebo Teodemaro, e le regioni indipendenti del nord ovest; conquist\u00f2 Palencia, Zamora e Le\u00f3n, ma non Astorga che gli resistette tenacemente. Nel 570, dimenticate le dichiarazioni di sottomissione attacc\u00f2 le province Bizantine, occupando in due anni: il distretto di Malaga, Medina-Sidonia e Cordova.\nQuando nel 573, Leovigildo rimase unico regnante dei Visigoti nomin\u00f2 i suoi due figli, Ermenegildo e Recaredo I, duchi di Narbona e Toledo, e sottomise tutti i territori sino alla provincia di Braganza arrivando cos\u00ec al confine del regno degli Svevi.\nNel corso del 574 e del 575 vi furono diverse sedizioni di nobili, che erano trattati troppo duramente dal re Leovigildo: in Cantabria, nelle Asturie, e a Toledo riport\u00f2 delle vittorie seguite da terribili punizioni. E inoltre fu portata a termine la conquista dei territori indipendenti che esistevano ancora (erano i resti dell'impero Romano che non erano del tutto debellati dal territorio iberico, sopravvivendo nella parte meridionale e mantenendo addirittura la nomenclatura di Hispania Baetica, ma anche nel nord), come la zona di Orense in Galizia e poi la zona dei monti Orospeda tra Alicante e l'Andalusia, che era al confine delle province dell'impero bizantino. I Bizantini allora fomentarono altre ribellioni in Settimania, Catalogna, Valencia e valle dell'Ebro, che Leovigildo, con l'aiuto del figlio secondogenito, Recaredo, dom\u00f2 in circa due anni. Nel 578 infine attacc\u00f2 il regno degli Svevi e costrinse il loro re Miro a chiedere e ottenere una tregua di due anni.\nSebbene in costante conflitto con i Bizantini, i Visigoti ne imitarono il metodo di amministrazione del territorio e il cerimoniale, arrivando addirittura ad ispirarsi al loro sistema di conio. Leovigildo riform\u00f2 la legge dei Visigoti e cre\u00f2 la possibilit\u00e0 di una successione pacifica al trono facendosi coadiuvare alla reggenza dai suoi due figli, Ermenegildo e Recaredo. In quel periodo la lingua dei Visigoti non era pi\u00f9 germanica, ma era gi\u00e0 stata alterata dal latino che era parlato nella penisola iberica che sarebbe poi divenuto spagnolo, catalano e portoghese.\nPersecuzione anticattolica e conquista del regno svevo.\nIl pi\u00f9 anziano dei due fratelli, Ermenegildo, nel 579, si un\u00ec in matrimonio con una principessa franca, fervente cattolica, Ingonda, figlia di re Sigeberto I, sovrano d'Austrasia e di Brunilde, figlia del re Atanagildo. La moglie di Leovigildo, Gosvinda, fervente ariana, era stata la moglie di Atanagildo, era quindi la mamma di Brunilde e la nonna di Ingonda, cerc\u00f2 di convincere la nipote a convertirsi all'arianesimo, anche con le minacce.\nPer evitare che la situazione precipitasse e non avere problemi con i Franchi, Leovigildo, nel 580 mand\u00f2 il figlio Ermenegildo a governare Siviglia, una delle province della frontiera coi bizantini; Ermenegildo, per le pressioni della moglie Ingonda ma anche per merito del vescovo di Siviglia, Leandro, si convert\u00ec al cattolicesimo e intorno a lui si coagul\u00f2 la protesta cattolica. La notizia della conversione rinfocol\u00f2 il malcontento ispano-romano della Betica, che si ribell\u00f2; i rivoltosi proclamarono re Ermenegildo, che accett\u00f2, probabilmente con l'appoggio dei vescovi cattolici, ma le gerarchie ecclesiastiche (Gregorio di Tours, Giovanni di Biclar, e Isidoro di Siviglia) ufficialmente condannarono la rivolta e definirono Ermenegildo un usurpatore.\nLeovigildo reag\u00ec con prudenza, mandando ambasciatori al figlio perch\u00e9 si sottomettesse e dando ordine alle sue truppe di non attaccare, ma eventualmente solo di difendersi, se attaccate dagli insorti. Ermenegildo per\u00f2 non cedette, anzi chiese l'aiuto di Svevi e Bizantini.\nNel 580 Leovigildo convoc\u00f2 a Toledo un sinodo di vescovi ariani che sanc\u00ec che per aderire all'arianesimo bastava l'imposizione delle mani e non un secondo battesimo e ordinando ai suoi sudditi di religione cattolica di convertirsi alla religione ariana; solo una piccola parte di cattolici ader\u00ec all'invito del concilio scatenando una persecuzione che port\u00f2 all'abolizione dei privilegi della chiesa cattolica, alla confisca dei beni e alla messa al bando o all'uccisione di molti nobili ed ecclesiastici. Nel frattempo Ermenegildo si era rafforzato, avendo ottenuto il favore anche di M\u00e9rida e C\u00e1ceres, e aveva, per due vote sconfitto le truppe lealiste.\nNel frattempo (580) i Baschi, influenzati dalla rivolta della provincia della Betica, si erano ribellati e, nel 581, Leovigildo li attacc\u00f2 personalmente, li batt\u00e9 e fond\u00f2 una citt\u00e0, Victoriacus, poi nel 582 raccolse un potente esercito che, appena pronto, si mise in marcia, conquistando C\u00e1ceres e M\u00e9rida, e nel 583 marci\u00f2 contro la Betica, dopo aver comprato, con monete d'oro la neutralit\u00e0 dei cattolici bizantini; pose l'assedio a Siviglia e and\u00f2 incontro al re dei Suebi Miro, che veniva in aiuto a Siviglia, sconfiggendolo e costringendolo a rientrare nei suoi domini. Ermenegildo, che aveva lasciato Siviglia per cercare inutilmente l'aiuto dei Bizantini, si rifugi\u00f2 a Cordoba dove, nel 584, venne catturato e dopo essersi prostrato ai piedi del padre, fu esiliato a Valencia, poi fu trasferito a Tarragona, dove venne assassinato il 13 aprile 585 dal duca Sigeberto, secondo la voce popolare, per ordine di suo padre.\nApprofittando della usurpazione della corona sveva, fatta da Andeca, che, nel 584, si era proclamato re dei Suebi della Galizia, dopo aver detronizzato Eborico, loro alleato, i Visigoti, dichiarata guerra ad Andeca invasero immediatamente il territorio suebo e, secondo quanto afferma il cronista Isidoro, \"con la massima rapidit\u00e0\", sconfissero in due sole battaglie, a Portucale e a Bracara l'esercito dell'ultimo sovrano suebo, Andeca, e annessero il regno svevo di Galizia, che, nel 585, divenne una provincia del regno visigoto.\nNegli anni 586 e 587 vi fu un conflitto aperto con i Franchi lungo i confini settentrionali del territorio visigoto.\nConversione al cattolicesimo.\nSecondo Giovanni di Biclar, nel 587 il nuovo re dei Visigoti, Recaredo si convert\u00ec al Cattolicesimo (la conversione fu annunciata dapprima con la fine delle persecuzioni ai cattolici e poi con la convocazione di un convegno di vescovi ariani e cattolici al termine del quale il re proclam\u00f2 la propria preferenza per il cattolicesimo, quindi la sua conversione) segnando un momento fondamentale per la storia religiosa della penisola iberica e per il futuro dei Visigoti. Gran parte dei nobili Visigoti seguirono il suo esempio convertendosi a loro volta, soprattutto nelle zone pi\u00f9 prossime a Toledo, mentre alcune regioni pi\u00f9 remote si ribellarono alla conversione, come il caso della Settimania, che si appell\u00f2 a Gontrano, il re Franco dei Burgundi, che prima fece un'incursione i Settimania, dove venne battuto e poi, invi\u00f2 il suo condottiero \"Desiderio\" alla guida dell'esercito in appoggio dei rivoltosi. Tuttavia Recaredo sconfisse i ribelli e i loro alleati cattolici in una terribile battaglia che vide la morte dello stesso Desiderio. Una seconda rivolta anti-cattolica scoppi\u00f2 in Lusitania e venne rapidamente sedata.\nNel III Concilio di Toledo, organizzato dal vescovo cattolico Leandro ma tenuto per volont\u00e0 del sovrano visigoto, nel 589, si stabilirono i principi del nuovo credo religioso del regno visigoto e del suo sovrano, che giur\u00f2 fedelt\u00e0 alla nuova religione in una dichiarazione solenne, che venne conclusa da un'omelia di Leandro dal titolo \"Homilia de triumpho ecclesiae ob conversionem Gothorum\" e che \u00e8 pervenuta ai giorni nostri. La cosa dette una grande gioia al papa Gregorio Magno, che nei suoi Dialoghi scrisse \u00abnon desta meraviglia che egli sia divenuto un predicatore della vera fede, perch\u00e9 suo fratello fu un martire, i cui meriti l'hanno aiutato a riportare molte anime in seno a Dio\u00bb. La prima iniziativa della nuova istituzione religiosa dimostr\u00f2 subito il suo aspetto intollerante stabilendo la conversione forzata degli ebrei e l'estirpazione dell'eresia ariana nel regno visigoto. Bench\u00e9 Giovanni di Biclar sostenga il contrario, l'arianesimo del popolo visigoto, non scomparve del tutto ma sopravvisse sino alla caduta del regno visigoto.\nI Visigoti tentarono di cacciare dalla penisola iberica i Bizantini, senza riuscirci, e alla fine, attraverso la mediazione del papa Gregorio Magno, raggiunsero un accordo con l'imperatore Maurizio, per il mantenimento dello \"status quo\".\nDurante il regno di Viterico, vi fu il tentativo di ristabilire l'arianesimo, ma, nell'aprile del 610, la fazione dei nobili cattolici lo assassin\u00f2, durante un banchetto.\nIl nuovo re dei Visigoti, Gundemaro continu\u00f2 la politica di amicizia coi re Franchi d'Austrasia, Teodeberto II, e di Neustria, Clotario II. A questo fine invi\u00f2 grandi somme di denaro a sostegno della politica contro il re dei Franchi di Burgundia Teodorico II, rispettivamente fratello e cugino dei primi due. Comunque dimostr\u00f2 sempre molta ostilit\u00e0 nel confronto di Brunechilde, nonna e consigliera del re Teodorico.\nInizio delle persecuzioni contro gli Ebrei.\nIl nuovo re Sisebuto, dal 1\u00ba luglio nel 612, applic\u00f2 rigorosamente una legge che era disattesa, la \"lex Romana\" di Alarico II, restrittiva per gli ebrei di Spagna, che considerava adulterio i matrimoni misti, vietava agli ebrei di possedere schiavi di religione cattolica e di occupare posti pubblici. Gi\u00e0 Recaredo I aveva introdotto l'obbligo di battezzare i figli di coppie miste, ma con Sisebuto si pass\u00f2 ad una vera persecuzione, perch\u00e9, nel 616, oltre che a riconfermare e applicare severamente l'ordine di Recaredo, ordin\u00f2 che tutti gli ebrei dovevano convertirsi e tutti coloro che rifiutavano la conversione al cattolicesimo, fossero frustati e una parte dei beni gli fosse requisita, tanto che spinse la maggioranza alla conversione e alcuni di loro (secondo la cronaca di Paolo Emilio, poche migliaia \"aliquot milia\") a rifugiarsi nel regno dei Franchi.\nSisebuto dom\u00f2 l'insurrezione basca, e continu\u00f2 la guerra contro i Bizantini, iniziata dal suo predecessore, Gundemaro, che si protrasse per quasi tutto il periodo del suo regno; tra il 615 e il 616 conquist\u00f2 Malaga. Dopo aver battuto due volte il generale bizantino Asario, l'imperatore (610-641) Eraclio I chiese la pace, che Sisebuto accord\u00f2 a condizione di potersi annettere tutte le province orientali (mediterranee), lasciando ai bizantini la provincia (atlantica) occidentale (dallo stretto di Gibilterra all'Algarve).\nContinu\u00f2 ad avere ostilit\u00e0 contro il re dei Franchi di Burgundia Teodorico II e alla di lui nonna, la visigota Brunechilde.\nI Visigoti ebbero buoni rapporti con i re Longobardi, soprattutto con Adaloaldo, che era cattolico e che regn\u00f2 dal 616 al 626.\nUnificazione della penisola iberica e supremazia clericale.\nI Visigoti ripresero con forza la lotta contro i Bizantini, che ancora occupavano la zona costiera atlantica della provincia Betica; dapprima portarono la guerra nel sud del dominio bizantino, che praticamente andava da Gibilterra a Cadice, e poi con un'ultima campagna, terminata nel 629, riuscirono a batterli anche nell'Algarve e a ricacciarli in Nordafrica portando a termine la riunificazione della penisola iberica (salvo qualche distretto settentrionale del nord, in Biscaglia e nei Pirenei). Il sogno dei re Visigoti fu realizzato da Suintila che, dal 629, fu il primo re visigoto di \"totius Spaniae\" (in questo periodo il termine Spania cominci\u00f2 a sostituirsi al latino Hispania).\nDedicatosi alla politica interna, Suintila cerc\u00f2 di rendere ereditaria la successione sul trono e inoltre si dette il compito di rinforzare l'autorit\u00e0 reale di fronte ai nobili e agli ecclesiastici che continuavano a rinforzare il loro potere a scapito di quello reale. Per fare ci\u00f2 divise il governo coi membri della propria famiglia, il figlio Recimiro, la moglie Toodora e il fratello Geila. Ma la reazione sia della nobilt\u00e0 che dell'alto clero fu negativa e iniziarono le cospirazioni che il re represse molto severamente. Nel 631, Sisenando, governatore della provincia Narbonense o Settimania, nel sud della Gallia, organizz\u00f2 una congiura e dopo aver pagato cinquecento libbre d'oro al re dei Franchi, Dagoberto I, alla guida di un esercito di Franchi, arriv\u00f2 sino a Saragozza; dopo di che Suintila venne tradito dai suoi, ma non si arrese e continu\u00f2 a lottare e non fu mai sconfitto in modo definitivo.\nSisenando che gi\u00e0 deteneva il potere dal 631, venne ufficialmente confermato nel IV Concilio di Toledo dell'anno 633, presieduto da Isidoro, arcivescovo di Siviglia, mentre Suintila fu esautorato, scomunicato ed ebbe confiscati tutti i suoi beni. Nello stesso concilio furono abolite le tasse per tutto il clero e fu ufficialmente stabilito il sistema elettivo della monarchia visigota; il re doveva essere eletto da un'assemblea di nobili e vescovi.\nTra il 631 e il 633, vi fu una ribellione nel sud ovest della penisola iberica, Betica e Lusitania, guidata da un certo Iudila, conosciuto solo per due monete coniate rispettivamente a Merida e Granada, con la scritta \"IUDILA REX\", ma che non viene menzionato in nessuna lista di re Visigoti. Forse fu solo un sostenitore di Suintila o forse, per due anni, fu re in contrapposizione a Sisenando.\nIn materia religiosa, applicando la teoria di Isidoro di Siviglia, proib\u00ec le conversioni forzate degli ebrei, ma non permise che coloro, che gi\u00e0 erano stati convertiti con la forza, potessero tornare alla loro religione di origine.\nCon i successori di Suintila, Chintila e Tulga i vescovi del regno aumentarono la loro influenza sul re e praticamente assunsero la direzione del governo, che li port\u00f2 a legiferare sempre a favore dei propri interessi. Furono convocati, nella capitale del regno, Toledo, il V Concilio di Toledo nel mese di giugno del 636 e nello stesso mese del 638 il VI Concilio di Toledo, in cui fu confermato ci\u00f2 che era stato stabilito nel V, che il re doveva appartenere alla nobilt\u00e0 e giammai avrebbe dovuto essere un chierico, un membro della classe servile o uno straniero. Furono anche stabilite le pene per le congiure contro la corona; si stabil\u00ec inoltre che le propriet\u00e0 acquisite, con giustizia e nella legalit\u00e0, da un re non potevano essere confiscate dal suo successore. Infine fu promulgata una legge che vietava a tutti coloro che non erano stati battezzati nel rito cattolico di risiedere entro i confini del regno (con la clausola che i futuri re dovevano giurare di mantenere questa clausola); ci\u00f2 port\u00f2 alla conversione forzata o all'esilio molti ebrei. Comunque continu\u00f2 il periodo di insicurezza e di instabilit\u00e0, incluse le ribellioni in Settimania e Gallaecia, che si erano iniziate dopo la deposizione di Suintila.\nRafforzamento del potere centrale.\nTra il 641 e il 642, Chindasvindo, un nobile di circa 79 anni, capeggi\u00f2 una ribellione, appoggiata solo da una parte della nobilt\u00e0, ma non dal clero; il 30 aprile del 642 fu eletto re dei Visigoti, secondo il canone n\u00ba 75 del IV Concilio di Toledo. Di carattere forte e volitivo, Chindasvindo sottomise la nobilt\u00e0 e il clero al potere reale. Per prevenire ogni tentativo di eventuale ribellione, colp\u00ec la nobilt\u00e0, sia elevata (con 200 esecuzioni), che piccola (con 500 esecuzioni), solo per il semplice sospetto. Accompagn\u00f2 le esecuzioni con condanne all'esilio e confisca dei beni, tutto senza che alcuna ribellione si fosse verificata, senza avere alcuna prova che si tramasse contro la corona. Nel VII Concilio di Toledo, convocato il 16 ottobre 646, furono confermate tutte le punizioni inflitte, che furono estese a tutti coloro che si opponevano non solo al re ma anche ai membri del clero che erano fedeli al re. Schiacciata ogni opposizione port\u00f2 il regno alla pace e all'ordine, che non si era mai visto prima (negli undici anni del suo regno non si verific\u00f2 alcuna sollevazione) e la situazione finanziaria del regno fu migliorata, oltre che tramite le confische anche con pi\u00f9 equo ed efficace sistema di tassazioni. Negli annali ecclesiastici Chindasvindo \u00e8 ricordato come un benefattore, in quanto parte dei terreni che venivano confiscati erano stati donati alla chiesa, che lo ricompens\u00f2 favorendo il principio dell'ereditariet\u00e0 della successione; con l'appoggio del clero, il 20 gennaio 648, fece incoronare (correggente) il proprio figlio Reccesvindo, che da quel giorno fu il re effettivo, ripristinando cos\u00ec una monarchia ereditaria.\nCon l'assistenza di Braulio, vescovo di Saragozza, Chindasvindo cominci\u00f2 ad elaborare un codice che fosse valido sia per i Visigoti che per gli ibero-romani, riunendo cos\u00ec le leggi della \"Lex Romana Visigothorum\" o \"Breviario di Alarico\", che regolava i diritti degli ibero-romani, a quelle del \"Codice di Leovigildo\", usato per i Goti. Il codice fu promulgato da figlio Reccesvindo, nel 654, un anno dopo la sua morte e fu chiamato \"Liber Judiciorum\" o \"Forum Judiciorum\" ed \u00e8 noto anche come \"lex Reccesvindiana\".\nNel 653, alla morte del padre, dopo la ribellione di Froja da lui sconfitto e catturato Reccesvindo anzich\u00e9 punire severamente i ribelli, convoc\u00f2 l'VIII Concilio di Toledo in cui fu codificato il canone elettivo approvato nel IV Concilio di Toledo, e inoltre che bisognava differenziare tutti i beni che un re aveva ricevuto dai propri familiari, che a sua volta poteva trasmettere ai propri discendenti, dai beni che invece aveva ricevuto per la carica che ricopriva; questi ultimi non dovevano passare ai propri discendenti ma andavano al sovrano che gli succedeva.\nIl 21 settembre 672, alla morte del re Reccesvindo, una parte dei nobili Visigoti, riuniti nella regione di Valladolid (al \u00ab\"Gertico(s) Valladolid\"\u00bb), elessero re Vamba, malgrado l'et\u00e0 molto avanzata, insolita per un nuovo re. Dato che la sua elezione venne contrastata dai nobili di N\u00eemes e di Narbona, per affermare la propria autorit\u00e0, circa un mese dopo (ottobre), si fece consacrare, tramite l'unzione sacra dall'arcivescovo di Toledo; fu il primo re d'origine \u00abbarbara\u00bb in occidente a farsi consacrare, imitato, circa 80 anni dopo, dal re dei Franchi Pipino il Breve, per legittimare il suo potere.\nVamba riorganizz\u00f2 militarmente lo stato e soprattutto rese pi\u00f9 severa l'obbligatoriet\u00e0 del servizio militare, per nobili e clero, con una legge del 673 che fu aggiunta al codice di Reccesvindo: coloro che rifiutavano di prestare servizio nell'esercito venivano privati dei diritti civili. Dovette lottare contro i nobili ribelli, sia ariani che cattolici, e reprimere le rivolte dei Vasconi, negli attuali Paesi Baschi, e soprattutto dovette intervenire in Settimania per combattere e vincere il duca Paolo, che con il sostegno dei nobili locali, si era proclamato re, a Narbona, e aveva ottenuto l'appoggio di Childerico II, re merovingio dei Franchi.\nSotto il suo regno iniziarono le incursioni dei cavalieri Berberi, islamizzati da pochi anni, nel sud del regno visigoto (nell'Andalusia attuale) per fare razzie.\nIntensificazione della repressione degli ebrei.\nInoltre, consigliato dall'arcivescovo di Siviglia Giuliano, Vamba decise che la Religione ebraica dovesse sparire completamente dal regno, per cui organizz\u00f2 il prelievo forzato dei bambini ebrei, per obbligarli a ricevere il battesimo cattolico e anche l'imposizione di un nome cristiano. Si tenga presente che al tempo, gli ebrei rappresentavano ben il 10% della popolazione della penisola iberica.\nVerso il 680, a causa delle sue riforme sia in campo militare che religioso, Vamba fu rovesciato e, nell'ottobre dello stesso anno, fu costretto a abdicare e a consegnare il potere al conte Ervige, che aveva guidato la ribellione, appoggiato dal metropolita di Toledo, Giuliano II (680-690), che lo unse come nuovo re. Il XII Concilio di Toledo, respingendo le richieste di Vamba, legittim\u00f2 l'usurpazione del trono.\nDurante il suo regno, Ervige diminu\u00ec alcune imposte e ne abol\u00ec altre; revoc\u00f2 le severe imposte della legge militare di Vamba, che obbligava nobilt\u00e0 e clero a prestare servizio nell'esercito. Continu\u00f2 con la politica di persecuzione degli ebrei. A partire dal 1\u00ba febbraio 681 i non convertiti avevano 12 mesi di tempo per farsi battezzare. E nel 682, modific\u00f2 diverse norme del \"Liber iudiciorum\" o \"Codice di Reccesvindo\", che da quel periodo fu chiamato \"Codice di Ervige\". Infine sembra che, durante il suo regno, continuassero anche i tentativi di sbarco dei Berberi, islamizzati.\nIl successore, Egica, continuando nella politica di Ervige modific\u00f2 il \"codice di Reccesvindo\" a favore del mantenimento del trono alla sua famiglia. Nello stesso tempo var\u00f2 diverse norme contro gli ebrei, che furono ratificate dal XVII Concilio di Toledo, del 695 per ingraziarsi la chiesa e quindi evitare, alla sua morte, persecuzioni alla sua famiglia, come era avvenuto in passato. Tutti gli ebrei maschi del regno dovevano essere venduti come schiavi e i bambini essere ceduti a famiglie cristiane per essere cresciuti nella fede cattolica. A seguito di ci\u00f2 molti ebrei si convertirono forzatamente mentre altri, pur di mantenere la loro fede, si rifugiarono in Nordafrica. Questa legge non ebbe applicazione in Settimania.\nPer questi motivi gli ebrei accolsero gli arabi come liberatori e ne favorirono l'invasione.\nUltimi anni del regno visigoto.\nNel 698, il califfo omayyade, Abd al-Malik ibn Marwan, nomin\u00f2 governatore del Nordafrica il generale yemenita, Musa ibn Nusayr, che port\u00f2 a termine la conquista dei territori berberi e miglior\u00f2 la flotta per la futura conquista delle isole Baleari ai Bizantini.\nSucceduto al padre Egica, nel 702, Witiza si dimostr\u00f2 un sovrano pi\u00f9 clemente del padre. Cosciente delle tensioni create dalle persecuzioni dei suoi predecessori, richiam\u00f2 coloro i quali erano stati esiliati da suo padre, restituendo loro le propriet\u00e0 e gli schiavi precedentemente confiscati. L'inizio del suo regno coincise con la celebrazione del XVIII e ultimo Concilio di Toledo.\nPoco si conosce del regno di Witiza: stando a un cronista anonimo, continuatore della Cronaca di Isidoro di Siviglia, si tratt\u00f2 di un periodo di prosperit\u00e0 per la Spagna. Negli ultimi anni di governo, Witiza associ\u00f2 al trono il figlio Agila II, assegnandogli le province Settimania e Tarraconense. Verso il 708, vi fu un tentativo di invasione, da parte degli arabi di Ifriqiya, che prontamente Witiza respinse, e nello stesso periodo sembra (secondo il cronista Isidoro di Pax Julia) che rintuzzasse anche il tentativo dei Bizantini di ritornare sulla penisola iberica dalle Baleari.\nDopo la morte di Witiza, nel 710, gli successe il figlio Agila II, ma alcuni funzionari e anche parte dei nobili goti non vollero riconoscere il nuovo re, ed elessero al trono il duca della Betica, Roderico (conosciuto anche come Rodrigo), il quale per\u00f2 dovette affrontare l'opposizione di parte della nobilt\u00e0 e di buona parte del clero, che invece appoggiava Agila II. L'esercito di Roderigo sconfisse Agila, che, coi fratelli Omundo e Artavasde e lo zio, il vescovo Oppas, abbandon\u00f2 Toledo e il trono al duca di Betica e si rifugi\u00f2 in Nord-Africa. Questa regione, da poco occupata e convertita all'Islam era governata dal wali Musa ibn Nusayr. Agila II si rec\u00f2 dapprima dal governatore cristiano di Ceuta, Giuliano, che nelle cronache arabe viene indicato con il nome di \"Ilyan\" o \"Youly\u00e2n\", il quale nutriva sentimenti di vendetta nei confronti dell'usurpatore, in quanto accusato di aver violentato la sua bellissima figlia Florinda. Attraverso Giuliano ottenne l'appoggio di Musa che diede mandato a un suo \"mawl\u0101\" (liberto), il wali berbero di Tangeri, Tariq ibn Ziyad, di organizzare un piccolo esercito al suo comando e preparare l'invasione del regno dei Visigoti.\nLa conquista araba.\nL'esercito arabo-berbero attravers\u00f2 lo stretto nella primavera del 711, e il 30 aprile 711, mentre Rodrigo si trovava impegnato a domare una rivolta dei Baschi, sobillati da Agila II, a Pamplona, nel nord della Spagna, le forze di T\u0101riq (circa uomini, di cui berberi) sbarcarono e occuparono la rocca di Gibilterra (il nome \"Gibilterra\" deriva dall'espressione araba \"Jabal al-\u1e6c\u0101riq\", che significa \"montagna di \u1e6c\u0101riq\") e la citt\u00e0 di Algeciras. Tariq si diresse verso Cordova, ma fu bloccato dalle truppe visigote comandate da Bencio, cugino del re, che pur sconfitto, continu\u00f2 la resistenza, permettendo a Roderigo, informato dello sbarco con ben 10 giorni di ritardo, che, con un mese di marcia forzata riusc\u00ec a portare le sue truppe a sud, nella valle del rio Salado, dove sulle rive del lago Janda, vicino alla citt\u00e0 di Medina-Sidonia, avvenne la battaglia decisiva.\nI due eserciti si scontrarono il 19 luglio 711 nella valle del Rio Salado, presso Cadice, nella battaglia del Guadalete che si protrasse per ben otto giorni, dal 19 al 26 dello stesso mese: alla fine, l'esercito di Rodrigo fu sconfitto. L'esito della battaglia fu fatale al re e al regno dei Visigoti: secondo le cronache arabe vennero passati tutti a fil di spada e gettati nel fiume. La vittoria musulmana fu favorita anche dal supporto di molti degli avversari di Rodrigo, come il gi\u00e0 citato Agila, e il vescovo Oppas, fratello del defunto Witiza. Questa battaglia mise fine al regno dei Visigoti e apr\u00ec, in modo incredibilmente facile e inatteso, le porte all'occupazione araba della Penisola Iberica.\nDopo la battaglia del Guadalete, Agila probabilmente fu coronato, a Toledo, re dei Visigoti. I musulmani, appoggiati dalla popolazione ebraica, che, negli anni precedenti, era stata perseguitata, continuarono ad avanzare e arrivarono a Toledo, senza incontrare molta resistenza. Agila fu costretto a ritirarsi al nord.\nNel 712, Agila incontr\u00f2, sempre a Toledo, Tariq ibn Ziyad, il condottiero della compagine arabo-berbera, che non potendo confermarlo re dei Visigoti, lo rimand\u00f2 al \"wali\" Musa ibn Nusayr, l'emiro yemenita, governatore del Nordafrica, che a sua volta, per la decisione, si rimise al califfo omayyade di Damasco, al-Walid ibn Abd al-Malik (705-715).\nSempre nel 712 lo stesso Musa, sbarc\u00f2 nella Penisola iberica, alla testa di un grosso contingente di uomini, con lo scopo di conquistarla, e senza tener conto delle richieste di Agila, ad essere confermato re, conquist\u00f2 Siviglia e dopo un anno di assedio, nel giugno del 713, Merida, e dopo essere arrivato a Toledo, propose ad Agila, che l'aveva raggiunto di riconoscersi suo vassallo, con la promessa di restituirgli tutti i beni di cui era stato spogliato da Roderico.\nTra la fine del 713 e il 714, Agila II accett\u00f2 e, tradendo i suoi partigiani, si trasfer\u00ec a Toledo, e abdic\u00f2.I suoi partigiani, della Tarraconense e della Settimania, allora elessero re Ardo.\nLa conquista omayyade della penisola iberica da parte dei Mori, iniziata con la battaglia del Guadalete del 711, nel 714, aveva gi\u00e0 inglobato le province: Betica e Lusitania e parte della Galizia, della Cartaginense e iniziato l'invasione della Tarraconense (Musa e Tariq avevano occupato Saragozza), dove Ardo era riuscito a fermarli; non riusc\u00ec per\u00f2 ad arrestare la conquista della penisola iberica da parte dei Mori, ma solo a frenarla.\nLe truppe musulmane con gli ebrei, loro alleati, tra il 715 e il 716, occuparono Tarragona, in cui gli ebrei erano in prevalenza, e tutte le zone del regno che non erano leali ai Visigoti, incuneandosi cos\u00ec nel restante territorio del regno dei Visigoti, che non riuscirono pi\u00f9 a coordinare un fronte comune.\nCos\u00ec, nel 717, le guarnigioni che si erano ritirate in Barcellona, furono sconfitte davanti alle porte della citt\u00e0, dalle truppe musulmano-ebraiche. Mentre simultaneamente Gerona ed Emp\u00faries, dove gli ebrei erano in numero rilevante, si arresero alle truppe di Mori ed ebrei, obbligando i Visigoti ad abbandonare le citt\u00e0. Entro lo stesso anno tutta la nobilt\u00e0 gota fu obbligata a ritirarsi, attraversando i Pirenei, in Settimania, dove si riorganizzarono, per tentare la riconquista della penisola iberica. Nel 720, dopo che i Mori, attraversati i Pirenei, attaccarono la Settimania, Ardo si ritir\u00f2 a Narbona, che era, nel frattempo, diventata la capitale (di quello che era rimasto) del regno. Nel 721, i Mori posero l'assedio a Narbona, che resistette finch\u00e9 Ardo perse la vita in una battaglia davanti alle porte della citt\u00e0.\nLa Settimania fu completamente sottomessa dai Mori e unita ad al-Andalus nel 725.\nIl Codice di leggi visigoto (\"forum judicum\"), che fu parte della tradizione orale aristocratica, venne scritto nel VII secolo, e sopravvisse in due codici separati conservati presso il monastero dell'Escorial. Entra in un dettaglio maggiore delle costituzioni moderne, rivelando la grande attenzione dei Visigoti alla struttura sociale.\nRegno delle Asturie.\nSi crede che sia stato Pelagio, un nobile visigoto, ad aver iniziato la \"Reconquista\" cristiana della Spagna nel 718, quando sconfisse gli Omayyadi nella battaglia di Covadonga dando vita al Regno delle Asturie nel nord che divent\u00f2 la prima entit\u00e0 politica cristiana presente nella penisola iberica dopo il collasso del regno visigoto. Altri Visigoti, rifiutando di convertirsi alla fede islamica, fuggirono verso nord entrando nel regno dei Franchi, dove poche generazioni dopo i Visigoti giocarono un ruolo fondamentale nella nascita dell'impero di Carlo Magno.\nLa societ\u00e0 nella Spagna visigota.\nLe stime pi\u00f9 affidabili parlano di circa Visigoti insediati in Hispania all'epoca del trasferimento della capitale a Toledo (attorno alla met\u00e0 del VI secolo), su una popolazione totale iberica compresa fra i 7 e i 10 milioni di abitanti. Tale popolo di ceppo germanico, all'interno della societ\u00e0 ibero-romana si pu\u00f2 pertanto configurare come una vera e propria minoranza etnica, anche se detentrice del potere, che fu lentamente assimilata.\nLa stessa societ\u00e0 iberica and\u00f2 incontro a forti cambiamenti. Da un lato, si ebbe infatti un progressivo spopolamento delle grandi citt\u00e0, dall'altro, un lento processo di ruralizzazione, con la formazione di piccoli centri abitati intorno alle \"villae\" romane. Molti edifici e monumenti romani andarono distrutti e i loro materiali furono riutilizzati per la costruzione di luoghi di culto cristiani e altre costruzioni civili (arte visigota).\nAll'anno 654 risale la pubblicazione del \"Liber iudicorum\", opera in cui i fondamenti del diritto romano si fondevano con le pratiche che, col passare dei secoli, si erano sviluppate attorno al diritto di propriet\u00e0.\nCitt\u00e0 fondate.\nI Visigoti fondarono le sole nuove citt\u00e0 dell'Europa occidentale tra il V e l'VIII secolo. Si sa che fondarono quattro citt\u00e0, mentre una quinta \u00e8 assegnata a loro da successive fonti arabe. Tutte queste citt\u00e0 nacquero per motivi militari, e tre di esse servirono anche per commemorare famose vittorie.\nLa prima, Reccopolis, venne fondata da Leovegildo nel 578 dopo la vittoria ottenuta sui Franchi, vicino all'odierna piccola citt\u00e0 di Zorita de los Canes. Gli diede il nome del figlio, Reccaredo, e la costru\u00ec in stile bizantino, con un palazzo, ma era in rovina nel IX secolo (dopo la conquista araba).\nPoco dopo Leovegildo fond\u00f2 \"Victoriacum\" per ricordare la vittoria sui Baschi. Nonostante si cerchi spesso di associarla all'odierna Vitoria, le fonti contemporanee del XII secolo ne assegnano la fondazione a Sancho VI di Navarra.\nIl figlio di Leovegildo fond\u00f2 una propria citt\u00e0 attorno al 600. Isidoro di Siviglia la definisce \"Lugo id est Luceo\" nelle Asturie, costruita in seguito alla vittoria sui Cantabri.\nLa quarta citt\u00e0 dei Goti fu \"Ologicus\" (forse \"Ologitis\"), fondata utilizzando la manodopera basca nel 621 da Suintila come fortezza contro possibili rivolte dei neo-sottomessi Baschi. Viene identificata con Olite.\nLa possibile quinta citt\u00e0 visigota sarebbe \"Baiyara\" (forse l'odierna Montoro), citata come fondata da Reccaredo nel \"Geografia\" di Rawd al-Mitar."}
{"id": "1815850", "revid": "371529", "url": "https://it.wikipedia.org/wiki?curid=1815850", "title": "The Complete Picture - The Very Best of Deborah Harry and Blondie", "text": "The Complete Picture - The Very Best of Deborah Harry and Blondie \u00e8 un album del gruppo Blondie pubblicato nel 1991."}
{"id": "1815852", "revid": "767487", "url": "https://it.wikipedia.org/wiki?curid=1815852", "title": "On Kawara", "text": "Vita e opere.\nNel 1966 Kawara inizi\u00f2 una serie di dipinti intitolati \"today\", completamente monocromatici, la cui unica aggiunta era la data in cui erano stati realizzati. La maggior parte delle opere veniva inserita in una scatola artigianale, con allegato un frammento del giornale del giorno . Se l'artista non riusciva a finire l'opera prima della mezzanotte la distruggeva. Verso gli anni '70 inizi\u00f2 a creare opere concettuali sullo stesso stampo, ma con frasi banali e apparentemente scontate, sotto forma di telegramma."}
{"id": "1815853", "revid": "1543377", "url": "https://it.wikipedia.org/wiki?curid=1815853", "title": "Lumen Field", "text": "Il Lumen Field \u00e8 uno stadio situato a Seattle, Washington. Ospita la squadra dei Seattle Seahawks della NFL, i Seattle Sounders FC della Major League Soccer e ha ospitato i Washington Huskies della NCAA fino al 2013, quando il loro stadio non fu completamente ristrutturato.\nVi sono tenuti anche alcuni concerti rock, tra cui quelli dei Rolling Stones, degli U2, dei Metallica e di Taylor Swift. Nel giugno 2011 gli U2 registrarono il sold-out esibendosi di fronte a 70.000 spettatori.\nStoria.\nLo stadio venne inaugurato il 28 luglio 2002 come Seahawks Stadium; fu costruito sullo stesso sito dove in precedenza sorgeva il Kingdome, il precedente stadio dei Seattle Seahawks. Il 2 giugno 2004 venne annunciata l'acquisizione da parte della societ\u00e0 di telecomunicazioni Qwest dei diritti di denominazione per 15 anni per 75 milioni di dollari. Lo stadio venne cos\u00ec rinominato Qwest Field. Dal 2011 lo stadio viene rinominato CenturyLink Field a seguito dell'acquisizione della Qwest da parte della CenturyLink.\nIl record di spettatori fu segnato il 12 novembre 2007 nella partita contro i San Francisco 49ers, a cui assistettero persone.\nLo stadio ricevette notevole attenzione dai media dopo la partita dei Seahawks contro i New York Giants del 27 novembre 2005. A causa della rumorosit\u00e0 della folla, i Giants commisero 11 penalit\u00e0 per \"false start\", e inoltrarono un reclamo alla NFL accusando il CenturyLink Field di trasmettere rumori registrati negli altoparlanti per distrarre le squadre avversarie.\nCopa Am\u00e9rica Centenario.\nLo stadio nel 2016 ha ospitato tre incontri dell'edizione del centenario della Copa Am\u00e9rica.\nNella cultura di massa.\nNel videogioco The Last of Us Parte II \u00e8 presente lo stadio, e viene utilizzato come base dal \"Washington Liberation Front\"."}
{"id": "1815854", "revid": "124613820", "url": "https://it.wikipedia.org/wiki?curid=1815854", "title": "Rosario Di Bella", "text": "Oltre all'attivit\u00e0 di cantautore, Di Bella ha allargato i suoi confini artistici occupandosi di cinema, teatro e televisione.\nBiografia.\nHa studiato pianoforte, medicina all'Universit\u00e0 di Catania, teatro all'Arsenale di Milano e composizione a Roma. Dopo un lungo periodo passato in giro in Italia e all'estero a suonare con gruppi e formazioni di diversa estrazione musicale, nel 1987 approda al Festival di Castrocaro dove vince con il brano \"Sono interessante\".\nNel 1989 viene pubblicato sotto etichetta EMI il suo primo lavoro \"Pittore di me stesso\". Il lavoro viene presentato al \u201cClub Tenco\u201d e ottiene ottimi consensi da parte della critica.\nNel 1990 partecipa alla trasmissione \"Gran premio\" (Rai 1) di Pippo Baudo, al Festivalbar (Italia 1) e al Cantagiro (Rai 2), dove si classifica al 2\u00ba posto con il brano \"Come se parlassero due amici\".\nNel 1991 viene pubblicato \"Figlio perfetto\" (EMI). In questo stesso anno incontra Bungaro e Marco Conidi, due cantautori coetanei, e dopo una serie di concerti in giro per l'Italia nasce il progetto del trio Bungaro-Conidi-Di Bella che presenta il brano \"E noi qui\" (Bmg-It-Emi) al Festival di Sanremo 1991. Il brano diventa un successo dopo essersi qualificato per la finale nella sezione \"Novit\u00e0\".\nNel 1993 torna a Sanremo come solista con il brano \"Non volevo\" (EMI).\nNel 1995 viene pubblicato il suo terzo lavoro: \"Esperanto\" (PolyGram). L'album contiene anche un hit radiofonico dal titolo \"Difficile amarsi\", per 4 mesi al primo posto delle classifiche radiofoniche, e \"La casa del pazzo\", in cui Rosario affronta con grande poesia il mondo dei malati di mente: quel labilissimo confine tra normalit\u00e0 e follia.\nNel 1996 \"La casa del pazzo\" diventa anche un videoclip alla cui realizzazione partecipano gli Ospiti dell'ex Ospedale psichiatrico Paolo Pini di Milano. Il video in realt\u00e0 \u00e8 un vero e proprio cortometraggio che infatti viene proiettato in numerose occasioni pubbliche e manifestazioni tra le quali il Festival di Recanati.\nNel 2000 viene pubblicato il suo quarto lavoro dal titolo \"I Miei amici\" (Sony).\nNel 2003 comincia la sua collaborazione con il programma televisivo Voyager di Rai 2, una collaborazione che dura fino alla chiusura del programma nel 2018. \nPer tre volte partecipa come autore al Festival di Sanremo, componendo con Paolo Meneguzzi i brani che il cantante svizzero esegue al Festival di Sanremo: \"Guardami negli occhi (prego)\" nel 2004, \"Non capiva che l'amavo\" nel 2005 e \"Musica\" nel 2007.\nNel 2007 esce \"Il negozio della solitudine\" (MM/Universo/Sony). Dopo il singolo \"Invece no\", premiato come migliore canzone prodotta nell'anno 2006 al MEI Festival Etichette Indipendenti, il secondo singolo estratto \"Portami via\" \u00e8 accompagnato da un video premiato come miglior video italiano del 2007 da NatGeo Sky. Nello stesso anno, Rosario Di Bella parte in tour con Luca Carboni esibendosi voce e pianoforte in apertura di concerto e durante lo show duettando con Carboni nel brano \"Pensieri al tramonto\" accompagnato dalla band del cantautore bolognese (Ignazio Orlando, Mauro Patelli, Antonello Giorgi, Vincenzo Pastano, Fabio Anastasi).\nDal 2008 in poi si intensifica la sua attivit\u00e0 di compositore di colonne sonore per televisione, cinema e teatro. Nel 2009 scrive le musiche per i film \"Nero apparente\", \"La retta via\", \"La vita accanto\" (Miglior colonna sonora al festival \u201cCorto cultura\u201d di Manfredonia). Nel 2010 musica lo spettacolo teatrale \"Cassandra e il re\" diretto da Giuseppe Argir\u00f2. Nel 2011 compone la colonna sonora per il film-tv \"L'ombra del diavolo\" (Retequattro), la colonna sonora per il documentario \"Un sue\u00f1o a mitad\" candidato al \u201cGlobo d'oro\u201d 2011, le musiche di scena per \"Addio al nubilato\", commedia teatrale diretta da Francesco Apolloni, e per il documentario \"La sindone\" diretto da Francesca Saracino per RaiTrade/Medusa\nNel 2012 compone le musiche per i documentari \"Inside Costa Concordia Voices Of Disaster\" diretto da Jesus Garces Lambert per National Geographic, per \"Pasqua in Sicilia\", \"I ragazzi di San Sebastiano\", \"La romeria del rocio\", \"L\u2019arte di vivere\", \"Store a drop\" prodotti da Terra srl per Rai 3, per \"Il migliore dei modi possibili\" diretto da M. Andreini e P. Fioratti, prodotto da Fioratti srl, e per \"Mohamed e il pescatore\" prodotto da Quasarmultimedia per Rai 3.\nNel 2013 compone le musiche per i documentari \"Il miele della giungla\" e \"I pescatori del Bengala\" prodotti da Terra srl per Rai 3 e per \"La scelta del Papa\" diretto da Jesus Garces Lambert e prodotto da G&amp;G per LA7. Musica inoltre il film \"Ice scream\" diretto da Roberto De Feo e Vito Palumbo per Little Studio Film Los Angeles e il programma di Rai 3 \"Il giallo e il nero\". Nello stesso anno pubblica a suo nome il singolo \"Parole a caso\".\nNel 2014 compone la colonna sonora del corto \"Child K\" diretto ancora una volta da De Feo e Palumbo per Colorado film, vincitore di 4 premi come Miglior colonna, e del corto \"Santo subito\" di Giuseppe Pizzo.\nNel 2016 collabora con Juri Camisasca per l'album \"Spirituality\", prodotto da Cam/Sugar. Viene anche pubblicata una raccolta di musiche \"Orchestral Volume 1\" da RaiCom.\nNel 2018 compone le musiche per \"Sereno Variabile\", \"Cinque cose\" su Rai 2 e \"Freedom\" su Retequattro. \nNel 2019 pubblica il CD \"Spazio Sacro\" e compone la colonna sonora film \"My lake\" di Gjergi Xuvani."}
{"id": "1815858", "revid": "773636", "url": "https://it.wikipedia.org/wiki?curid=1815858", "title": "Cappella di Sant'Uberto", "text": "La cappella di Sant'Uberto \u00e8 un luogo di culto cattolico situato nel comune di Grosseto, presso la Fattoria Acquisti, della quale \u00e8 la cappella gentilizia.\nStoria.\nIl piccolo edificio religioso fu costruito negli anni venti del secolo scorso all'interno della tenuta dove sorge la Fattoria Acquisti.\nLa cappella fu voluta dai Guicciardini e dai Corsi-Salviati che, gi\u00e0 all'epoca, possedevano la fattoria; il piccolo edificio religioso divenne il luogo di preghiera delle due famiglie che risiedevano pressoch\u00e9 stabilmente presso il suddetto complesso rurale.\nDescrizione.\nLa cappella di Sant'Uberto si presenta ad aula unica, in un ottimo stato di conservazione.\nLa facciata \u00e8 preceduta da una gradinata, che conduce al vano d'ingresso coperto da un caratteristico pronao con travi in legno, che trovano appoggio su due colonne laterali in marmo bianco a sezione circolare, munite di capitello. Entrambe le colonne si collocano, con la loro base, su altrettante balaustre perpendicolari alla facciata, rivestite in pietra nella parte centrale e in marmo bianco nella parte inferiore e in quella superiore che costituisce la base di appoggio per ciascuna colonna.\nIl portale d'ingresso si apre al centro della facciata propriamente detta e si presenta architravato con arco a tutto sesto che richiama elementi stilistici neoromanici; sull'architrave sono collocati i due stemmi delle famiglie Guicciardini e Corsi-Salviati, tra i quali si trova una croce. Sia l'arco che gli stipiti del portale sono rivestiti in marmo bianco, in sintonia con le colonne e le balaustre che lo precedono lateralmente.\nLe strutture murarie esterne dell'edificio religioso sono interamente rivestite in pietra, mentre sulla parte posteriore del tetto si eleva un pregevole campanile a vela in laterizio."}
{"id": "1815859", "revid": "767487", "url": "https://it.wikipedia.org/wiki?curid=1815859", "title": "Calcio Como 2007-2008", "text": "Questa voce raccoglie le informazioni riguardanti il Calcio Como nelle competizioni ufficiali della stagione 2007-2008.\nCompetizioni ufficiali.\nNella stagione 2007/08 il ha concorso in due competizioni ufficiali:"}
{"id": "1815861", "revid": "486946", "url": "https://it.wikipedia.org/wiki?curid=1815861", "title": "Karate Kid, il momento della verit\u00e0 II", "text": ""}
{"id": "1815878", "revid": "371529", "url": "https://it.wikipedia.org/wiki?curid=1815878", "title": "No Exit (album Blondie)", "text": "No Exit \u00e8 un album del gruppo Blondie pubblicato nel 1999.\nTracce.\nBonus Tracks First Edition US &amp; Canada\nBonus Tracks Australia\nBonus Tracks 2 CD Edition, UK &amp; Germany\nDisc 2:\nBonus Tracks South Africa &amp; 2001 UK Re-Issue\nBonus Track Japan"}
{"id": "1815879", "revid": "729019", "url": "https://it.wikipedia.org/wiki?curid=1815879", "title": "Guerra di Padova", "text": "La guerra di Padova fu un conflitto combattuto nel 1404-1405 tra la Serenissima Repubblica di Venezia e lo Stato Carrarese, conclusosi con la conquista veneziana di Padova e dell'intero Veneto e la fine della Signoria della famiglia Da Carrara.\nPreludio.\nLa crescente potenza dei Carraresi gi\u00e0 da tempo preoccupava Venezia, che vedeva minacciate le proprie vie commerciali nell'entroterra e i propri confini sulla Terraferma. Gi\u00e0 con la Guerra di Chioggia del 1379-1381 le due potenze venete erano venute alle armi, senza per\u00f2 riuscire ad alterare lo status quo.\nLa morte, nel 1402, del Duca di Milano Gian Galeazzo Visconti forn\u00ec la miccia per un nuovo conflitto. La morte del Visconti aveva infatti lasciato temporaneamente il Ducato di Milano, l'altra grande potenza dell'Italia settentrionale, privo di una guida forte e preda dell'espansionismo dei suoi tradizionali nemici: la Repubblica di Firenze e gli stessi Carraresi di Padova, che ne avevano approfittato occupando citt\u00e0 e castelli. La duchessa Caterina Visconti, reggente per il figlio Giovanni Maria, aveva allora chiesto aiuto al doge di Venezia Michele Steno, promettendo, nel marzo 1404 la cessione di Verona, occupata dai Carraresi, e Vicenza, allora assediata.\nPoich\u00e9 il 24 aprile la dedizione di Vicenza alla Serenissima aveva reso quest'ultima di fatto signora di quel territorio, Venezia pretese dal nuovo Signore carrarese, Francesco Novello, che ponesse termine alle devastazioni delle terre beriche.\nPoich\u00e9 per\u00f2 Francesco Novello persisteva nel mettere a ferro e fuoco il vicentino e poich\u00e9, inoltre, il 7 maggio anche Cologna Veneta si era data a Venezia, ma era stata occupata dai Carraresi, per la Repubblica di Venezia la guerra divenne inevitabile.\nFrattanto Caterina Visconti cedeva alla Repubblica anche Belluno (18 maggio), Bassano del Grappa (10 giugno) e Feltre (15 giugno), da cui, per un'antica legge del 1220, vennero espulsi tutti coloro che possedessero terre nel padovano.\nIl conflitto.\nVenezia nomin\u00f2 quindi \"Capitano Generale\" dell'esercito campale il pesarese Pandolfo Malatesta, provvedendo al contempo a fortificare le lagune e le foci dei fiumi, che costituivano la principale via d'accesso dall'entroterra. L'esercito venne raccolto facendo ampio ricorso ai pi\u00f9 famosi capitani di ventura del tempo: Paolo Savelli, Taddeo Dal Verme, Obizzo da Polenta, Signore di Ravenna, e altri, mentre una piccola flottiglia fluviale, al comando del patrizio Marco Grimani, doveva sostenere le operazioni di terra.\nNonostante la rapida conquista della fortezza di Gambarare, porta d'accesso al Padovano, la costruzione di un vallo difensivo da parte dei Carraresi sbarr\u00f2 ugualmente il passo ai Veneziani. A quel punto il Marchese di Ferrara Niccol\u00f2 d'Este ne approfitt\u00f2 per rioccupare il Polesine, che Venezia teneva a pegno d'un debito da lui contratto con la Repubblica, cui si erano frattanto alleati i Gonzaga di Mantova.\nI Veneziani, alla guida di Carlo Zeno, riuscirono infine a forzare l'accesso alle terre patavine transitando attraverso le paludi che circondavano Piove di Sacco, attraverso le quali furono eretti argini e camminamenti. Le truppe di Francesco Novello furono sconfitte e costrette a ritirarsi in Padova, dove vennero strette d'assedio, mentre truppe veneziane e alleate entravano nel Veronese.\nAgli inizi del 1405 comando dell'armata della Serenissima venne quindi affidato a Paolo Savelli, che strinse ancor pi\u00f9 d'assedio Padova, dove presto giunse anche la flotta di Fantino Michiel. La situazione spinse il Marchese di Ferrara a firmare la pace il 14 marzo, restituendo il Polesine e pagando un pesante indennizzo.\nIl 24 giugno, infine, Verona cadde e si diede a Venezia. Nell'occasione venne fatto prigioniero Jacopo Da Carrara, figlio di Francesco Novello.\nDi fronte alla prospettiva della sconfitta, con Padova assediata e colpita dalla peste, i Carraresi si risolsero a trattare, ma proprio quando sembrava che si fosse giunti ad un accordo per un onorevole esilio a Monselice, Francesco Novello, sperando nel soccorso di Firenze, con una rapida sortita riusc\u00ec a spezzare l'assedio, mettendo in fuga le truppe che circondavano citt\u00e0.\nVenezia rispose gettando, il 25 settembre, Jacopo Da Carrara al carcere duro, pretendendo, per la liberazione, che fosse lasciato libero Obizzo Da Polenta, prigioniero dei Padovani, e che si pagasse un riscatto di tremila e cinquecento ducati.\nVennero conquistate Camposampiero e Monselice, vennero deviate le acque del Brenta e del Bacchiglione, che alimentavano Padova, mentre la Serenissima, abbandonato ogni proposito di accordo, pretendeva la dedizione incondizionata della citt\u00e0.\nNel tentativo di avere ragione delle difese di Padova perse la vita il \"Capitano Generale\" Savelli, cui furono tributati imponenti funerali a Venezia e la sepoltura nella basilica di Santa Maria Gloriosa dei Frari. Il caduto venne sostituito nel comando da Galeazzo Cattaneo da Grumello.\nMentre il 20 novembre Francesco Novello si consegnava al Cattaneo nella speranza di poter trattare coi Veneziani, questi, il 22 novembre, dopo essersi accordati coi magistrati cittadini per la consegna della citt\u00e0, entrarono in Padova, che quella stessa sera fece formale atto di dedizione.\nEpilogo.\nAlla fine del conflitto, Venezia si trov\u00f2 improvvisamente proiettata in un'ottica di potenza terrestre, padrona dell'intero Veneto, dal Polesine sino ai confini con il Friuli, dalla laguna fino ai confini con la Lombardia. In questi nuovi territori venne quindi esteso il sistema dei \"reggimenti\", sui quali gi\u00e0 si basavano i possedimenti oltremarini: le nuove terre andarono a formare il primo nucleo dei Domini di Terraferma della Repubblica.\nGli ultimi Carraresi, Francesco Novello e i figli Jacopo e Giacomo III, furono condotti in prigionia a Venezia, sull'isola di San Giorgio Maggiore. Il 30 novembre, per\u00f2, dopo la scoperta di un tentativo di congiura ai danni dello Stato, costata a Carlo Zeno il disonore e l'esilio, i due vennero prima trasferiti nelle prigioni sotterranee di Palazzo Ducale (i cosiddetti \"pozzi\") e quindi giustiziati per strangolamento alla met\u00e0 di gennaio del 1406."}
{"id": "1815880", "revid": "149587", "url": "https://it.wikipedia.org/wiki?curid=1815880", "title": "Commissariato regionale della Dancalia meridionale", "text": ""}
{"id": "1815883", "revid": "767487", "url": "https://it.wikipedia.org/wiki?curid=1815883", "title": "Sopra di noi il mare", "text": "Sopra di noi il mare \u00e8 un film di guerra del 1955, diretto da Ralph Thomas.\nTrama.\n1942, durante la seconda guerra mondiale, la battaglia dell'Atlantico inizia a volgere a favore degli Alleati, ma la minaccia rappresentata dalla corazzata tedesca \"Tirpitz\" costringe la \"Royal Navy\" a mantenere impiegate ingenti forze nel nord Atlantico, allo scopo di controllare eventuali sortite della grossa unit\u00e0 a caccia di convogli, sottraendo risorse per la guerra contro gli \"U-Boot\".\nLa corazzata tedesca si trova \u00e0ncorata nel fiordo di Trondheim, protetta da alte falesie, che limitano fortemente la possibilit\u00e0 di attacchi aerei, ed il comandante Fraser ritiene che questa possa essere attaccata utilizzando sommergibili tascabili tipo \"Chariot\" e, dopo avere convinto l'ammiraglio Ryder della possibilit\u00e0 di riuscita dell'azione, forma una squadra che, una volta addestrata, parte a bordo di un peschereccio norvegese, con le piccole unit\u00e0 fissate alla chiglia, ma, a causa del loro distacco, l'impresa fallisce ed i marinai sono costretti a cercare di raggiungere la Svezia; durante il tragitto, uno di loro viene ucciso da una pattuglia tedesca.\nPer nulla scoraggiato l'ammiragliato britannico organizza l'anno successivo una nuova azione \"(Operazione Source)\" con sommergibili di \"tipo X\", i quali, trainati da sommergibili, dovranno approssimarsi alla \"Tirpitz\", ancorata nel fiordo di Alta, e piazzare cariche esplosive alla sua chiglia. La missione ha inizio ed il primo sommergibile, l'X3, riesce a raggiungere il primo sbarramento di reti e ad aprirvi un varco, avvistando la corazzata, il secondo, l'X2, a causa di un'avaria alla bussola ed al periscopio, \u00e8 impossibilitato a proseguire ed \u00e8 costretto a posarsi sul fondo per non rischiare di fare scoprire le altre unit\u00e0, il terzo, l'X6, supera anche il secondo sbarramento ma, a causa di un guasto al timone, ha difficolt\u00e0 a manovrare e per un attimo riemerge, venendo attaccato dalle batterie della nave.\nLe cariche esplosive vengono sganciate dai due sommergibili, ma uno di essi rimane incastrato sotto la nave che, a causa della bassa marea, si adagia sopra l'unit\u00e0. I marinai riescono ad uscire un attimo prima e l'equipaggio viene fatto prigioniero dai tedeschi ed analoga sorte subisce il secondo, su cui si trova il comandante Fraser, il quale, impossibilitato a muoversi, \u00e8 costretto a riemergere. Una volta catturati, i marinai inglesi riescono a prendere tempo ed a non rivelare l'entit\u00e0 e la posizione dell'esplosivo piazzato sotto la nave e, dopo che le cariche sono scoppiate, danneggiando gravemente la \"Tirpitz\", il comandante dell'X2 decide di abbandonare lo scafo, ma \u00e8 troppo tardi e le cariche esplodono, uccidendo i quattro membri dell'equipaggio."}
{"id": "1815885", "revid": "287204", "url": "https://it.wikipedia.org/wiki?curid=1815885", "title": "Eccellenza 1991-1992", "text": "Il campionato italiano di calcio di Eccellenza regionale 1991-1992 \u00e8 stato il primo organizzato in Italia. Rappresenta il sesto livello del calcio italiano.\nIl campionato \u00e8 strutturato su vari gironi all'italiana su base regionale.\nNon esisteva ancora il girone di Eccellenza molisano e la Toscana aveva solo un girone. Non erano previsti gli spareggi/play-off nazionali fra le seconde classificate dei vari gironi e neanche la promozione nel Campionato Nazionale Dilettanti della vincitrice della Fase Eccellenza della Coppa Italia Dilettanti. \nLa regione Molise costitu\u00ec un proprio comitato regionale dalla stagione successiva, ma curiosamente il Termoli, squadra molisana, vinse il primo campionato di Eccellenza Abruzzo."}
{"id": "1815887", "revid": "110157", "url": "https://it.wikipedia.org/wiki?curid=1815887", "title": "The Curse of Blondie", "text": "The Curse of Blondie \u00e8 un album del gruppo Blondie pubblicato nel 2003."}
{"id": "1815895", "revid": "599013", "url": "https://it.wikipedia.org/wiki?curid=1815895", "title": "John Cordts", "text": ""}
{"id": "1815898", "revid": "149587", "url": "https://it.wikipedia.org/wiki?curid=1815898", "title": "Commissariato regionale del Barca", "text": ""}
{"id": "1815900", "revid": "149587", "url": "https://it.wikipedia.org/wiki?curid=1815900", "title": "Commissariato regionale di Massaua", "text": ""}
{"id": "1815901", "revid": "144796", "url": "https://it.wikipedia.org/wiki?curid=1815901", "title": "Karl von Urban", "text": "Biografia.\nDopo aver iniziato la propria carriera nel corpo dei cadetti, entr\u00f2 nell'esercito austriaco e venne nominato ufficiale nel 1848.\nNell'ambito della Rivoluzione ungherese del 1848 riusc\u00ec a sopprimere un'insurrezione a Sz\u00e9kler, con 1.500 Granatieri contro 10.000 rivoluzionari, il 18 novembre 1848. Dopo questo episodio si distinse molte altre volte nella campagna ungherese sino ad essere promosso al grado di Maggiore Generale nel 1850 e, dopo aver ottenuto il titolo nobiliare di Barone nel 1851, nel 1857 ottenne il grado di Feldmaresciallo Luogotenente.\nAncora impegnato sul campo di battaglia, si scontr\u00f2 nell'ambito della seconda guerra d'indipendenza italiana del 1859 con Giuseppe Garibaldi, nelle battaglie di Varese, San Fermo e liberazione della citt\u00e0 di Como. Partecip\u00f2 successivamente alla battaglia di Magenta, durante la quale gli austriaci vennero pesantemente sconfitti. Durante la ritirata austriaca in Lombardia, riusc\u00ec ad ottenere una brillante vittoria sui Cacciatori delle Alpi, sconfiggendo Garibaldi e i generali Cosenz e Tur nella battaglia di Treponti. Lo scontro, nel quale i garibaldini ebbero oltre 150 morti, 70 prigionieri e un numero elevatissimo di feriti, si rivel\u00f2 essere l\u2019unica battaglia nella campagna del 1859 nella quale le truppe austriache ebbero la meglio sui franco-piemontesi.\nDopo la Battaglia di Solferino e San Martino il comando supremo venne trasferito a Verona e Urban si ritir\u00f2 dalla carriera militare.\nIn Italia, la sua fama rimase per lungo tempo legata alla strage della famiglia Cignoli, da Urban ordinata in prima persona, e alle rappresaglie, quali confische di cibo e catture di ostaggi che era solito perpetrare, al minimo sospetto di collaborazionismo verso gli alleati, sulla popolazione locale.\nMor\u00ec il 1\u00ba gennaio 1877 a Br\u00fcnn, suicidatosi (come ricordano le testimonianze dell'epoca)."}
{"id": "1815902", "revid": "16665214", "url": "https://it.wikipedia.org/wiki?curid=1815902", "title": "Giacomino Poretti", "text": ""}
{"id": "1815903", "revid": "2730", "url": "https://it.wikipedia.org/wiki?curid=1815903", "title": "James Rainwater", "text": "Ha condiviso il Premio Nobel per la fisica nel 1975 per la sua parte nel determinare la forma asimmetrica dei nuclei atomici.\nBiografia.\nRainwater \u00e8 nato il 9 dicembre 1917 a Council, trasferitosi poi a Hanford dopo la morte di suo padre per la grande epidemia influenzale del 1918. Ha conseguito la laurea alla California Institute of Technology nel 1939 con la specializzazione in fisica, per poi ottenere un dottorato in filosofia presso la Columbia University nel 1946.\nDurante la seconda guerra mondiale ha lavorato al progetto della bomba atomica. Nel 1949 ha contribuito allo sviluppo fondamentale della teoria sul momento quadrupolare riguardante l'asfericit\u00e0 dei nuclei atomici. La sua teoria \u00e8 stata poi confermata dagli ulteriori sviluppi di Aage Niels Bohr e Ben Roy Mottelson. Rainwater ha contribuito anche alla comprensione scientifica sui raggi X e ha partecipato alla Commissione sull'energia atomica e a progetti di ricerca navale. Si \u00e8 unito alla facolt\u00e0 di fisica presso la Columbia nel 1946, dove ha raggiunto il grado di professore ordinario nel 1952. \u00c8 stato nominato Professore Pupin di Fisica nel 1982. Ha inoltre ricevuto l'Ernest Orlando Lawrence Award per la fisica nel 1963. Rainwater \u00e8 morto il 31 maggio 1986 a Yonkers."}
{"id": "1815905", "revid": "576144", "url": "https://it.wikipedia.org/wiki?curid=1815905", "title": "Adapazar\u0131", "text": "Adapazar\u0131 \u00e8 una citt\u00e0 della Turchia di 239.284 abitanti, centro del distretto omonimo e nucleo principale del comune metropolitano di Sakarya.\n\u00c8 sede universitaria.\nEducazione e cultura.\nUniversit\u00e0 di Sakarya, una delle pi\u00f9 grandi universit\u00e0 della Turchia in termini di iscrizione degli studenti. Dalla sua fondazione nel 1992, l'Universit\u00e0 Sakarya ha influenzato la cultura della citt\u00e0 e trasformato la vita pubblica.\nOltre all'universit\u00e0, molte istituzioni diverse modellano e influenzano la cultura della citt\u00e0. Adapazar\u0131 K\u00fclt\u00fcr Merkezi (Centro culturale Adapazar\u0131), Ofis Sanat Merkezi (Centro artistico Ofis) il \"Sakarya M\u00fczesi\" (Museo di Sakarya) e \"Sakarya Sanat Galerisi\" (Galleria d'arte Sakarya) sono le principali istituzioni culturali guidate dal comune. Adapazari ospita anche organizzazioni culturali ed educative non governative. Di loro, Sakarya Bilgi K\u00fclt\u00fcr Merkezi fornisce attivit\u00e0 educative e culturali.\nKent Park presenta un'autentica e pittoresca ricostruzione di una storica ruota idraulica che un tempo forniva acqua fresca potabile dal fiume \u00c7ark alle fontane pubbliche situate ad ogni isolato in tutta la citt\u00e0. La ruota idraulica in legno originale, comunemente nota come ruota \u00c7ark, \u00e8 stata mantenuta e ristrutturata per funzionare in una forma o nell'altra dal 1724 al 1955."}
{"id": "1815918", "revid": "1305772", "url": "https://it.wikipedia.org/wiki?curid=1815918", "title": "Autoriferimento incrociato", "text": "Si ha un autoriferimento incrociato fra due o pi\u00f9 enunciati quando ciascuno di essi si riferisce direttamente o indirettamente ad un altro. Ecco due esempi celebri:\nIl paradosso del foglio di Jordan.\nSu i due lati di un foglio sono riportate le seguenti frasi:\nSupponiamo che la prima frase sia vera. Allora la frase sul retro \u00e8 anch'essa vera. Essa per\u00f2 afferma che la frase sul davanti \u00e8 falsa, contrariamente a quanto ipotizzato. Supponiamo invece che la frase sul davanti sia falsa. Questo implica che la frase sul retro \u00e8 falsa. Poich\u00e9 per\u00f2 essa afferma che la frase sul davanti \u00e8 falsa, dobbiamo concludere che quest'ultima \u00e8 vera ottenendo nuovamente una contraddizione.\nQuesto paradosso \u00e8 una variante del paradosso del mentitore.\nNell'isola dei cavalieri e furfanti di Smullyan il paradosso del foglio di Jordan avrebbe come analogo il seguente dialogo fra due abitanti A e B dell'isola:\nRaddoppiamenti.\nQuesta idea \u00e8 dovuta al logico Raymond Smullyan.\nCominciamo col definire:\nIl raddoppiato di: qualcosa\n\u00e8: 'qualcosa qualcosa'\ncio\u00e8 viene semplicemente raddoppiato tutto ci\u00f2 che \u00e8 contenuto di seguito all'espressione 'Il raddoppiato di:' ed \u00e8 contenuto nella stessa riga. Se per\u00f2 prima dell'espressione 'Il raddoppiato di:' compare un'altra istruzione, il raddoppiamento non viene effettuato.\nCon questa convenzione le due frasi che seguono creano un autoriferimento incrociato."}
{"id": "1815927", "revid": "2039709", "url": "https://it.wikipedia.org/wiki?curid=1815927", "title": "Reciproco", "text": "In matematica, con reciproco di un numero formula_1 si indica il numero che moltiplicato per formula_1 dia come risultato 1; e pu\u00f2 essere indicato come formula_3 (\"frazione unitaria\") o anche formula_4.\nGeneralmente quando si fa riferimento ai reciproci, si intendono soltanto i reciproci dei numeri interi:\nformula_5 , ma in realt\u00e0 \u00e8 utilizzato anche per indicare il reciproco di un numero decimale, ad esempio il reciproco di formula_6 \u00e8 formula_7\nReciproci particolari.\nCi sono infinite coppie di reciproci che hanno la propriet\u00e0 di avere la stessa parte decimale; noto \u00e8 l'esempio del numero aureo formula_8. Tali numeri si ricavano come le soluzioni positive dell'equazione di secondo grado\nche pu\u00f2 essere riscritta in modo pi\u00f9 standard come formula_10, con formula_11 appartenente all'insieme dei numeri interi.\nUtilizzando la formula risolutiva, si trova che questi numeri sono della forma\nVengono qui visualizzati i numeri risultanti per i primi valori di formula_13 insieme ai loro reciproci."}
{"id": "1815929", "revid": "1840984", "url": "https://it.wikipedia.org/wiki?curid=1815929", "title": "BMW Sauber F1.07", "text": "La BMW Sauber F1.07 \u00e8 la seconda vettura, costruita dalla BMW, che partecip\u00f2 al campionato del 2007 di Formula 1, con il pilota tedesco, Nick Heidfeld e con il pilota polacco Robert Kubica.\nLa scuderia, con questa vettura arriv\u00f2 seconda nel campionato costruttori con 101 punti, dopo la squalifica della Mclaren per la spy story.\nNel campionato piloti Heidfeld \u00e8 5\u00b0 con 61 punti e Kubica \u00e8 6\u00b0 con 39 Punti.\nLivrea.\nLa BMW Sauber \u00e8 entrata nella stagione 2007 con continuit\u00e0 di sponsorizzazione; a differenza di molte squadre rivali, come McLaren, Honda e Renault, che hanno dovuto abbandonare la sponsorizzazione del tabacco. Ci\u00f2 significava che le auto del 2007 avevano una livrea simile a quella del design del 2006 con solo lievi modifiche.\nPrestazione.\nL'auto \u00e8 stata un significativo passo avanti rispetto alla F1.06 del 2006, ottenendo 2 posizioni sul podio in una stagione in cui 46 delle possibili 51 posizioni sul podio sono state occupate dalla Scuderia Ferrari e dalla McLaren in una stagione dominante. Entrambi erano di Nick Heidfeld: un 2\u00b0 al Gran Premio del Canada 2007 e un 3\u00b0 al Gran Premio d'Ungheria 2007. Tuttavia, hanno segnato punti in 26 delle 34 possibili occasioni. Hanno segnato punti con almeno una vettura in ogni singola gara e punti con entrambe le vetture per sei gare di fila tra il Gran Premio di Francia e quello d'Italia. Robert Kubica ha ottenuto il 4\u00b0 posto in Spagna, Francia e Gran Bretagna, che sono stati i suoi migliori risultati. Sebastian Vettel ha segnato punti per l'8\u00b0 posto nella sua unica apparizione con la squadra, al Gran Premio degli Stati Uniti.\nHeidfeld \u00e8 stato l'unico pilota a rompere frequentemente la situazione di stallo Ferrari/McLaren in testa alle qualifiche, con il suo miglior risultato che \u00e8 stato il 2\u00b0 posto in griglia in Ungheria. Le vetture BMW Sauber si sono qualificate tra le prime 10 in ogni gara a parte Kubica che si \u00e8 qualificata al 14\u00b0 posto in Belgio.\nL'auto \u00e8 stata anche coinvolta in uno dei pi\u00f9 grandi incidenti dell'era moderna, quello di Kubica al Gran Premio del Canada 2007. \u00c8 stato sostituito dal futuro campione del mondo Sebastian Vettel per una gara."}
{"id": "1815931", "revid": "287204", "url": "https://it.wikipedia.org/wiki?curid=1815931", "title": "Avahi occidentalis", "text": "Il licanoto occidentale (\"Avahi occidentalis\" ) \u00e8 un lemure della famiglia degli Indriidae. Come tutti i lemuri, \u00e8 endemico del Madagascar.\nInizialmente descritto come specie a s\u00e9 stante, \u00e8 stato a lungo considerato una sottospecie di \"Avahi laniger\" (\"A. laniger occidentalis\"), prima di essere nuovamente elevato al rango di specie: tuttavia, alcuni autori continuano a considerarlo una sottospecie di maki lanoso ed a classificarlo come tale.\nDistribuzione.\nLa specie \u00e8 diffusa nella zona nord-occidentale dell'isola, fra i fiumi Betsiboka e Mahajamba.\nDescrizione.\nDimensioni.\nMisura un'ottantina di cm di lunghezza, per un peso di circa 0,9\u00a0kg.\nAspetto.\nIl pelo, dall'aspetto lanoso, \u00e8 grigio-olivastro, coi peli che sono striati di nero, cos\u00ec da dare un effetto simile al pelo dei conigli. La coda e la parte posteriore delle cosce sono giallo zolfo, cos\u00ec come la mascherina su faccia e gola, quest'ultima cerchiata di giallo-ocra. Le parti nude del corpo (mani, orecchie, sottocoda, muso e cerchio attorno agli occhi) sono nere, gli occhi sono rossi.\nGli incisivi inferiori, come in tutti gli indridi, sono modificati a formare una sorta di pettine col quale fare il \"grooming\", mentre gli incisivi superiori sono pi\u00f9 piccoli rispetto agli altri primati.\nBiologia.\nSi tratta di animali notturni, ed arboricoli, che vivono in gruppi dove oltre alla coppia dominante vi sono uno o pi\u00f9 cuccioli a diversi stadi di crescita. Se costretti al suolo, si muovono saltellando lateralmente sulle zampe posteriori, come i sifaka.\nA causa dello scarso valore energetico del cibo, questi animali sono piuttosto statici e tendono a passare gran parte del tempo riposando fra le foglie, ed \u00e8 in questi momenti che sono estremamente vulnerabili agli attacchi dei predatori.\nA differenza di \"Avahi laniger\", i territori dei vari nuclei familiari si sovrappongono nelle zone di confine, senza peraltro dar luogo ad episodi di tensione o violenza.\nAlimentazione.\nCome tutti gli avahi, \u00e8 una specie strettamente erbivora, che si nutre di foglie: pur condividendo l'habitat col lepilemure di Edwards, le due specie non entrano in competizione per il cibo perch\u00e9 i lepilemuri si alimentano su rami pi\u00f9 sottili, irraggiungibili per gli avahi (nonostante essi siano stati avvistati mentre si nutrivano aggrappati a rami di 3\u00a0cm di spessore, pur ancorandosi a rami pi\u00f9 spessi con le zampe posteriori e la coda); inoltre, gli avahi sono pi\u00f9 selettivi nella scelta del cibo, mangiando perlopi\u00f9 foglie immature e germogli, mentre i lepilemuri sono pi\u00f9 generalisti."}
{"id": "1815933", "revid": "81103", "url": "https://it.wikipedia.org/wiki?curid=1815933", "title": "Ricerca del petrolio", "text": "Il petrolio viene estratto da diversi paesi. \nMetodo sismico a riflessione.\nQuesta tecnica consiste nell'emettere onde compressive nel sottosuolo tramite una sorgente sismica come una piccola carica di esplosivo, oppure l'utilizzo di vibroseis a terra o di air gun in mare. Le onde sismiche, riflesse dagli stati geologici, vengono poi monitorate e registrate da sensori di superficie. I dati rilevati, permettono di ricostruire la struttura degli strati rocciosi e quindi scoprire l'esistenza di giacimenti petroliferi.\nIl rilevamento effettuato permette solamente di ipotizzare l'esistenza del giacimento petrolifero: la certezza della sua presenza e della sua consistenza potr\u00e0 essere verificata perforando il terreno in diversi punti. Le operazioni di ricerca dipendono comunque dalla consistenza e dalla profondit\u00e0 del giacimento. Le onde provocate delle cariche esplosive tendono a restare di pari intensit\u00e0 in prossimit\u00e0 del giacimento, mentre se esse investono lo strato roccioso tendono a diminuire o non si riescono neanche a registrare.\nPerforazione.\nLa perforazione del terreno con appositi impianti, scendendo nel sottosuolo fino alla profondit\u00e0 suggerita dalle analisi geologiche e geofisiche precedenti, permette il diretto riconoscimento dell'eventuale presenza di giacimenti petroliferi.\nDurante la perforazione le rocce attraversate vengono studiate sia tramite il recupero di campioni dal sottosuolo, detti \"carote\" con operazioni di carotaggio sia valutando i risultati delle operazioni di logging."}
{"id": "1815942", "revid": "1305772", "url": "https://it.wikipedia.org/wiki?curid=1815942", "title": "Tabula iliaca", "text": "Una tabula iliaca era uno schema utilizzato per dividere tra le varie giornate gli episodi narrati nell'Iliade di Omero, inventato probabilmente da Zenodoto presso Alessandria d'Egitto.\nIl termine \u00e8 convenzionalmente utilizzato per indicare una serie di piccoli rilievi in marmo con la raffigurazione in miniatura su pi\u00f9 registri sovrapposti separati, degli episodi di opere letterarie epiche, con didascalie e corte iscrizioni esplicative in greco.\nSono noti 22 bassorilievi con queste caratteristiche: 15 si riferiscono ad episodi dell'Iliade, 3 dell'Odissea e le altre ai miti dei Sette contro Tebe, dell'apoteosi di Eracle o ad avvenimenti storici. Tutti, tranne due, attribuiti ad epoca antonina, sono datati ai regni di Augusto o di Tiberio.\nLa funzione dei rilievi \u00e8 discussa: didattica (pi\u00f9 probabile per i rilievi con scene di maggiori dimensioni), decorativa (per le biblioteche) o votiva (in particolare la \"Tabula iliaca\" capitolina\").\nIl pi\u00f9 celebre \u00e8 la \"\"Tabula iliaca\" capitolina\", un rilievo proveniente da Bovillae, conservato nei Musei Capitolini di Roma e databile in epoca augustea.\nIl rilievo venne rinvenuto nel 1683 e raffigura l'incendio di Troia e la fuga di Enea e altre scene della guerra di Troia, derivate dall'Iliade e da altri poemi del ciclo troiano (l'Etiopide e l\"'Iliou persis\" di Arctino di Mileto e la Piccola Iliade di Lesche)."}
{"id": "1815943", "revid": "2048534", "url": "https://it.wikipedia.org/wiki?curid=1815943", "title": "Wei\u00dfwurst", "text": "Il (anche Weisswurst, termine non pi\u00f9 corretto in base all'ultima riforma ortografica tedesca; in tedesco, letteralmente \"salsiccia bianca\") \u00e8 un insaccato tipico tedesco, a base di carne di vitello e pancetta di maiale, ed \u00e8 caratterizzato dal colore tendente al bianco, dovuto al fatto di non essere trattato con nitriti di sodio o potassio.\nIl \"Wei\u00dfwurst\" di Monaco.\nIl \"Wei\u00dfwurst\" \u00e8 sicuramente la pi\u00f9 nota specialit\u00e0 gastronomica della cucina bavarese e soprattutto di Monaco di Baviera. La tradizione vuole che venga preparato di mattina presto e servito poi bollito come spuntino di met\u00e0 mattinata, accompagnato da senape dolce, brezel e birra di frumento.\nOrigini.\nDei salumi simili sembrano apparire per la prima volta nel XIV secolo in Francia. Nei libri di cucina francese vengono definiti \"boudin blanc\" (appunto \"salsiccia bianca\") gi\u00e0 all'inizio del XIX secolo. Gli ingredienti particolarmente ricercati fecero del \"Wei\u00dfwurst\" una specialit\u00e0 costosa. Infatti, oltre al fatto che la carne di vitello era particolarmente cara, nel XIX secolo non era affatto facile procurarsi alcuni degli ingredienti come il limone o lo zenzero.\nAl riguardo, per\u00f2, gli abitanti di Monaco si tramandano una storia che d\u00e0 al \"Wei\u00dfwurst\" origini strettamente locali. Si dice infatti che sia nato da un \"incidente\" professionale di Sepp Moser, oste della locanda \"Zum ewigen Licht\" (\"Alla luce eterna\") sulla \"Marienplatz\" di Monaco. Il 22 febbraio del 1857, durante un luned\u00ec delle rose (una festivit\u00e0 religiosa che in Germania ricorre il luned\u00ec precedente al mercoled\u00ec delle ceneri), Moser ebbe esaurito le budella di pecora per la preparazione dei normali \"Bratwurst\" di vitello da arrostire, mentre in sala c'erano clienti in attesa del loro pasto. Il suo apprendista riusc\u00ec a procurargli solo delle budella di maiale, troppo grandi e coriacee per i \"Bratwurst\". Trattandosi di un'emergenza, Moser le riemp\u00ec comunque con la carne macinata, ma pens\u00f2 bene di bollire gli insaccati anzich\u00e9 arrostirli, perch\u00e9 le budella di maiale sulla piastra sarebbero scoppiate.\nPreparazione e presentazione.\nGli ingredienti base del \"Wei\u00dfwurst\" di Monaco sono carne di vitello, pancetta e cotica di maiale bollita, aromatizzati con prezzemolo, buccia di limone, noce moscata, cipolla, zenzero e cardamomo. La carne viene macinata molto finemente e infilata nelle budella di maiale a formare salsicciotti di 12\u201315\u00a0cm di lunghezza e 80-90 grammi di peso. Il \"Wei\u00dfwurst\", se possibile, va cucinato appena fatto, lessandolo in acqua caldissima ma non bollente, altrimenti le budella rischiano di scoppiare e far fuoriuscire la carne.\nIl \"Wei\u00dfwurst\" \u00e8 facilmente reperibile in Germania e presso le altre popolazioni di lingua tedesca, sia come prodotto fresco nelle macellerie, sia confezionato come prodotto industriale nei supermercati. Tradizionalmente il \"Wei\u00dfwurst\" viene servito con senape dolce, \"brezel\" e birra di frumento. Le budella che la rivestono non vanno mangiate.\nLa denominazione di origine protetta.\nAttualmente un consorzio di tutela si adopera affinch\u00e9 l\"'Original M\u00fcnchner Wei\u00dfwurst\" (\"\"Wei\u00dfwurst\" originale di Monaco\") venga riconosciuto come denominazione di origine protetta da parte della Commissione europea, e a tal proposito ha depositato il suddetto marchio nel 2004. Se la Commissione Europea dovesse accettare la domanda, solo i Wei\u00dfwurst prodotti a Monaco di Baviera potranno essere definiti \"\"wei\u00dfwurst\" di Monaco\". L'associazione dei macellai bavaresi invece ha depositato una seconda domanda che estende l'area interessata oltre i confini di Monaco, comprendendo l'Alta Baviera, la Bassa Baviera, l'Alto Palatinato e la Svevia.\nIl \"Wei\u00dfwurst\" della Slesia.\nIl \"Wei\u00dfwurst\" della Bassa Slesia-Alta Lusazia viene preparato tradizionalmente a dicembre e servito la sera della vigilia di Natale e a capodanno, accompagnato da intingoli tipici locali. Le carni utilizzate sono le stesse del \"wei\u00dfwurst\" di Monaco, ma vengono macinate ancora pi\u00f9 finemente, impastate con uova e raffinate con vino bianco. Viene servito con crauti e purea di patate.\nIl \"Wei\u00dfwurst\" amburghese.\nNacque ad Amburgo durante il periodo di dominazione francese (dal 1806 al 1814), probabilmente su modello del \"boudin blanc\", di cui costitu\u00ec una variante di lusso. Infatti per tradizione veniva servita con del caviale, che ad Amburgo era facilmente reperibile, essendo all'epoca l'Elba ricco di storioni. Alexandre Dumas accenn\u00f2 al \"boudin hambourgeois\" nel suo \"Grande dizionario di cucina\". Nel corso del XIX secolo, il \"Wei\u00dfwurst\" amburghese cadde nel dimenticatoio insieme a tutte le usanze francesi che i cittadini avevano acquisito durante l'occupazione napoleonica e di cui in seguito preferirono liberarsi."}
{"id": "1815945", "revid": "2055784", "url": "https://it.wikipedia.org/wiki?curid=1815945", "title": "Vera da pozzo", "text": "La vera di un pozzo, detta anche puteale o ghiera, \u00e8 la balaustra di protezione chiusa attorno al foro di un pozzo. Viene realizzata per impedire, prima di tutto, che qualcuno possa cadere accidentalmente nel pozzo, e poi per comodit\u00e0 di uso del pozzo stesso, potendo costituire un comodo appoggio quando vi si cala un secchio, con o senza l'ausilio di una carrucola.\nSpesso, nell'accezione popolare, si tende a confondere la \"vera\" con il pozzo vero e proprio, cos\u00ec com'\u00e8 abbastanza comune confondere il pozzo con la cisterna che fa da serbatoio per le acque piovane.\nCol tempo e con l'evolversi del gusto architettonico, la \"vera\" \u00e8 divenuta un elemento decorativo indispensabile che impreziosisce e costituisce in molti casi il fulcro dell'impostazione architettonica di cortili, piazze, chiostri, di castelli e palazzi nobiliari cos\u00ec come di abitazioni popolari, sia in citt\u00e0 importanti che in centri sperduti."}
{"id": "1815946", "revid": "320578", "url": "https://it.wikipedia.org/wiki?curid=1815946", "title": "Boudin blanc", "text": ""}
{"id": "1815951", "revid": "486946", "url": "https://it.wikipedia.org/wiki?curid=1815951", "title": "Vera di un pozzo", "text": ""}
{"id": "1815953", "revid": "767487", "url": "https://it.wikipedia.org/wiki?curid=1815953", "title": "Nicola Costa", "text": "Biografia.\nInizia a suonare la chitarra all'et\u00e0 di 10 anni. Si appassiona al blues, al rock ed al jazz elettrico, crescendo con la musica di \"Jimi Hendrix\", \"Deep Purple\", \"Jeff Beck\" e \"Weather Report\".\nDopo le prime esperienze musicali con vari gruppi giovanili, decide di approfondire gli studi al conservatorio. Si dedica cos\u00ec allo studio dell'armonia e dell'arrangiamento e nel 1993 consegue il diploma di contrabbasso. Nel frattempo segue dei corsi di perfezionamento chitarristico con Scott Henderson (G.I.T - Hollywood L.A.) e Jim Kelly (Berklee College of Music - Boston).\nDurante l'attivit\u00e0 artistica e professionale, ha collaborato con le orchestre \"Rai\" e \"Mediaset\" in numerose produzioni televisive. Ha partecipato al Festival di Sanremo 1997 come direttore d'orchestra e negli anni che vanno dal 2002 al 2006 come chitarrista dell'orchestra della RAI. Durante queste edizioni del festival, ha suonato con numerosi artisti nazionali ed internazionali tra i quali Lionel Richie, Natalie Cole, Michael Bubl\u00e9, The Blues Brothers, Gavin DeGraw, Will Smith, Jos\u00e9 Feliciano, Vasco Rossi, Andrea Bocelli, Laura Pausini, Eros Ramazzotti.\nNel corso degli anni ha inoltre collaborato in studio, in tour e in TV con numerosi big della musica pop italiana, tra i quali: Loredana Bert\u00e8, Renato Zero, Luca Barbarossa, Ivana Spagna, Amii Stewart, Alexia, Laura Pausini, Claudio Baglioni, Lucio Dalla, Riccardo Cocciante, Gino Paoli, Marco Masini, Fiorella Mannoia, Patty Pravo, Gianna Nannini e compositori arrangiatori come Ennio Morricone, Luis Bacalov, Celso Valli, Nicola Piovani, Pippo Caruso, Renato Serio.\nNel 2007 ha realizzato il primo album da solista, intitolato Electric Roots. Il disco, interamente originale e strumentale, registrato a \"Roma\" e masterizzato a \"Los Angeles\" da Joe Gastwirt (\"Jimi Hendrix\", \"Paul McCartney\"), ha ottenuto grandi consensi negli USA ed \u00e8 considerato dalla critica americana \u201c una miscela esplosiva tra rock blues e jazz elettrico\u201d.\nElectric Roots \u00e8 stato pi\u00f9 volte al primo posto nelle classifiche blues di Guitar Nine Records e nel 2009 ha ottenuto una nomination ai Just Plain Folks Music Awards nella categoria \u201cBest Instrumental Rock Album\u201d.\nEccellenti le recensioni da parte di portali musicali, come Bluesrockers, Rootstime, Stratoblogster e riviste specializzate del settore, come Cutway Guitar Magazine, Chitarre, Axe Magazine. Questo \u00e8 un estratto dalla recensione del mensile Chitarre: \n\u201cQuando sembra che tutto sia stato detto o suonato \u00e8 una bella utopia tentare di ri-definire stilisticamente e in modo personale la chitarra rock\u2013blues. Per fortuna in Italia abbiamo grandi artisti, come Nicola Costa, pronti a sorprenderci con il loro talento e la loro passione in quello che fanno. Cos\u00ec ci arriva tra le mani questo bellissimo Electric Roots, che ci insegna che si pu\u00f2 amare, ascoltare, studiare e suonare la musica dei nostri idoli, imparando il linguaggio, per poi parlare con la nostra voce, col nostro cuore.\u201d\nIn seguito all'uscita di \u201cElectric Roots\u201d il Nicola Costa Group intraprende una serie di concerti, partecipando ai pi\u00f9 importanti festival Rock Blues europei.\nNel 2008 partecipa al tour mondiale del compositore Ennio Morricone.\nNel 2009 partecipa al tour \"Ho imparato a sognare\" di Fiorella Mannoia.\nNel 2010 partecipa al tour \"Il tempo e l'armonia\" di Fiorella Mannoia, curando gli arrangiamenti del CD/DVD live.\nNel 2011 partecipa alla registrazione dell'album \"Facciamo finta che sia vero\" di Adriano Celentano, suonando sull'omonimo brano che da il titolo all'album, musicato e arrangiato dal premio Oscar Nicola Piovani.\nTra il 2011 e il 2012 collabora col bassista statunitense Marco Mendoza, (Whitesnake, Thin Lizzy, David Lee Roth), in una serie di tour Europei. Inoltre condivide il palco con Kirk Fletcher, Spy Austin, Leburn Maddox e a giugno del 2014 suona a Roma con The Rolling Stones Project, un gruppo composto da Tim Ries, Darryl Jones e Bernard Fowler, musicisti dei Rolling Stones.\nIl 31 ottobre 2014 ha pubblicato un nuovo album dal titolo \"The Wrong Blues\". Nello stesso anno partecipa alle registrazioni dell'album Xena Tango di Luis Bacalov.\nA giugno del 2015 partecipa alla registrazione del DVD \"Live a Pompei\" de Il Volo, prodotto dalla TV americana PBS e all'album \"L'amore si muove\" (Grande Amore - Edizione Internazionale)."}
{"id": "1815957", "revid": "1573940", "url": "https://it.wikipedia.org/wiki?curid=1815957", "title": "Oratorio dei Disciplinanti (Moneglia)", "text": "L'oratorio dei Disciplinanti \u00e8 un luogo di culto cattolico situato nel comune di Moneglia, in via dell'Oratorio, nella citt\u00e0 metropolitana di Genova. Attiguo all'oratorio \u00e8 la chiesa parrocchiale di Santa Croce.\nStoria e descrizione.\nSecondo alcune fonti locali lo storico oratorio risale al X secolo ed in origine era dedicato alla Vergine Maria. Ricevette una nuova denominazione con l'insediamento della locale confraternita dei Disciplinanti.\nIl paramento della semplice facciata attuale \u00e8 probabilmente settecentesca, arricchita da coppie di lesene. Sopra il portale, in una nicchia, la statua in marmo della \"Vergine con il Bambino benedicente\". Varcato il portale nella facciata si accede ad un atrio scoperto.\nAll'esterno dell'oratorio sono una lapide e una croce datati al 1291 a ricordo della sepoltura di due cittadini fiorentini, Rolando e Berardo Lanieri.\nDall'atrio si accede all'antica aula rettangolare, lunga ventisei metri e larga sette, coperta da un soffitto di legno sorretto da capriate. L'altare, nella sua parte inferiore \u00e8 in marmo e risale al Settecento, mentre la parte superiore \u00e8 in legno e risale al Seicento. Sopra la porta d'ingresso, una cantoria ed organo del XVII secolo decorata con pitture di putti musicanti.\nL'antica aula dell'oratorio \u00e8 di grande valore artistico per gli importanti cicli di affreschi di varie epoche che contiene. La parte pi\u00f9 antica della decorazione pittorica \u00e8 duecentesca ed \u00e8 costituita da porzioni dell'affresco del \"Trionfo della morte\". Sopra questo \u00e8 stato applicato un dipinto trecentesco dedicato alla \"Vergine e a san Cristoforo\". Altre pitture cinquecentesche raffigurano episodi della \"Vita della Madonna\" e della \"Passione di Ges\u00f9\". Dopo la ristrutturazione nel Settecento venne nuovamente eseguito un ciclo pittorico, di stile barocco. Danneggiati durante la seconda guerra mondiale, questi affreschi sono stati staccati per poter scoprire i sottostanti, pi\u00f9 antichi. Alcune porzioni attorno all'altare sono stati lasciati come testimonianza del ciclo."}
{"id": "1815961", "revid": "610351", "url": "https://it.wikipedia.org/wiki?curid=1815961", "title": "Coppa Gambardella", "text": "La Coppa Gambardella () \u00e8 una competizione calcistica francese giovanile organizzata dalla FFF.\n\u00c8 riservata a squadre francesi composte da giocatori Under-18 (fino al 2018 Under-19) e prende il nome da Emmanuel Gambardella, presidente della F\u00e9d\u00e9ration Fran\u00e7aise de Football dal 1949 al 1953.\nFino al 1953-54 la competizione era denominata \"Coupe nationale des juniors\".\nLa competizione inizia a livello regionale a dicembre e la finale viene disputata lo stesso giorno di quella della Coppa di Francia."}
{"id": "1815966", "revid": "767487", "url": "https://it.wikipedia.org/wiki?curid=1815966", "title": "Canta U Populu Corsu", "text": " Canta U Populu Corsu \u00e8 un gruppo musicale corso fondato nel 1973."}
{"id": "1815971", "revid": "834", "url": "https://it.wikipedia.org/wiki?curid=1815971", "title": "Nevada Tan", "text": ""}
{"id": "1815972", "revid": "773636", "url": "https://it.wikipedia.org/wiki?curid=1815972", "title": "Cappella della Nativit\u00e0 di Maria", "text": "La cappella della Nativit\u00e0 di Maria \u00e8 un edificio religioso situato nel comune di Grosseto, all'interno dell'area del Centro militare veterinario dell'Esercito Italiano. \u00c8 situata pochi chilometri a ovest della citt\u00e0.\nStoria.\nIl piccolo edificio religioso sorse come cappella gentilizia dell'antica tenuta granducale, che occupava l'intera area rurale ove oggi si trova il Centro militare veterinario.\nLe sue origini risalgono al tardo Settecento, pur essendo evidenti i segni delle ristrutturazioni avvenute tra la fine dell'Ottocento e l'inizio del Novecento, che hanno conferito l'attuale aspetto al luogo di culto.\nDescrizione.\nLa cappella della Nativit\u00e0 di Maria si presenta come un edificio religioso ad aula unica, in ottimo stato di conservazione.\nLa chiesetta \u00e8 situata in posizione rialzata, con una gradinata che conduce al vano d'ingresso coperto da un pronao, le cui travi di legno poggiano su due colonne laterali a sezione quadrata, munite di base e capitello. Tra le travi che delimitano frontalmente la copertura del pronao, \u00e8 collocata una croce lignea.\nIl portale d'ingresso si apre nella parte centrale della facciata propriamente detta, presentandosi architravato con arco a tutto sesto; sono presenti due stelle decorative sull'architrave.\nL'interno si presenta con pareti rivestite in intonaco, con la copertura costituita da travi lignee a vista. Sui fianchi laterali si aprono monofore a sesto acuto, tipici elementi stilistici del neogotico che si afferma ulteriormente con l'imponente arco sulla parete di fondo. Molto pregevoli risultano il lucernario collocato sopra l'altare e le due statue lignee collocate nella parte posteriore delle due pareti laterali nell'area presbiteriale."}
{"id": "1815973", "revid": "729019", "url": "https://it.wikipedia.org/wiki?curid=1815973", "title": "Jacques Camou", "text": "Biografia.\nNato a Sarrance nel dipartimento francese dei Pirenei Atlantici, Camou inizi\u00f2 la propria carriera militare il 6 settembre 1808 come sergente del 1\u00ba battaglione cacciatori di montagna (corrispettivo francese degli alpini italiani). Sotto Napoleone I egli serv\u00ec nelle guerre d'Italia, partendo con l'armata di Spagna nel 1811, e tornando in Italia nel 1813, ricevendo tre ferite nella schermaglia di Saint-Hermangors in Illiria, presso la fonte del Tagliamento. Nel 1815 pass\u00f2 nell'armata delle alpi.\nLa sua carriera militare venne interrotta nel 1815 al crollo del regime napoleonico, ma nel 1817, prest\u00f2 nuovamente servizio come luogotenente. Egli partecip\u00f2 nel 1823 alla Guerra Civile Spagnola del 1820-1823, con un corpo di spedizione spagnolo.\nNel 1830 venne inviato in Algeria, dove raggiunse il grado di brigadiere generale nel 1848. Qui si distinse particolarmente nell'assedio di Zaatcha, citt\u00e0 e oasi della provincia di Costantina, che venne definitivamente conquistata dai francesi il 26 novembre 1849 dopo lunghi combattimenti. Quattro anni pi\u00f9 tardi, venne promosso al rango di maggiore generale e divenne il comandante della divisione militare di stanza ad Algeri.\nSuccessivamente Camou prese il comando della 2\u00aa Divisione di fanteria della Guardia Imperiale e partecip\u00f2 alla Guerra di Crimea, distinguendosi in episodi come l'Assedio di Sebastopoli del 1854 e nella Battaglia della Cernaia nel 1855, oltre a partecipare poi nel corso della Seconda guerra d'indipendenza italiana alle operazioni della gloriosa Battaglia di Magenta, in Italia, che fu uno dei cardini del raggiungimento dell'unit\u00e0 del paese, nel 1859.\nNel 1857 ottenne la Gran Croce della Legion d'onore e il 30 dicembre 1863, venne nominato Senatore.\nMor\u00ec nella nativa Sarrance nel 1868, all'et\u00e0 di 75 anni.\nLa citt\u00e0 di Parigi gli ha dedicato una via, la \"rue du G\u00e9n\u00e9ral-Camou\", che sino al 1967 era nota semplicemente come \"rue Camou\"."}
{"id": "1815974", "revid": "23117", "url": "https://it.wikipedia.org/wiki?curid=1815974", "title": "Coupe Gambardella", "text": ""}
{"id": "1815975", "revid": "16666430", "url": "https://it.wikipedia.org/wiki?curid=1815975", "title": "Kuna (popolo)", "text": ""}
{"id": "1815976", "revid": "1840984", "url": "https://it.wikipedia.org/wiki?curid=1815976", "title": "BMW Sauber F1.06", "text": "La BMW Sauber F1.06 \u00e8 stata la prima vettura del team BMW Sauber, che ha gareggiato nella stagione 2006 della Formula Uno. La Sauber, dopo essere stata motorizzata da motori Ferrari per parecchi anni, dal 2006 fu acquisita dal costruttore tedesco BMW, che ne fece la sua scuderia ufficiale.\nTecnica.\nLa F1.06 disponeva di un motore BMW P86 di 2400 cc a 8 cilindri in grado di sviluppare una potenza massima di 750 CV \"limitati\" per\u00f2 dai giri massimi del motori, imposti dalla FIA a un massimo di 19.000 g/m. Quest'ultimo veniva gestito da un cambio Paddle-Operated a sette rapporti. L'aerodinamica era stata modificata rispetto al modello precedente per migliorare il flusso aerodinamico del sottoscocca e si \u00e8 basata sulle ridotte dimensioni del nuovo propulsore e sullo spostamento degli terminali di scarico in una posizione pi\u00f9 arretrata rispetto alla Sauber C24. Quest'ultima soluzione era volta a convogliare i fumi di scarico ad alta temperatura verso componenti che ne avrebbero potuto beneficiare come le sospensioni e l'alettone posteriori. Il telaio era monoscocca in fibra di carbonio, mentre l'impianto frenante era costituito da quattro freni a disco carboceramici. Le sospensioni erano a doppi bracci trasversal in configurazione push-rod.\nRisultati in Formula 1.\n(*) Indica quei piloti che non terminano la gara ma sono ugualmente classificati avendo coperto, come previsto dal regolamento, almeno il 90% della distanza di gara."}
{"id": "1815978", "revid": "76963", "url": "https://it.wikipedia.org/wiki?curid=1815978", "title": "Piero Del Papa", "text": "Biografia.\nCarriera dilettantistica.\nConquist\u00f2 la medaglia d'argento ai campionati nazionali dei dilettanti nella categoria dei pesi medi nel 1957 a Bologna. Passato nei mediomassimi, conquist\u00f2 la medaglia di bronzo, l'anno successivo a Terni e quella d'argento nel 1959, sconfitto in finale da Giulio Saraudi. Nel 1960, si laure\u00f2 finalmente campione italiano dei dilettanti, nella categoria dei mediomassimi. Partecip\u00f2 alle eliminatorie allestite da Natale Rea per le XVII Olimpiadi di Roma, venendo eliminato nuovamente da Saraudi.\nNella sua carriera dilettantistica ha combattuto 63 volte, con quaranta vittorie, 9 pareggi e 14 sconfitte.\nCarriera da professionista.\nPass\u00f2 al professionismo nel 1960, nella scuderia di Steve Klaus. Dopo 18 incontri senza sconfitte (con due pareggi), il 7 dicembre 1962 conquist\u00f2 il titolo di campione italiano dei pesi mediomassimi, battendo il lombardo Piero Tomasoni. L'anno dopo respinse due volte l'assalto al titolo di Guerrino Scattolin, ottenendo un verdetto di no contest e una vittoria ai punti in dodici riprese. Il 6 agosto 1965 mise in palio il titolo contro Benito Michelon e lo sconfisse per Kot all'undicesimo round. \nDifese la cintura contro il friulano Alfredo Vogrig. In una fase del match, questi and\u00f2 a finire fuori dalle corde, colpito dal campione italiano. Risalito sul ring, si lasciava andare a reiterate testate ai danni dell'avversario e veniva squalificato. Il verdetto veniva poi cambiato in no contest che, peraltro, permetteva a Del Papa di mantenere il titolo. Lo perse tuttavia ai punti il 26 dicembre 1964, ad Alessandria, subendo la prima sconfitta da Benito Michelon.\nNel 1965 combatt\u00e9 solo tre volte con pugili stranieri, vincendo a Stoccolma e in Italia, rispettivamente contro il finlandese Pekka Kokkonen e lo statunitense Eddie Cotton. Perse a Lima contro il campione sudamericano Mauro Mina.\nNel 1966 conquist\u00f2 il titolo europeo - sempre dei mediomassimi - battendo a Roma, ai punti in 15 riprese Giulio Rinaldi. Di fronte al pubblico del Palasport, tutto a favore del detentore, Del Papa riusc\u00ec a imbrigliare l'anziate, costringendolo alla corta distanza, a lui pi\u00f9 congeniale. \nCombatt\u00e9 ben 11 volte per il titolo continentale con 7 vittorie. Lo mantenne contro il britannico Chick Calderwood (verdetto di no contest alla sesta ripresa), il tedesco Wilhelm Von Homburg sul ring di Charlottenburg (squalifica all'11\u00ba round), battendo ai punti ancora il finlandese Kokkonen a Helsinki e mandando Ko alla quarta ripresa Vittorio Saraudi, fratello minore del suo antico avversario nei dilettanti. Dopo aver combattuto per la prima volta nella categoria superiore, battendo a Berlino il temibile J\u00fcrgen Blin, fu costretto a cedere la cintura continentale all'altro tedesco Lothar Stengel, a Francoforte, per Ko alla quinta ripresa, il 2 dicembre 1967. \nOttenne un'altra chance europea, il 28 gennaio 1969 a Copenaghen, sfidando il pugile casalingo Tom Bogs, che aveva battuto Stengel per Ko alla prima ripresa. Del Papa resist\u00e9 fino al conto finale ma perse ai punti. Dopo la rinuncia di Bogs al titolo, torn\u00f2 campione europeo il 6 febbraio 1970 a Milano, battendo ai punti lo jugoslavo Ivan Prebeg.\nIl 6 giugno 1970, fece un'altra sortita nella categoria dei massimi, a Montevideo, contro il pi\u00f9 anziano Gregorio Peralta, che aveva appena resistito per tutto un incontro ai colpi del fuoriclasse George Foreman. Del Papa si arrese all'avversario e abbandon\u00f2 alla quinta ripresa. Mise vittoriosamente in palio il titolo europeo due volte sul suolo germanico contro pugili tedeschi, poi lo perse nuovamente nel 1971 a Berlino, contro Conny Velensek, ai punti.\nIl 5 giugno 1971, ormai trentatreenne, affront\u00f2 a Caracas il campione mondiale WBA Vicente Rond\u00f3n con il titolo in palio, ma venne sconfitto per KO al 1\u00ba round, dopo soli 2'30\". Sub\u00ec un colpo al mento dalla potenza devastante mentre si trovava con la bocca aperta, tanto da far temere una frattura alla mascella. Torn\u00f2 in Italia con una borsa di 8.000 dollari.\nCombatt\u00e9 gli ultimi cinque incontri con alterni risultati, vincendo quelli disputati in Italia e perdendo quelli all'estero. Si ritir\u00f2 alla fine del 1972. Dopo il ritiro, alla fine degli anni ottanta, fond\u00f2 una scuola pugilistica ubicata nei sotterranei del palazzetto dello sport di Pisa, all'epoca ancora dismesso perch\u00e9 - fino al 1998 - non a norma.\nCarriera cinematografica.\nNoto per la sua carriera nel pugilato, ampli\u00f2 il suo pubblico grazie all'interpretazione di ruoli di una certa importanza in alcune pellicole, tra cui due diretti da Michele Lupo con Bud Spencer protagonista: \"Lo chiamavano Bulldozer\" (1978) e \"Bomber\" (1982)."}
{"id": "1815982", "revid": "1924342", "url": "https://it.wikipedia.org/wiki?curid=1815982", "title": "Panik", "text": ""}
{"id": "1815992", "revid": "120101134", "url": "https://it.wikipedia.org/wiki?curid=1815992", "title": "Premio Barocco", "text": "Il premio Barocco \u00e8 un premio conferito a personalit\u00e0 della comunicazione, della solidariet\u00e0, e dell'arte che viene consegnato nella citt\u00e0 di Gallipoli, simbolo per eccellenza della cultura e arte barocca.\nIstituito nel 1969 da un comitato promotore guidato da Fernando Carten\u00ec, consiste in una statuetta bronzea realizzata da Egidio Ambrosetti avente la forma di Galatea, una delle ninfe del mare nella mitologia greca. Dal 1998 la manifestazione \u00e8 trasmessa in televisione. \nPer anni, la kermesse \u00e8 stata trasmessa in prima serata da Rai 1.\nFra i personaggi che hanno ricevuto il premio ci sono:\nDal 2007 al 2010 la manifestazione \u00e8 stata ospitata dalla citt\u00e0 di Lecce, capitale dell'arte barocca, dopo che per 37 edizioni era stata ospitata a Gallipoli. In seguito \u00e8 stata riportata a Gallipoli."}
{"id": "1815994", "revid": "144796", "url": "https://it.wikipedia.org/wiki?curid=1815994", "title": "Patrice de Mac Mahon", "text": ""}
{"id": "1816002", "revid": "640277", "url": "https://it.wikipedia.org/wiki?curid=1816002", "title": "Pioneer 2", "text": "La sonda spaziale Pioneer 2 avrebbe dovuto esplorare lo spazio nei pressi della Luna.\nPoco dopo il lancio, avvenuto l'8 novembre 1958 alle 07:30, il terzo stadio del veicolo di lancio si separ\u00f2 ma non si accese e la Pioneer 2 non riusc\u00ec a raggiungere l'orbita lunare. La sonda raggiunse un'altezza massima di 1550\u00a0km prima di rientrare nell'atmosfera terrestre a sopra l'Africa nord occidentale.\nUna piccola quantit\u00e0 di dati venne raccolta durante il breve volo; tra questi l'evidenza che la regione equatoriale attorno alla Terra aveva un alto flusso e un'alta energia di radiazione rispetto a quella precedentemente considerata e la scoperta che la densit\u00e0 delle micrometeoriti era pi\u00f9 alta attorno alla Terra che nello spazio.\nLa sonda.\nLa Pioneer 2 era quasi identica alla Pioneer 1. Consisteva in una sezione centrale di forma cilindrica con due strutture a forma di tronco di cono che partivano dalle estremit\u00e0. Il cilindro aveva un diametro di 74 centimetri e la distanza tra le estremit\u00e0 dei due coni era di 76 centimetri. Lungo l'asse della sonda e sporgente dalla fine del cono inferiore c'era un razzo ad iniezione di propellente solido con il suo supporto, che costituivano la struttura principale della sonda. Otto piccoli razzi a propellente solido a bassa spinta che servivano per le regolazioni della velocit\u00e0 erano montati sull'estremit\u00e0 del cono superiore in una struttura ad anello che poteva essere espulsa dopo l'uso.\nDalla cima del cono superiore si protendeva anche un'antenna a dipolo magnetico. La copertura era formata da plastica laminata.\nL'insieme degli strumenti scientifici presenti a bordo aveva una massa complessiva di 15,6\u00a0kg e consisteva in un sistema televisivo per la scansione dell'immagine (che rimpiazzava il sistema di scansione dell'immagine infrarossa della Pioneer 1), uno strumento per la misura delle radiazioni, una camera di ionizzazione per misurare la radiazione presente nello spazio, un diaframma/microfono costruito per rilevare micrometeoriti, un magnetometro per misurare campi magnetici fino a 5 microgauss e una resistenza in grado di variare con la temperatura utilizzata per misurare le condizioni interne alla sonda. La sonda era alimentata da batterie nichel-cadmio per l'accensione dei razzi, batterie a celle d'argento per il sistema televisivo e batterie al mercurio per i circuiti rimanenti. La trasmissione radio avveniva a 108,06 MHz attraverso un'antenna a dipolo magnetico per il sistema televisivo e la telemetria. I comandi dal suolo venivano ricevuti a 115\u00a0MHz."}
{"id": "1816006", "revid": "767487", "url": "https://it.wikipedia.org/wiki?curid=1816006", "title": "Distretto di Bastar", "text": "Il distretto di Bastar \u00e8 un distretto del Chhattisgarh, in India, di 1.302.253 abitanti. Il suo capoluogo \u00e8 Jagdalpur."}
{"id": "1816009", "revid": "110157", "url": "https://it.wikipedia.org/wiki?curid=1816009", "title": "I guardiani di Wirikuta", "text": "I guardiani di Wirikuta \u00e8 il primo romanzo di Giancarlo Narciso, pubblicato nel 1994 dalla casa editrice bolognese Granata Press nella collana \"Nervi\".\nIl romanzo ripropone il classico tema della caccia al tesoro maledetto ed \u00e8 ambientato in Messico, ricordando da vicino il romanzo \"Il tesoro della Sierra Madre\" di B. Traven (da cui \u00e8 stato tratto l'omonimo film diretto da John Huston)."}
{"id": "1816010", "revid": "767487", "url": "https://it.wikipedia.org/wiki?curid=1816010", "title": "Maurizio Fabrizio", "text": "Ha scritto canzoni per artisti come Mia Martini, Rossana Casale, Giorgia, Patty Pravo, Ornella Vanoni, Toquinho, Mina, Mietta, Al Bano, Pl\u00e1cido Domingo, Riccardo Fogli, Eros Ramazzotti, Antonello Venditti, Renato Zero, Angelo Branduardi, Eduardo De Crescenzo, Miguel Bos\u00e9 e Donatella Rettore. \u00c8 il quinto autore pi\u00f9 presente al Festival di Sanremo con 34 canzoni, tra cui due primi posti (con \"Storie di tutti i giorni\" per Riccardo Fogli nel 1982 e \"Sar\u00e0 quel che sar\u00e0\" per Tiziana Rivale nel 1983) e tre terzi posti (\"Strano il mio destino\" per Giorgia nel 1996, \"Sempre\" per Lisa nel 1998 e \"Schiavo d'amore\" per Piero Mazzocchetti nel 2007). \u00c8 autore anche di musical e colonne sonore.\nBiografia.\nAnni '60.\nDi origine abruzzese, Torino di Sangro (CH), inizia a soli 11 anni a studiare musica al conservatorio \"Giuseppe Verdi\" di Milano. La musica \u00e8 di casa in famiglia e il padre lo iscrive al conservatorio senza nemmeno dirglielo. Maurizio consegue una formazione classica (pianoforte, composizione, percussione, fagotto e contrabbasso), unita alla passione per la batteria e la chitarra. Nel frattempo suona anche la batteria in un gruppo milanese. All'et\u00e0 di 17 anni termina l'esperienza al conservatorio. \u00c8 uno zio ad introdurre Maurizio e il fratello Salvatore, detto Popi, nell'ambiente discografico.\nNel 1969 suona alla Scala, e nel 1970, insieme al fratello Salvatore (detto Popi), forma il duo, Maurizio &amp; Fabrizio, con questa sigla partecipa sia alla \"Gondola d'argento\" (terzo posto con \"Come il vento\" parallelamente al secondo posto come autore per \"Malattia d'amore\" cantata da Donatello), sia al Festival di Sanremo (\"Andata e ritorno\", scritta da Donato Renzetti-Luigi Albertelli, e contemporaneamente come autore, con il brano \"Il dirigibile\" per Antoine e Anna Identici).\nAnni '70.\nAbbandonata l'esperienza del gruppo, a partire dagli anni settanta, inizier\u00e0 un'intensa attivit\u00e0 di arrangiatore e di autore, spesso con testi del paroliere Guido Morra e di Vincenzo Spampinato. In particolare collabora come music maker ed arrangiatore a diversi album di Angelo Branduardi (\"La luna\", nel 1975, \"Alla fiera dell'est\" nel 1976, \"La pulce d'acqua\" nel 1977, \"Cogli la prima mela\" nel 1979 e \"Concerto\" nel 1980), nonch\u00e9 al primo disco di Mango, \"La mia ragazza \u00e8 un gran caldo\" del 1976. Come autore scrive brani per Mia Martini (\"Dove il cielo va a finire\", 1975,\"Per amarti\", 1977 e \"Notturno\", 1989) e Patty Pravo (\"Incontro\", 1975).\nNel 1978 incide un disco di ispirazione \"progressive\" dal titolo \"Movimenti nel cielo\", fra i musicisti presenti spicca ancora Branduardi. Dai suoni neoclassici con punte di rock elettrico ma non troppo, il disco dona sonorit\u00e0 ricercate.\nNel 1979 Maurizio fa un incontro che si riveler\u00e0 molto importante nella sua carriera, quello con Giancarlo Lucariello, produttore e talent scout dei Pooh, Alice, Gianni Togni. Lucariello gli propone di curare gli arrangiamenti per Gianni Togni e per l'ultimo disco di Riccardo Fogli. Da quella collaborazione nasce il primo risultato, il singolo \"Che ne sai\", che Fogli porter\u00e0 al successo.\nAnni '80.\nContinua la collaborazione con Riccardo Fogli: negli album di Fogli \"Alla fine di un lavoro\",(1980),\"Campione\",(1981), \"Compagnia\", (1982), \"Torna a sorridere\",(1984),\"1985\" (1985), \u00e8 autore di molti brani.\nNel corso degli anni ottanta suoi brani vincono per tre volte il Festival di Sanremo \"Storie di tutti i giorni\", cantata da Riccardo Fogli, nel 1982, \"Sar\u00e0 quel che sar\u00e0\", cantata da Tiziana Rivale nel 1983 e nel 1986 \"Grande grande amore\" scritta insieme a Stefano D'Orazio, cantata da Lena Biolcati nella sezione Nuove Proposte. Negli stessi anni \u00e8 anche autore della colonna sonora del film \"Il buon soldato\", diretto da Franco Brusati (1982).\nSue sono anche \"Vai Valentina\" e \"Musica musica\" per Ornella Vanoni, \"Bravi ragazzi\" per Miguel Bos\u00e9 (1982), \"Amore stella\" per Donatella Rettore (presentata al Festival di Sanremo 1986) diversi brani per Rossana Casale (\"Brividi\", \"Destino\" e \"A che servono gli Dei\"), per Viola Valentino (\"Sola, Romantici, Arriva arriva\"), Riccardo Fogli, Toquinho (\"Acquarello\",1983 album di cui \u00e8 produttore), Eduardo De Crescenzo (\"L'odore del mare\", 1987) e per altri artisti brasiliani come Simone e Chico Buarque De Hollanda. Nel 1989 Mia Martini presenta al Festival di Sanremo \"Almeno tu nell'universo\", canzone scritta nel 1974 insieme a Bruno Lauzi e rimasta per molti anni in attesa di qualcuno che la interpretasse. Fu rifiutata anche da Ornella Vanoni, Mietta e Paola Turci. Fabrizio la compose una sera in casa sua. Era solito suonare la chitarra in cucina, l'ambiente acusticamente migliore della sua casa. In quella occasione trov\u00f2 una melodia che parve subito molto particolare. Pochi giorni dopo Bruno Lauzi, che frequentava la stessa casa discografica di Fabrizio, la \"Come il vento\", la ascolt\u00f2 e in mezz'ora scrisse il testo. \"Almeno tu nell'universo\" \u00e8 considerata la canzone della rinascita artistica di Mia Martini.\nNegli anni ottanta prosegue anche l'attivit\u00e0 di produttore e arrangiatore. Ricordiamo \"Luna\" di Gianni Togni, e l'album \"Red Corner\" dei Matia Bazar (1989). Dal 1985 al 2017 ha composto la sigla della trasmissione religiosa \"Le frontiere dello spirito\", trasmessa su Canale 5 con la conduzione di Gianfranco Ravasi.\nAnni '90.\nNegli anni novanta scrive \"Niente\" per Mietta (inclusa in \"Canzoni\" del 1990, vincitore di 5 dischi di platino), \"Bisognerebbe non pensare che a te\" per Caterina Caselli (1990), \"Un altro Atlantico\" per Mia Martini (1990),\"L'ultimo dei re\" nuovamente per Mietta (1992),produce l'album di Riccardo Fogli \"Teatrino meccanico\"(1992).\nE ancora scrive \"\u00c8 la mia vita\" per Al Bano (1996), \"Strano il mio destino\" per Giorgia (terzo posto al Festival di Sanremo 1996) e \"Sempre\" per Lisa (terzo posto al Festival di Sanremo 1998). Per Lisa, oltre che autore, \u00e8 anche produttore dei primi due album (\"Lisa\" e nel 1999 \"L'essenziale\") che scalano le classifiche di vendita in Francia e Spagna.\nNel 1995 Renato Zero incide una canzone che merita un cenno particolare: \"I migliori anni della nostra vita\". Il brano \u00e8 diventato un evergreen della musica italiana sia per la sua rilevanza artistica che per il richiamo alla storia personale e collettiva che evoca, tanto da diventare il titolo e la colonna sonora di riferimento della quasi omonima trasmissione condotta da Carlo Conti, \"I migliori anni\", sulle canzoni che appartengono alla memoria degli italiani. Il brano nacque diversi anni prima da un'idea dell'autore del testo, Guido Morra, che prese spunto da un film americano del 1946 che si chiamava appunto \"I migliori anni della nostra vita\". Sul titolo di Guido Morra Maurizio Fabrizio compose la musica del ritornello per poi ripassare l'iniziativa a Morra che scrisse le strofe e le invio' nuovamente a Fabrizio. Una collaborazione a distanza tra i due (tra Arezzo e Roma) che diede origine alla canzone con un procedimento inverso a quello che avviene generalmente, in quanto nacque prima il testo e poi la melodia. La canzone, scritta per Giorgia ma rifiutata, rimase in un cassetto a lungo, rifiutata da diversi produttori ed interpreti (tra cui Ornella Vanoni) fino a quando capit\u00f2 tra le mani di Fabrizio Intra, direttore artistico della Sony, che ne comprese il potenziale e la chiese per Renato Zero.\nAnni 2000.\nA partire dal 2000 \u00e8 autore di due musical: \"Il grande campione\" interpretato da Massimo Ranieri nel 2000 e \"Rodolfo Valentino\" interpretato da Raffaele Paganini 2002. Scrive inoltre \"Tutti gli zeri del mondo\" per il duetto tra Renato Zero e Mina (2000), \"Alla luce del sole\" per Josh Groban (prodotto da David Foster nel 2003, vende 6 milioni di dischi nel mondo), \"Che fantastica storia \u00e8 la vita\" con Antonello Venditti (2003), \"Un'emozione per sempre\" per Eros Ramazzotti (2003) e \"Che mistero \u00e8 l'amore\" per Nicky Nicolai (premiata nella sezione Gruppi al Festival di Sanremo 2005).\nSi dedica anche al lancio di giovani artisti come Senhit (l'album del 2007) e Linda (per cui scrive il singolo \"Pasolini scrive\" per l'estate 2008).\nNel 2008 ha composto 3 brani (\"Anima nell'anima\", \"La libert\u00e0\", \"Madre\") con testi tratti dalla poesie di Karol Wojty\u0142a incisi da Pl\u00e1cido Domingo nell'album \"Amore infinito\".\nAnni 2010.\nNel 2010, su richiesta di Rossana Casale, ha scritto l'inedito per Stefano Filipponi \"Vivr\u00f2\" (testo di Giuseppe Fulcheri), concorrente di \"X Factor 4\".\nNel settembre 2011 ha pubblicato il cd \"Bella la vita\" in collaborazione con l'attrice Katia Astarita: vengono proposte alcune delle canzoni pi\u00f9 note composte da Maurizio Fabrizio cantate dall'autore con arrangiamenti minimalisti (chitarra classica e pianoforte, suonati dallo stesso Maurizio Fabrizio), con la collaborazione di Gigi Cappellotto al basso e Ellade Bandini alla batteria.\nNel disco di Angelo Branduardi, \"Il rovo e la rosa - Ballate d'amore e morte\", pubblicato ad ottobre 2013, Maurizio Fabrizio suona la chitarra classica ed inoltre canta una strofa del brano \"Lord Baker\".\nNell'ottobre 2013 \u00e8 stato pubblicato un nuovo album dal titolo \"L'arte dell'incontro\", sempre in collaborazione con l'attrice Katia Astarita. Questo album \u00e8 costruito col medesimo stile del precedente \"Bella la vita\", e vengono presentate altre canzoni in passato portate al successo da importanti artisti italiani.\nNel febbraio 2014 partecipa al tour di Angelo Branduardi in veste di chitarrista. Da questa serie di concerti viene pubblicato nel marzo 2015 il cd \"Camminando camminando in tre\".\nIn aprile 2014, in occasione della canonizzazione di Giovanni Paolo II prevista per il 27 aprile, viene ripubblicato da Sony il cd \"Amore infinito\".\nIn aprile 2016 Renato Zero pubblica un suo nuovo cd, intitolato \"Alt\". In questo disco Maurizio Fabrizio compone le musiche di 7 brani (\"Chiedi\", \"Il cielo \u00e8 degli angeli\", \"Il tuo sorriso\", \"Ges\u00f9\", \"La voce che ti do\", \"Vi assolverete mai\", \"Alla tua festa\").\nDal 2013 Maurizio Fabrizio torna ad esibirsi come cantante, nello spettacolo \"L'arte dell'incontro\" scritto con la collaborazione dell'attrice Katia Astarita.\nNel 2017 scrive \"Di rose e di spine\" per il 15\u00ba Festival di Sanremo di Al Bano a cui verr\u00e0 assegnato il premio come \"Miglior arrangiamento\".\nIn gennaio 2017 inizia un tour con Angelo Branduardi: \"Concerto in due\". In maggio 2017 Renato Zero pubblica il CD doppio \"Zerovskij\" con 18 brani inediti, 9 dei quali sono composti da Maurizio Fabrizio per la parte musicale (Mi trovi dentro di te, Ti do i voli miei, Colpevoli, Vivo qui, L'amore che ti cambia, Aria di settembre, Ti andrebbe di cambiare il mondo?, Un uomo da niente, Stalker).\nIn ottobre 2018 Maurizio Fabrizio pubblica a suo nome un nuovo album di 4 canzoni, dal titolo \"4 pezzi facili\" . In questo nuovo lavoro vengono riproposte 4 canzoni composte in passato per importanti interpreti italiani (tra cui Rossana Casale, Riccardo Fogli e Renato Zero), molto amate dall'autore ma che non avevano, a suo tempo, avuto il riscontro sperato. I brani contenuti sono: Nuova vita - Romanzo - Al buio - La citt\u00e0 che scompare -\nI brani sono proposti con una strumentazione molto intima, senza l'amata chitarra classica, ma con il pianoforte e l'orchestra d'archi. I brani sono cantati solamente da Maurizio Fabrizio, che non si avvale, a differenza dei precedenti album del 2011 e del 2013, della presenza vocale di Katia Astarita.\nIn novembre 2020 Renato Zero pubblica una trilogia composta da 3\u00a0cd di inediti. Di questa trilogia Maurizio Fabrizio compone le musiche di 2 brani (Amara melodia, Io non mi stancher\u00f2 mai di te)."}
{"id": "1816017", "revid": "834", "url": "https://it.wikipedia.org/wiki?curid=1816017", "title": "Luciano de Ambrosis", "text": ""}
{"id": "1816019", "revid": "123484837", "url": "https://it.wikipedia.org/wiki?curid=1816019", "title": "Fieramilanocity", "text": "Fieramilanocity \u00e8 la denominazione del polo urbano della Fiera di Milano.\nSi trova nel quartiere Portello e Zona Lotto-Fiera ed \u00e8 servito dalle stazioni della metropolitana Portello (linea M5), sita in Viale Lodovico Scarampo, Lotto (linea M1 ed M5), sita in Piazzale Lotto, e Amendola (linea M1), sita in Piazza Giovanni Amendola, nonch\u00e9 dalla stazione ferroviaria di Trenord Milano Nord Domodossola, ubicata in Via Domodossola.\nUn tempo unico quartiere fieristico milanese e dotato di 26 padiglioni (la fiera ha raggiunto la sua massima estensione nel periodo 1997-2006), \u00e8 oggi composto da 4 padiglioni, per un totale di 43.000 metri quadrati espositivi lordi coperti, localizzati nel cuore della citt\u00e0 in supporto del nuovo polo di Rho-Pero.\nStoria.\nNata nel 1906 in occasione dell'Esposizione Universale e dell'apertura del Traforo del Sempione, la Fiera constava di due zone separate della citt\u00e0: l'attuale zona Fiera e il Parco Sempione. Nei padiglioni della prima trovavano posto tematiche pi\u00f9 tecniche e commerciali, mentre nel Parco Sempione si puntava pi\u00f9 sull'arte e la scienza. Gli edifici di questa seconda localit\u00e0 vennero poi smantellati per far posto al verde comunale. Ancora oggi al Parco Sempione, in via Gadio, ha sede l'Acquario, una delle ultime vestigia che componevano questa sezione della Fiera.\nLe due zone, distanti un paio di chilometri e divise da uno scalo merci ferroviario, erano collegate da un trenino elettrico. Lo scalo merci e il trenino d'unione sono stati ambedue smantellati.\nNel 1920 la prima fiera campionaria si trova in zona Bastioni di Porta Venezia. Nel 1923 l'ente regio Ente Autonomo Fiera Internazionale di Milano sposta in via definitiva l'esposizione nella zona che per decenni verr\u00e0 conosciuta come Fiera Campionaria, vicino all'attuale stazione della metropolitana di Amendola.\nNel 1985 il parco espositivo cambia nome in Fiera d'aprile, ma nel 1991 il calendario raggiunge l'anno solare.\nNel settembre 1997 furono aperti nuovi padiglioni, situati a nord-ovest rispetto a quelli storici, nell'area precedentemente occupata dagli stabilimenti Alfa Romeo del Portello.\nA partire dal 2005 la Fiera ha spostato la maggior parte delle proprie attivit\u00e0 presso il nuovo polo fieristico di Rho-Pero, nelle vicinanze del quale \u00e8 stato predisposto l'Expo 2015, lasciando gli edifici del Portello come ultima zona attiva del polo cittadino.\nL'area storica \u00e8 stata abbattuta tra il 2007 e il 2008, il 25 maggio 2008 \u00e8 stato fatto brillare il padiglione 20.\nL'area demolita ha lasciato il posto al progetto di riqualificazione urbanistica di CityLife, che prevede la creazione di tre grattacieli e di un grande parco pubblico.\nL'ospedale COVID-19.\nNel marzo 2020, in occasione della pandemia di COVID-19, Fondazione Fiera Milano, per volere della Regione Lombardia, in collaborazione con il Policlinico di Milano, ha messo a disposizione i padiglioni 1 e 2 del Portello a Fieramilanocity per realizzare una struttura ospedaliera finalizzata ad affrontare l'emergenza della relativa carenza di posti letto nei reparti di rianimazione negli ospedali della Lombardia, per un totale di 25.000 metri quadri di superficie. Nei padiglioni sono stati allestiti 4 moduli ospedalieri appositamente attrezzati per i malati acuti, e tutti i servizi necessari per il personale medico-ospedaliero, per un totale di 205 posti letto, gestiti dal Policlinico di Milano.\nSi tratta di un ospedale a tutti gli effetti, in grado di essere operativo a 360 gradi, e non consente solo la degenza dei malati di coronavirus ma \u00e8 in grado di curare ogni altra patologia correlata."}
{"id": "1816023", "revid": "767487", "url": "https://it.wikipedia.org/wiki?curid=1816023", "title": "Distretto di Bilaspur (Chhattisgarh)", "text": "Il distretto di Bilaspur \u00e8 un distretto del Chhattisgarh, in India, di 1.993.042 abitanti. Il suo capoluogo \u00e8 Bilaspur."}
{"id": "1816024", "revid": "767487", "url": "https://it.wikipedia.org/wiki?curid=1816024", "title": "Distretto di Dantewada", "text": "Il distretto di Dantewada \u00e8 un distretto del Chhattisgarh, in India, di 719.065 abitanti. Il suo capoluogo \u00e8 Dantewada."}
{"id": "1816026", "revid": "767487", "url": "https://it.wikipedia.org/wiki?curid=1816026", "title": "Distretto di Dhamtari", "text": "Il distretto di Dhamtari \u00e8 un distretto del Chhattisgarh, in India, di 703.569 abitanti. Il suo capoluogo \u00e8 Dhamtari."}
{"id": "1816028", "revid": "767487", "url": "https://it.wikipedia.org/wiki?curid=1816028", "title": "Distretto di Durg", "text": "Il distretto di Durg \u00e8 un distretto del Chhattisgarh, in India, di 2.801.757 abitanti. Il suo capoluogo \u00e8 Durg."}
{"id": "1816031", "revid": "767487", "url": "https://it.wikipedia.org/wiki?curid=1816031", "title": "Distretto di Janjgir-Champa", "text": "Il distretto di Janjgir-Champa \u00e8 un distretto del Chhattisgarh, in India, di 1.316.140 abitanti. Il suo capoluogo \u00e8 Janjgir."}
{"id": "1816032", "revid": "81103", "url": "https://it.wikipedia.org/wiki?curid=1816032", "title": "Portello", "text": "Il Portello (\"El Portell\" in dialetto milanese, : ) \u00e8 un quartiere di Milano, appartenente al Municipio 8.\nNel secolo scorso il cuore dell'area del Portello era occupato dallo stabilimento dell'Alfa Romeo, situato nelle immediate adiacenze della Fiera Campionaria, la vecchia Fiera di Milano, i cui padiglioni vennero realizzati gi\u00e0 a partire dai primi anni venti del novecento, raggiungendo il periodo di massima espansione a cavallo tra gli anni ottanta e novanta. \nGli spazi un tempo occupati dall'impianto industriale dell'Alfa Romeo hanno subito dopo la loro dismissione un lungo processo di riqualificazione urbana, accogliendo nel tempo nuove funzioni commerciali-residenziali, mentre quelli che hanno ospitato la sede originaria della Fiera Campionaria sono attualmente oggetto di un intervento di riconversione legato al progetto \"CityLife\", pari a una superficie di circa . \nNegli anni duemila, dopo il trasferimento della gran parte delle attivit\u00e0 espositive presso il nuovo polo di Fieramilano a Rho-Pero, la quota residua degli edifici fieristici rimasti in funzione al Portello sono stati ribattezzati Fieramilanocity.\nStoria.\nIl nome del quartiere deriva dalla \"strada al Portello\", un'antica strada rurale che connetteva Milano a Rho, partendo da piazza Sempione, sostituita agli inizi del XIX secolo dalla nuova \"strada del Sempione\".\nNell'area, inizialmente posta in aperta campagna, venne ad insediarsi nel 1906 l'impianto automobilistico della Societ\u00e0 Automobili Darracq, poi rilevato nel 1910 dalla \"Anonima Lombarda Fabbrica Automobili\", che in seguito divenne conosciuta come l'Alfa Romeo, dando avvio ad una intensa espansione industriale della zona, con l'apertura negli anni venti di una seconda fabbrica di automobili, ovvero quella della filiale italiana della francese Citro\u00ebn, la quale ancora oggi mantiene al Portello una sede commerciale, controllata dal Gruppo PSA, in via Gattamelata 41.\nProprio la presenza delle fabbriche diede vita ad un processo edificatorio piuttosto intenso, che port\u00f2 negli anni trenta alla costruzione della cosiddetta strada di circonvallazione esterna, trasformando di fatto il Portello in un vero e proprio prolungamento urbano della citt\u00e0, tanto da essere scelto dal regista Luchino Visconti nel dopoguerra per ambientarvi le riprese finali del film \"Rocco e i suoi fratelli\".\nNel 1963, l'impianto Alfa Romeo del Portello venne affiancato dal nuovo stabilimento Alfa Romeo di Arese, per poi essere totalmente dismesso nel corso degli anni ottanta. Una parte dell'area \u00e8 stata occupata dai padiglioni fieristici, collocati a sud della circonvallazione e inaugurati nel 1997, con una capacit\u00e0 espositiva incrementata di lordi, per un totale di . L'opera, realizzata senza contributi pubblici, rappresentava per Milano un rilevante intervento di riqualificazione di aree industriali dismesse.\nProgetto di riqualificazione.\nDopo l'edificazione dei padiglioni fieristici (oggi Fieramilanocity) sorse la necessit\u00e0 di ridisegnare un futuro anche per la restante quota delle aree ex Alfa Romeo divise dal viale Serra. Nell'ambito di tale piano, in parte firmato dallo studio degli architetti Valle, sono state previste urbanizzazioni e nuove costruzioni. Il progetto ha introdotto una serie di elementi architettonici e naturali di grande scala collegati da percorsi pedonali che oltrepassano le infrastrutture stradali esistenti e organizzano una sequenza di luoghi riconoscibili. Tuttavia, l'attuazione di tale piano ha comportato la cancellazione di alcuni edifici simbolo della memoria industriale di Milano, tra cui l'ultimo in ordine cronologico che ha riguardato la demolizione nel 2007 della originaria palazzina uffici della casa del Biscione su via Gattamelata.\nRelativamente al progetto Valle, l'area interessata \u00e8 di quasi 400 000\u00a0m\u00b2, ripartiti in: zone residenziali, zone uffici, una grande piazza a ventaglio situata di fronte a Fieramilanocity, che \u00e8 stata circondata da tre edifici destinati ad uffici, il ponte che scavalca viale Serra, un grande parco urbano di almeno 80 000\u00a0m\u00b2, la piazza dell'aggregato commerciale coperta da una grande \"vela\" trapezoidale di alluminio dalla linea avveniristica, sulla quale si affacciano numerose attivit\u00e0 commerciali e parcheggi interrati per 30 000\u00a0m\u00b2. A dicembre 2013 vi ha trovato collocazione anche Casa Milan, sede dell'omonima squadra di calcio. \nDal 2020 il quartiere Portello fa parte del progetto Alpha District di marketing territoriale che ha come obiettivo la valorizzazione dell'area col patrocinio del Comune di Milano, in collaborazione con realt\u00e0 della zona, producendo durante la settimana del Fuorisalone, un percorso identificativo della zona centrato sul design.\nSport.\nIn passato il Portello ha rappresentato la sede del club calcistico Associazione Calcio Savoia (1912-1914), che giocava le proprie partite casalinghe nel campo denominato Garage Alfa, un impianto sportivo sorto all'inizio del XX secolo all'interno dello stabilimento Alfa Romeo del Portello, inizialmente quale luogo ricreativo per i dipendenti dell'azienda. Lo stesso impianto, successivamente riammodernato, ospit\u00f2 il Gruppo Calcio Alfa Romeo (1936-1942), societ\u00e0 costituitasi all'interno del dopolavoro aziendale con l'obbiettivo di promuovere l'immagine stessa della casa automobilistica in epoca fascista. L'Alfa Romeo disput\u00f2 5 campionati di Serie C e nella squadra vi gioc\u00f2 tra gli altri, ai tempi del suo esordio nel mondo del calcio, il futuro campione del Grande Torino e della Nazionale Valentino Mazzola, assunto nel corso degli anni trenta dalla casa del Biscione come meccanico. Caduto in disuso durante i bombardamenti della seconda guerra mondiale l'impianto sportivo non venne pi\u00f9 ripristinato.\nSede Calcio Milan.\nNel 2013 in via Aldo Rossi \u00e8 stata aperta la nuova sede del Milan, in un palazzo della Vittoria Assicurazioni, progettata da Fabio Novembre. La sede del club meneghino era precedentemente ubicata in via Turati.\nInfrastrutture e trasporti.\nDal 1964 la zona \u00e8 raggiungibile tramite la Linea 1 della metropolitana di Milano, stazione Lotto e dal 2015 con la Linea 5, grazie all'apertura della stazione Portello. Su viale Serra sono inoltre presenti alcune fermate delle linee 90 e 91 della rete filoviaria di Milano.\nFino agli anni sessanta un raccordo ferroviario ad uso merci metteva in comunicazione le industrie del Portello con il fascio binari della stazione di Milano Certosa. La breve tratta ferroviaria, soprannominata dai milanesi \"trenino dell'Alfa Romeo\", aveva termine lungo il viale Scarampo."}
{"id": "1816034", "revid": "767487", "url": "https://it.wikipedia.org/wiki?curid=1816034", "title": "Distretto di Jashpur", "text": "Il distretto di Jashpur \u00e8 un distretto del Chhattisgarh, in India, di 739.780 abitanti. Il suo capoluogo \u00e8 Jashpur Nagar."}
{"id": "1816037", "revid": "767487", "url": "https://it.wikipedia.org/wiki?curid=1816037", "title": "Distretto di Kanker", "text": "Il distretto di Kanker \u00e8 un distretto del Chhattisgarh, in India, di 651.333 abitanti. Il suo capoluogo \u00e8 Kanker."}
{"id": "1816038", "revid": "767487", "url": "https://it.wikipedia.org/wiki?curid=1816038", "title": "Distretto di Kawardha", "text": "Il distretto di Kawardha \u00e8 un distretto del Chhattisgarh, in India, di 584.667 abitanti. Il suo capoluogo \u00e8 Kawardha."}
{"id": "1816040", "revid": "23117", "url": "https://it.wikipedia.org/wiki?curid=1816040", "title": "Associazione Sportiva Cascina Calcio", "text": ""}
{"id": "1816042", "revid": "767487", "url": "https://it.wikipedia.org/wiki?curid=1816042", "title": "Distretto di Korba", "text": "Il distretto di Korba \u00e8 un distretto del Chhattisgarh, in India, di 1.012.121 abitanti. Il suo capoluogo \u00e8 Korba."}
{"id": "1816045", "revid": "599013", "url": "https://it.wikipedia.org/wiki?curid=1816045", "title": "Luca Minisini", "text": "Carriera.\nFiglio d'arte, il padre Riccardo \u00e8 stato un famoso fantino professionista in Ippodromo, ha respirato fin da piccolo l'odore dei paddocks e delle scuderie. Nel 1993 a 16 anni prende la patente di fantino, partecipando a corse importanti e raccogliendo 13 vittorie, l'ultima delle quali nell'Ippodromo di Milano su Duke of Florida.\nSuccessivamente al sovrappeso, \u00e8 costretto a lasciare il mondo del galoppo.\nGrazie all'amicizia che lo lega a Fabio Fioravanti, barbaresco del Drago, riesce sempre pi\u00f9 a mettersi in mostra fino all'esordio in Piazza del Campo nel Palio del 2 luglio 1998. Il soprannome \"D\u00e8,\" fa riferimento alle sue origini livornesi. (deh, \u00e8 la tipica espressione, usata come intercalare, a Livorno).\nVanta numerose presenze al Palio di Siena, con ventidue carriere e 3 vittorie, tutte ottenute nei primi anni della sua carriera paliesca.\nEsordisce nel Luglio 1998 indossando i colori della Contrada della Selva. La prima vittoria arriva con la Contrada del Leocorno nell'agosto 2000 dove il \"D\u00e8\" porta alla vittoria il cavallo Venus VIII. \u00c8 da questo palio che comincia l'ascesa del Minisini, che si ripete nell'agosto 2001 con la Contrada del Drago cavalcando Zodiach: supportato da un barbero all'esordio, ma molto potente, il D\u00e8 supera al primo San Martino l'Istrice e va a vincere un Palio condotto sempre in testa.\nOttiene la terza vittoria in carriera nel palio successivo, il 2 luglio, con la Contrada Sovrana dell'Istrice, realizzando un palio magistrale con il cavallo Ugo Sanchez, superando la Contrada Capitana dell'Onda in dirittura d'arrivo.\nDa quel momento in poi per Luca Minisini \u00e8 iniziato un periodo abbastanza difficile, dove non sono arrivate vittorie. Nell'agosto del 2007 inizia un sodalizio con la Contrada della Giraffa: per i colori di questa Contrada corre il 16 agosto 2007 con il cavallo Gridu, disputando una buona corsa, e il 2 luglio 2008 con Gezabele, dove non \u00e8 stato protagonista.\nProprio a seguito di questa prestazione poco brillante, prima della quale vi erano gi\u00e0 stati screzi con i dirigenti della Contrada nel mese di giugno, il 30 luglio 2008 Luca Minisini e la Contrada della Giraffa rompono il sodalizio che li legava quasi da un anno.\nDopo questa separazione consensuale il \"D\u00e8\" corre il Palio dell'Assunta (nel quale la Contrada della Giraffa non era impegnata) indossando il giubetto del Valdimontone e affrontando il Palio tra i favoriti viste le ottime qualit\u00e0 di Choci, cavallo toccato in sorte alla Contrada, ma senza approdare alla vittoria.\nNel maggio 2009, il Minisini rimedia un brutto infortunio nel palio di Ferrara, quando va a sbattere nella prima prova contro lo steccato, mentre spronava il cavallo Gulliver Sauro. La diagnosi \u00e8 \"rottura della rotula\". Ovviamente il \"D\u00e8\" salta le successive fasi del palio (che lo vedeva tra i fantini pi\u00f9 accreditati e che sar\u00e0 vinto da Mario Canu su Incantos).\nMa Minisini \u00e8 preoccupato soprattutto per ci\u00f2 che l'infortunio rappresenta in chiave della carriera di Luglio in Piazza del Campo a Siena, dove diverse Contrade cercano il fantino. La prima prognosi parlava di trenta giorni di stop, prevedendo dunque il rientro a ridosso della carriera di Provenzano, cosa che l'avrebbe lasciato fuori dai giochi. Invece con l'aiuto del dottor Costa, il medico della MotoGP, Minisini ha recuperato a tempo di record ed \u00e8 sceso in piazza a luglio per difendere i colori dell'Oca. Ad agosto torna in Piazza, per difendere i colori dell'Aquila con la cavalla Indira Bella, gi\u00e0 montata a luglio.\n\u00c8 sposato e ha due figli\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "1816046", "revid": "767487", "url": "https://it.wikipedia.org/wiki?curid=1816046", "title": "Distretto di Korea", "text": "Il distretto di Korea \u00e8 un distretto del Chhattisgarh, in India, di 585.455 abitanti. Il suo capoluogo \u00e8 Baikunthpur."}
{"id": "1816047", "revid": "729019", "url": "https://it.wikipedia.org/wiki?curid=1816047", "title": "Castel Sant'Angelo (Licata)", "text": "Il Castel Sant'Angelo, si trova a Licata, in Provincia di Agrigento, in Sicilia. Sorge sull'estrema propaggine orientale della montagna di Licata, a 130 metri s.l.m. e domina il porto a meridione, la citt\u00e0 e la pianta e settentrione. Tutt'intorno si conservano numerosissime testimonianze archeologiche (necropoli, santuari, silos, strade, tombe monumentali, ambienti d'abitazione, cisterne, etc.).\nStoria.\nLa costruzione venne iniziata da Hernando Petigno, comandante generale della cavalleria del Regno di Sicilia e Governatore della Piazza militare di Siracusa, nel 1615 a fianco di una preesistente torre di avvistamento a base quadrangolare realizzata tra il 1583 ed il 1585 su progetto dell'ingegnere Camillo Camilliani. I lavori vennero interrotti fino al 1636, anno in cui vennero ripresi. La direzione del lavori e la cura per l'armamento fu affidata a Serpione Cottone, Marchese d'Altamura. Il bastione fu completato ed inaugurato nel 1640 e costituisce un raro esempio di fortezze barocche sorte in Sicilia nel XVII. Secolo.\nIl castello non sub\u00ec mai attacchi di nessun genere, smilitarizzato, fu adibito a telegrafo ad asta, per servizio di Stato, dal 1849 al 1856. Ai primi del '900 vi fu impiantato un \u201csemaforo\u201d con un presidio dell'Aeronautica Militare, che continu\u00f2 a funzionare fino al 1965, anno in cui il Castello fu definitivamente abbandonato. Con decreto dell'8 luglio 1969, \u00e8 stato dichiarato di particolare interesse artistico e storico, ai sensi della legge 1\u00ba giugno 1939 n\u00ba 1089.\nNegli anni '80 \u00e8 stato oggetto di un intervento di restauro dalla Soprintendenza BB.CC.AA. di Agrigento rivolto essenzialmente al recupero della torre e di alcuni ambienti che prospettano sulla corte riuscendo a recuperare totalmente l'organismo architettonico con l'esecuzione di tutte le opere indispensabili al fine della sua migliore conservazione e consentire una completa fruizione sia dell'atrio interno sia delle terrazze. Il suo collocarsi al centro di una zona archeologica di eccezione interesse, al centro cio\u00e8 della citt\u00e0 ellenistica che si estende sulla sommit\u00e0 del Monte Sant'Angelo, ne fa il naturale punto di riferimento per i visitatori dell'area archeologica circostante.\nLa struttura.\nL'impianto planimetrico ha forma approssimativamente triangolare, i volumi pieni della preesistente torre di avvistamento e dei locali pi\u00f9 bassi si snodano attorno ad una corte triangolare con cisterna ipogea centrale. Il complesso architettonico mostra rigide e continue forme sottolineate all'esterno dalla robusta compattezza dei muri a scarpa e dalle merlature continue; all'interno gli ambienti, diversi per altezza, riescono ad articolare uno spazio pi\u00f9 vario, seppure attorno ad un nucleo centrale planimetricamente rigido. Le mura molto spesse e cordonate all'esterno, all'altezza dei merli, si uniscono al possente torrione quadrato per met\u00e0 interamente riempito.\nAd est, ovest e nord stavano, a cavallo degli spigoli delle cantoniere, su robusti mensoloni, alcune torrette di guardia. Gli alloggiamenti dei soldati, le stalle ed i magazzini furono costruiti lungo tutto il perimetro murario interno. L'accesso era consentito solamente da mezzogiorno, attraverso un ponte levatoio che si gettava su un fossato, che isolava dalla campagna soltanto la grande torre. Di fronte all'ingresso, in fondo al cortile, ad ovest, sotto una grande arcata, stava la cappella del castello, ora non pi\u00f9 esistente. Restano appena i segni delle cornici, che probabilmente includevano qualche affresco o dipinto."}
{"id": "1816048", "revid": "767487", "url": "https://it.wikipedia.org/wiki?curid=1816048", "title": "Distretto di Mahasamund", "text": "Il distretto di Mahasamund \u00e8 un distretto del Chhattisgarh, in India, di 860.176 abitanti. Il suo capoluogo \u00e8 Mahasamund."}
{"id": "1816049", "revid": "767487", "url": "https://it.wikipedia.org/wiki?curid=1816049", "title": "Distretto di Raigarh", "text": "Il distretto di Raigarh \u00e8 un distretto del Chhattisgarh, in India, di 1.265.084 abitanti. Il suo capoluogo \u00e8 Raigarh."}
{"id": "1816050", "revid": "1226", "url": "https://it.wikipedia.org/wiki?curid=1816050", "title": "Sociologia urbana e rurale", "text": ""}
{"id": "1816051", "revid": "94647", "url": "https://it.wikipedia.org/wiki?curid=1816051", "title": "Mela d'oro", "text": "La mela d'oro \u00e8 un motivo presente in miti e leggende di vari paesi ed epoche. I suoi significati sono sempre stati molteplici e anche molto diversi, dato che la mela \u00e8 molto presente in moltissimi miti o testi religiosi.\nLa mela d'oro nella cultura greca.\nSecondo la mitologia greca, la mela d'oro era il frutto del giardino delle Esperidi che prometteva l'eterna giovinezza. Inoltre fu proprio una mela d'oro che port\u00f2 al giudizio di Paride e, attraverso una serie di avvenimenti, alla guerra di Troia.\nLa mela d'oro nella cultura ottomana.\nL'appellativo di \"mela d'oro\" indicava, durante l'espansione dell'Impero ottomano, la citt\u00e0 da conquistare e quindi l'oggetto dei desideri del quale il sultano doveva poter fruire. Dapprima, il nome si riferiva alla citt\u00e0 di Costantinopoli, che grazie alle sue poderose mura di cinta era ripetutamente riuscita a sottrarsi ad una qualsiasi occupazione, diventando una specie di enclave nell'Impero Ottomano che andava nel frattempo espandendosi in tutte le direzioni. Con l'avvento delle nuove tecniche belliche, la mela d'oro fin\u00ec essere effettivamente presa dai Turchi grazie all'assedio di Costantinopoli. Una volta spianata completamente la via dell'espansione nella penisola balcanica, l'obiettivo principale degli Ottomani divent\u00f2 prima Buda; dopo la conquista di quest'ultima, venne la volta di Vienna, che per gli Ottomani diventava cos\u00ec la nuova mela d'oro. I Turchi provarono due volte ad espugnarla: il primo grande tentativo fu quello dell'assedio del 1529, il secondo la battaglia di Vienna. Entrambe le manovre fallirono e, dopo la seconda ritirata, l'Impero ottomano si sarebbe avviato verso il declino.\nLa mela d'oro nelle culture nordiche.\nIl motivo compare anche nei racconti fantastici della letteratura nordica. Generalmente un eroe (come Eracle o F\u0103t-Frumos) deve recuperare la mela d'oro da un personaggio antagonista come un drago o un altro mostro."}
{"id": "1816052", "revid": "767487", "url": "https://it.wikipedia.org/wiki?curid=1816052", "title": "Distretto di Raipur", "text": "Il distretto di Raipur \u00e8 un distretto del Chhattisgarh, in India, di 3.009.042 abitanti. Il suo capoluogo \u00e8 Raipur."}
{"id": "1816053", "revid": "767487", "url": "https://it.wikipedia.org/wiki?curid=1816053", "title": "Distretto di Rajnandgaon", "text": "Il distretto di Rajnandgaon \u00e8 un distretto del Chhattisgarh, in India, di 1.281.811 abitanti. Il suo capoluogo \u00e8 Rajnandgaon."}
{"id": "1816055", "revid": "767487", "url": "https://it.wikipedia.org/wiki?curid=1816055", "title": "Distretto di Surguja", "text": "Il distretto di Surguja \u00e8 un distretto del Chhattisgarh, in India, di 1.970.661 abitanti. Il suo capoluogo \u00e8 Ambikapur."}
{"id": "1816056", "revid": "729019", "url": "https://it.wikipedia.org/wiki?curid=1816056", "title": "Battaglia di Pelusio (525 a.C.)", "text": "La battaglia di Pelusio (525 a.C.) venne combattuta tra i Persiani, guidati dal re Cambise II, e gli Egiziani condotti dal faraone Psammetico III, il quale era appena succeduto al padre Amasis, che aveva gi\u00e0 iniziato ad organizzare la resistenza contro l'invasore persiano.\nCause della battaglia.\nL'impero Persiano si era messo in luce come la nuova potenza egemone del Medio Oriente dopo la conquista di Babilonia, fino ad allora dominatrice della Mesopotamia. L'Egitto rimaneva sullo scenario internazionale come l'ultima grande nazione in grado di rivaleggiare con gli Achemenidi per il possesso delle regioni medio-orientali, sebbene non fosse pi\u00f9 - ormai da diversi secoli - una potenza regionale, essendo stata definitivamente estromessa dallo scenario mediorientale gi\u00e0 dall'invasione degli Assiri del 671 a.C., e relegato definitivamente nella Valle del Nilo, in \u00e0mbito locale, dopo la sconfitta patita nella battaglia di Carchemish nel 609 a.C. contro i Caldei di Babilonia. La sua conquista avrebbe comportato enormi vantaggi strategici, oltre che economici, per i Persiani. Fu il figlio di Ciro il Grande, Cambise II ad occuparsi di organizzare la spedizione.\nFonti.\nLe informazioni pi\u00f9 antiche ci provengono da Erodoto, il quale per\u00f2 non approfondisce le modalit\u00e0 del combattimento, dilungandosi invece sugli antefatti. Pi\u00f9 significative invece le informazioni forniteci dallo storico greco Ctesia di Cnido.\nPrima della battaglia.\nErodoto ci informa a proposito del tradimento commesso da parte del mercenario ionico Fane di Alicarnasso, il quale riusc\u00ec a fuggire da Amasi per diventare un informatore del Gran Re persiano. Sarebbe stato lo stesso Fane a suggerire a Cambise un accordo con gli Arabi in modo da poter transitare verso l'Egitto attraverso la terraferma.\nGli abitanti di Cipro accettarono di allearsi con i Persiani e lo stesso fecero i fenici, che costituivano un prezioso alleato per via della loro abilit\u00e0 navale.\nPrima dell'avvento dell'impero persiano, esisteva un equilibrio di potenze ed alleanze tra l'impero dei Medi (assoggettato nella tarda primavera del 550 a.C. dai Persiani), l'impero neobabilonese (a sua volta travolto il 16 ottobre 538 a.C.), il regno di Lidia (caduto a fine dicembre 547 a.C., Sparta e l'Egitto.\nI Persiani sfruttarono le divisioni e le rivalit\u00e0 mai sopite tra Babilonesi e Lidi per sconfiggere questi ultimi e la voglia di rivincita degli Egizi contro i Caldei per far crollare Babilonia. Il tutto condito dal disinteresse di Sparta che - erroneamente - pensava di sentirsi al sicuro vista la distanza dal teatro di guerra mediorientale (nel 519 a.C. il re persiano Dario I invi\u00f2 in incognito in Grecia, in Macedonia, in Epiro ed addirittura in Magna Grecia agenti segreti per spiare la forza militare greca in vista di una futura annessione all'Impero Persiano.\nLa battaglia.\nPelusio (gr. \u03a0\u03b7\u03bb\u03bf\u03cd\u03c3\u03b9\u03bf\u03bd) era un posto di guardia alla frontiera dell'Egitto antico, sulla via di Siria. La cittadella fortificata era sita in un'ansa del ramo orientale del Delta del Nilo (\"Ostium Pelusiacum\"), oggigiorno interrato e corrisponde all'attuale cittadina di Tell el-Farama, a circa 30 km a sud-est della moderna Porto Said.\nI Persiani, stando a quanto narrato da Erodoto, scesero con un'armata dalla Fenicia (attuale Libano), seguendo la litoranea del Mar Mediterraneo e posero l'assedio alla citt\u00e0 palestinese di Gaza, l'unica citt\u00e0 della Palestina rimasta in mano egiziana dopo la sconfitta patita a Carchemish ad opera di Nabucodonosor nel 609 a.C.. Gli Egizi, coadiuvati da un robusto contingente di mercenari Greci di stanza a Naucrati si trincerarono a Pelusio per sbarrare agl'invasori l'accesso al Basso Egitto. Ma - cos\u00ec facendo - dettero ai Persiani l'occasione di sferrare un attacco a sorpresa alle retrovie egiziane, in quanto l'armata che stava assediando Gaza fungeva da esca per attirare gli Egizi proprio lontano dal Sinai, ove penetr\u00f2 la parte pi\u00f9 consistente delle truppe persiane, per poi attestarsi sul Wadi el Arish.\nI Persiani giunsero nei pressi della citt\u00e0 fortificata di Pelusio verso il maggio del 525 a.C. Oltre a Fane, anche Policrate, il tiranno di Samo, decise di schierarsi con Cambise tradendo l'alleanza con Amasi; tuttavia il contingente ionico (composto da 40 navi) rifiut\u00f2 di prendere parte all'impresa.\nLo scontro fu assai violento, e molto probabilmente, l'inesperienza di Psammetico (faraone da alcuni mesi soltanto e poco pi\u00f9 che adolescente) si rivel\u00f2 decisiva: il numero di perdite subite dagli Egiziani, secondo Ctesia, fu di ben 50.000 uomini a fronte di 7.000 caduti tra le file persiane. I pochi superstiti dell'esercito del faraone fuggirono disordinatamente a Menfi.\nSecondo una leggenda diffusa, ma di origine tarda (risale a Polieno, autore macedone del II secolo), la vittoria persiana a Pelusio fu dovuta semplicemente all'astuzia di Cambise. \nSapendo che per gli Egizi i gatti erano sacri, egli fece legare alcuni felini agli scudi dei propri soldati; gli Egiziani, vedendo tale fatto dalle mura, si rifiutarono di combattere e si arresero. \u00c8 da rilevare tuttavia come lo storico Erodoto, sempre pronto a riferire aneddoti pittoreschi, non faccia il ben che minimo accenno alla vicenda.\nIl resoconto di Erodoto.\nPresso il luogo della battaglia, racconta Erodoto, sorgevano due tumuli per i caduti di entrambe le parti. La notizia serve allo storico greco per raccontare un fatto curioso, cio\u00e8 che il cranio degli Egizi sarebbe molto pi\u00f9 resistente di quello dei Persiani in quanto, spiega lo stesso Erodoto, questi ultimi erano soliti coprire il capo con la tiara fin da piccoli.\nSviluppi successivi.\nI Persiani inseguirono gli Egiziani fino alla citt\u00e0 di Menfi, ponendola sotto assedio. La resistenza fu per\u00f2 effimera e i Persiani entrarono in citt\u00e0 catturando il faraone Psammetico. Pare che 2.000 mercenari di Mitilene, alleati del Gran Re, penetrarono attraverso il Nilo nella citt\u00e0, ma furono massacrati; ci\u00f2 provoc\u00f2 una dura repressione da parte di Cambise II.\nIl faraone decaduto fu risparmiato, ma perse ogni potere e venne sostituito da un satrapo persiano, tale Aryandes. In seguito a un tentativo di congiura, Psammetico venne condannato a morte. Con lui si concludeva la XXVI dinastia.\nSecondo il filosofo Giamblico, Cambise fece arrestare anche il celebre matematico e filosofo Pitagora, all'epoca residente in Egitto, e lo fece condurre a Babilonia ove rimase per circa 5 anni.\nResisteva unicamente un'armata egizia stanziata presso l'oasi di Siwa, ove si collocava un celebre tempio dedicato al dio solare Amon. Secondo Erodoto, Cambise, completato l'assoggettamento dell'Egitto, nel 524 a.C. organizz\u00f2 un'imponente armata per debellare quel centro di resistenza, ma l'intera armata persiana scomparve nel deserto occidentale, dando origine alla leggendaria \"armata perduta di Cambise\"."}
{"id": "1816060", "revid": "93685", "url": "https://it.wikipedia.org/wiki?curid=1816060", "title": "Laserterapia", "text": ""}
{"id": "1816070", "revid": "709565", "url": "https://it.wikipedia.org/wiki?curid=1816070", "title": "Pistoleri Solitari", "text": "I Pistoleri Solitari (nome originale: \"The Lone Gunmen\") sono un trio di hacker che appaiono nella serie televisiva \"X-Files\", protagonisti anche dello \"spin-off\" \"The Lone Gunmen\".\nBiografia immaginaria.\nIl gruppo \u00e8 composto da Richard \"Ringo\" Langly (interpretato dall'attore Dean Haglund), Melvin Frohike (Tom Braidwood) e John Fitzgerald Byers (Bruce Harwood). Il loro nome riprende quello della discussa teoria sull'assassinio del presidente John F. Kennedy per mano di un pistolero solitario, ipotizzata dalla Commissione Warren.\nIl loro ruolo nella serie televisiva \u00e8 quello di teorici delle varie cospirazioni governative ed esperti hacker, che puntualmente aiutano l'agente Fox Mulder a venire a capo di diverse problematiche, aiutandolo a entrare in programmi governativi o a uscire da situazioni difficili, con metodi poco ortodossi e quasi sempre andando contro la legge. Sono gli autori di una pubblicazione intitolata \"The Magic Bullet Newsletter\" (nome ironico riferito al proiettile magico che confuta la teoria del pistolero solitario nell'assassinio di Kennedy) e rinominata in seguito - per l'appunto - \"The Lone Gunmen\", di cui Mulder \u00e8 un fedele abbonato.\nNessuno di loro sembra avere un altro lavoro e il trio manda avanti le proprie idee e il proprio operato grazie all'aiuto finanziario di sostenitori esterni che condividono la loro causa, oltre che con i proventi della vendita della pubblicazione. Il loro quartier generale (e abitazione) \u00e8 un loft con molti computer e oggetti tecnologici di ogni genere. Per gli spostamenti esterni utilizzano un Volkswagen Type 2 del 1970.\nJohn Fitzgerald Byers.\nIl pi\u00f9 pacato e preciso dei tre, deve il suo nome alla sua data di nascita, coincidente con l'assassinio del presidente John F. Kennedy avvenuto a Dallas il 22 novembre 1963. Suo padre lo istruisce sulla vita di Kennedy e lo porta a sostenere il \"sogno americano\". Nel 1974 frequenta una scuola in Virginia. Al contrario dei suoi compagni di scuola, che sognano di diventare ricchi e famosi, Byers cerca in tutti i modi di entrare a far parte del Governo Federale. Il suo sogno si realizza e diventa un impiegato della Federal Communications Commission. Questo impiego lo porta a partecipare, nel maggio del 1989, al Computer and Electronics Show presso il centro convegni di Baltimora. Il suo abbigliamento \u00e8 composto da completo scuro e cravatta, tipico da impiegato governativo.\nMelvin Frohike.\nNato a Pontiac, Michigan, intorno al 1953, Frohike \u00e8 un abile hacker informatico e un esperto di sorveglianza. Il pi\u00f9 trasandato del gruppo, indossa pantaloni mimetici, anfibi e guanti senza dita. Il suo abbigliamento \u00e8 probabilmente dovuto al fatto che vuole dimostrare di essere pi\u00f9 duro di quello che \u00e8 in realt\u00e0. Prima di formare i Pistoleri Solitari, Frohike era un eccellente ballerino di tango e girava lo Stato della Florida insieme a un gruppo di hippie. Successivamente, fonda la \"Frohike Electronics Corp\", finalizzata essenzialmente alla pirateria informatica. \u00c8 il fornitore della vasta collezione di video \"hard\" di Mulder. Non ha mai nascosto la sua attrazione per l'agente speciale Dana Scully. Inizialmente questo interesse appare un po' lascivo e sfacciato, in seguito il suo atteggiamento si dimostrer\u00e0 romantico, tanto da apparire in ospedale (durante il ricovero di Scully dovuto al cancro) con un mazzo di fiori per lei. Si considera l'uomo d'azione del gruppo ed \u00e8 anche il fotografo ufficiale della rivista che pubblicano. Essendo il pi\u00f9 anziano e maturo dei tre, si assume il compito di tirar su il morale agli altri componenti del gruppo, confortandoli dalle vicissitudini negative nelle quali sono molto spesso coinvolti.\nRichard Langly.\nIl pi\u00f9 immaturo dei Pistoleri Solitari, nasce tra il 1968 e il 1969 e trascorre la sua infanzia nel Nebraska, in una fattoria piena di animali. Cresce odiando quell'ambiente e per scappare da ci\u00f2 che lo circonda passa tutte le sue giornate davanti alla TV. Fan del gruppo dei Ramones (del quale indossa le t-shirt che lo caratterizzano), \u00e8 sempre in contrasto con Frohike, e in pi\u00f9 di un'occasione si scontra con quest'ultimo su chi dei due sia il miglior hacker in circolazione.\nHa parecchie fobie circa il controllo del governo, una fra tutte quella delle intercettazioni telefoniche, che lo spinge a registrare ogni sua conversazione, persino quelle con l'agente speciale Fox Mulder, e a non partecipare mai a conversazioni in teleconferenza. Ha un'avversione fobica anche nei confronti delle intercettazioni satellitari. \u00c8 il membro pi\u00f9 sarcastico e cinico del gruppo. Gran divoratore di videogiochi violenti, tra i quali \"Quake\", \u00e8 stato anche appassionato, tra i giochi di ruolo da tavolo, di \"Dungeons &amp; Dragons\".\nCollaboratori.\nOltre che dell'agente Mulder (considerato, individualmente, il membro numero quattro dei Pistoleri Solitari ), il trio si avvale della collaborazione di alcuni membri esterni che di volta in volta li affiancano nelle indagini sulle varie cospirazioni:\nL'incontro con Fox Mulder.\nDurante il Computer and Electronics Show di Baltimora del 1989 Byers viene avvicinato da una donna di nome Holly (che successivamente si scoprir\u00e0 chiamarsi Susanne Modeski), che dichiara di essere perseguitata dal suo psicotico fidanzato, che le avrebbe rapito la figlia. Per poterla localizzare, chiede a Byers di collegarsi a un indirizzo internet, presso cui si trova un file criptato che Frohike (al quale Byers chiede aiuto) riesce a decifrare. L'indirizzo al quale si collegano si rivela in realt\u00e0 quello del Dipartimento della Difesa degli Stati Uniti e, dopo un riscontro con il fantomatico fidanzato della donna, si scopre che l'uomo \u00e8 in realt\u00e0 un agente speciale dell'FBI di nome Fox Mulder e che la Modeski \u00e8 ricercata dall'FBI. Alla ricerca del file si aggiunge anche Langly e i tre hacker chiedono spiegazioni alla donna che, messa sotto pressione, confessa di avere informazioni su un esperimento governativo effettuato con un gas che indurrebbe nella popolazione americana degli attacchi di paranoia. Confessa anche di essere una delle persone che loro malgrado hanno subito questo esperimento. Il file decifrato rivela la posizione del magazzino dove sono stipati i contenitori del gas. I quattro si recano sul luogo ma, appena entrati, vengono sorpresi dall'agente Mulder, che li dichiara in arresto. Contemporaneamente, nel magazzino fanno irruzione degli ufficiali governativi, che intimano alla Modeski di seguirli. Mulder chiede loro di identificarsi e, di tutta risposta, inizia una sparatoria che coinvolge alcuni contenitori del gas. Mulder inala il gas e viene colto da una crisi di paranoia. La Modeski riesce a scappare e i tre hacker vengono avvicinati da Mr X, che li spaventa fingendo di volerli uccidere, per poi lasciarli andare, considerandoli estranei alla faccenda. L'incontro con Mulder si trasformer\u00e0 in una collaborazione futura, dato che i tre hacker fonderanno il gruppo dei Pistoleri Solitari (\"The Lone Gunmen\").\nUltima apparizione.\nI tre Pistoleri Solitari fanno la loro ultima apparizione nella serie \"X-Files\" nell'episodio della nona stagione intitolato \"Modifica Genetica\" (titolo originale \"Jump the Shark\"), nel quale troveranno la morte. Il gesto \u00e8 in realt\u00e0 un sacrificio volontario, essendo entrati in un laboratorio in cui si trova un virus letale destinato a diffondersi a un orario preciso. Per evitare centinaia di morti durante un convegno decidono di far scattare l'allarme antincendio e di blindarsi nella parte del corridoio dove si scatener\u00e0 il virus, essendo ormai troppo tardi per poter agire altrimenti. Le loro salme vengono tumulate con gli onori militari, su richiesta del vicedirettore Walter Skinner, al cimitero nazionale di Arlington; alla funzione assistono anche gli agenti Scully, Doggett e Reyes. L'agente Mulder non sar\u00e0 presente alle esequie, perch\u00e9 durante questo periodo della serie il suo personaggio risulta scomparso.\nAppariranno come \"fantasmi\" nell'ultima e doppia puntata della nona stagione, dove scambieranno due parole con Fox Mulder.\nLa serie The Lone Gunmen.\nNel 2001 i Pistoleri Solitari divennero protagonisti di una propria serie televisiva, \"spin off\" della serie di \"X-Files\". A causa dello scarso successo, la serie venne cancellata dopo appena 13 episodi."}
{"id": "1816076", "revid": "1305772", "url": "https://it.wikipedia.org/wiki?curid=1816076", "title": "Suono naturale (singolo)", "text": "Suono naturale \u00e8 un brano musicale composto da A. Capasso e C. Viti, pubblicato nel 2008 come primo singolo che anticipa l'omonimo album di debutto della cantautrice Ilaria Porceddu."}
{"id": "1816078", "revid": "15756", "url": "https://it.wikipedia.org/wiki?curid=1816078", "title": "Cini (famiglia)", "text": "La famiglia Cini, dalla seconda met\u00e0 del Settecento, fu una delle pi\u00f9 ricche famiglie di Montevarchi.\nIl cognome Cini ha nobili origini nel ramo di Roma e Firenze.\nOrigine e ascesa.\nI Cini di Montevarchi erano in realt\u00e0 originari di Levane tanto che un loro avo, Cino di Biagio di Cino, era stato tra i firmatari dello Statuto di Levane del 1500. Ma, agli inizi del secolo XVIII, il capofamiglia Lorenzo abitava in localit\u00e0 Giglio dove lavorava a mezzadria alcuni terreni della \"\"Cappella\" ovvero la rendita fondiaria dell'oratorio di Sant'Antonio abate. Possedeva anche dei piccoli appezzamenti di terreno a Levane, dove aveva una casa sulla via aretina nei pressi del ponte, ma non poteva certo dirsi ricco se le sue entrate, nel 1737, non superavano i 9 scudi annui. \nLa fortuna della famiglia invece cominci\u00f2 dai suoi tre figli: Iacopo, Giuseppe e soprattutto Orazio.\nInfatti Orazio Cini, di professione macellaio, nonostante fosse analfabeta tanto da non saper neppure firmare i contratti che stipulava, riusc\u00ec a sposare Maddalena di Simone Guerri, figlia di un mezzadro benestante del podere granducale de \"La Casina\", prospiciente a quello in cui lavorava il padre Lorenzo, e dove la coppia and\u00f2 ad abitare tra il 1767 e il 1768. Ma provvisoriamente perch\u00e9 proprio in quel periodo, quasi sicuramente con la dote della moglie, Orazio acquist\u00f2 in centro a Montevarchi due case confinanti sul retro che, ristrutturate, si trasformarono in una palazzina di 16 stanze pi\u00f9 un fondaco ad uso bottega che aveva l'ingresso in via maestra, oggi via Roma, il retro in via Cennano e tutto il lato destro sull'allora piazza dell'Olmo, oggi piazza Umberto I. L'operazione gli cost\u00f2 in tutto 380 scudi: 135 scudi a Lorenzo Feroci, il 18 novembre 1767, per la casa su via maestra e 245 scudi alle signore Toti, il 4 gennaio 1768, per la casa che dava in piazza dell'Olmo. Poi, tra il 1772 e il 1774, il palazzo venne ulteriormente allargato con l'acquisto di altre due case confinanti, una di Giuseppe Cicori e l'altra delle Monache del Latte, che davano entrambe sulla via maestra. Una bella speculazione immobiliare che comunque si rivel\u00f2 funzionale alla nascita di 7 figli tra il 1768 e il 1780.\nNel frattempo Iacopo, che era rimasto a Levane, aveva acquisito diverse terre nella zona tra Montevarchi e Bucine. Ma per il grande balzo verso la ricchezza dei Cini si rivel\u00f2 determinante un altro matrimonio, quello di Giuseppe con Anna, cugina di Maddalena, e figlia di Cesario Guerri anche lui mezzadro alla Casina. Determinante perch\u00e9, quando nel 1782 furono vendute dai Lorena tutte le propriet\u00e0 granducali dei Medici ormai estintisi, i Cini, coperti dai Guerri attraverso o come prestanome, poterono acquistare buona parte dei terreni della Fattoria Granducale di Montevarchi. Oltre al podere della Casina, che and\u00f2 ai suoceri, i Cini acquisirono i terreni delle \"Case Romole\", di \"Lama\", \"Capannacce\" e \"Menabice\" pi\u00f9 l'enorme \"casa ad uso granaio\"\" della fattoria che si trovava in centro a Montevarchi con ingresso in via maestra. Aveva insomma ragione il Vicario di San Giovanni Valdarno quando alla fine di quell'anno li descriveva ormai come \u00ab\"ricchi mercanti, e possidenti di Beni stabili, hanno gran denaro, e si dice che il loro patrimonio possa ascendere a circa 60.000 scudi\"\u00bb.\nLuci e ombre del successo.\nUna fortuna del genere acquisita in poco pi\u00f9 di vent'anni e dai tre fratelli contemporaneamente aveva un'origine a dir poco sospetta, soprattutto di usura, falso in bilancio e corruzione di pubblici ufficiali, come rilev\u00f2 un rapporto del 1785: \u00ab\"tanto dalle fedi d'Estimo che da' contratti apparisce, che questo \u00e8 un patrimonio nella massima parte acquistato da vent'anni in qua, che secondo il prezzo di acquisto ascende a scudi 15 in 16 mila non valutando ci\u00f2 che per pubblica voce asserisce il Sig. Potest\u00e0 medesimo d'essere questo di scudi 46 mila forse per esser stati gli effetti notabilmente migliorati, mediante le nuove coltivazioni, e Fabbriche. A me, che niuna cognizione ho de' Soggetti faceva qualche scrupolo dal vedere acquistati tumultuariamente molte migliaia di Beni, che o non fossero pagati, o fossero stati creati altri debiti. Ma oltre che m' \u00e8 stato fatto constare del pagamento della massima parte di Essi, il Sig. Potest\u00e0 asserisce, che non consta che abbiano debiti d'alcuna sorte\"\u00bb.\nUn sospetto che venne via via confermandosi negli anni successivi quando i Cini, in piena crisi del grano, operavano e speculavano sul mercato delle granaglie per farne lievitare il prezzo. Scriveva Giuseppe Finale, capo dell'authority di controllo del mercato cerealicolo di Montevarchi, \u00ab\"al Cini\" [Orazio] \"mercante insaziabile non mancano cento compensi per farsi empire i magazzini in qualunq'ora. Tiene in Levane sua patria, paese discosto di qui tre miglia, moltissimi torcimanni, che sott'aria di privati consumatori\" [...], \"comprano, e mettan'a prezzo quanto grano passa da detto Luogo, e qui nel mercato vi sono tant'altri suoi aderenti che sotto il medesirno titolo, e colore comprano quanto possano, e portano per scusa al Mulino del Cini di dove la sera si carica per dove piace al medesimo\"\u00bb. E Gaspero, figlio di Orazio, era anche peggio: \u00ab\"giovanastro audace e pericoloso, che va seminando nel popolo semi di disubbidienza agl'ordini de grascieri, e quel ch'\u00e8 peggio mi si dice, che ne dia degl'esempi con incettare per mezzo di saggi tutto il grano, che viene in piazza prima del suono della campana\"\u00bb. E infatti \u00ab\"il Cini ha messo il pane a tre soldi la libbra, e mi si dice, che abbia sollecitati gl'altri fornai a farlo lo stesso prezzo\"\u00bb perch\u00e9 \u00ab\"come Fornaio compra sulle Piazze quantit\u00e0 di Grani anco avanti l'ultima campana, e per tal motivo d\u00e0 da dire al Pubblico perch\u00e9 suppone, che sprovveda le Piazze con la coperta di Fornaio, ma che in effetto se ne serva per far mercatura, e dia luogo a rincaro\"\u00bb.\nMa che facessero incetta o meno di grano non importava certo alle truppe napoleoniche di occupazione che tra il 1799 e il 1802 vollero i Cini come loro fornitori \u00abdi pane, minestre, carne e fieni\u00bb. Un appalto che frutt\u00f2 alle casse di famiglia l'astronomica somma di 17.510 lire ossia 2500 scudi circa. Allo stesso tempo i Cini erano anche i maggiori fornitori di carne bovina della flotta inglese nel Mediterraneo. Tanto per dare un ordine di grandezza, nel 1794, in un colpo solo, piazzarono al console inglese una commessa da 500 bovi.\nPolitiche matrimoniali.\nCome era stato per Orazio e gli altri fratelli, cos\u00ec avrebbe dovuto essere per i loro figli ossia di contrarre matrimoni utili a consolidare e ingrandire la posizione economica della famiglia. Ma proprio con il rampollo Gaspero la \"Dottrina Cini\" fece subito cilecca. Gaspero infatti mise incinta la sua ragazza con la famiglia che non voleva proprio saperne di permettergli di sposarla. Ne nacque un affaire di paese che fin\u00ec addirittura in curia a Fiesole. Si legge infatti in un verbale vescovile \u00ab[Gaspero Cini] \"praticata per cinque anni l'onorata fanciulla Felice di Giovanni Francini di anni 25 parimente di M.varchi con speranza di sposarla, ed \u00e8 stato cagione che essa abbia perduti altri convenienti partiti per accasarsi ed essendo ora risoluto di sposarla, prevede certamente, che il Padre, gli zij, fratelli e cugini faranno gran strepito per impedirlo, perch\u00e9 essendo tutti in Societ\u00e0 fra loro e vedendo che la ragazza, eguale ad essi in onoratezza, \u00e8 per\u00f2 troppo inferiore di sostanza, e non pu\u00f2 dar la dote, che meriterebbe la casa Cini riguardano un tal Parentado come contrario ai loro interessi\u00bb\". Il matrimonio, non senza difficolt\u00e0, comunque poi si fece.\nMa a parte questo episodio, esclusi quei figli maschi che preferirono non sposarsi e dedicarsi agli studi come Gaetano che divenne banchiere in Firenze, o darsi alla carriera religiosa come Lorenzo che fu pievano a Montemarciano nel territorio di Terranuova Bracciolini, oppure votarsi interamente al lavoro come Francesco e Domenico che curarono il commercio di bestiame a Perugia e nello Stato Pontificio, tutti gli altri Cini, soprattutto le femmine, seguirono alla lettera le indicazioni dei capifamiglia e si indirizzarono su matrimoni economicamente blindati. Persino lo stesso Gaspero che, rimasto vedovo dopo poco, ritorn\u00f2 sui suoi passi e nel febbraio 1800 si spos\u00f2 con Anna di Giuseppe Regini, mercante di grano. Il cugino Giovan Battista, figlio di Iacopo, aveva portato all'altare, nel 1789, Maddalena di Giuseppe Lachi figlia e nipote dei fattori, e speculatori agrari, delle propriet\u00e0 montevarchine dell'Ospedale di Santa Maria Nuova. Il fratello Antonio invece si accas\u00f2 con Annunziata di Antonio Catani, il pi\u00f9 grande proprietario terriero di Levane.\nAd eccezione di Elisabetta che, come il fratello Gaspero, dovette ricorrere nel 1781 a un matrimonio riparatore con Antonio di Felice Parigi, comunque benestante macellaio e mercante di bestiame, Alessandra spos\u00f2 nel 1786 Lorenzo Mari, ufficiale dei dragoni, Umiliana nel 1805 un tale Dottor Odoardo di Giovacchino Bertelli di Figline Valdarno. Tra le figlie di Giuseppe, Teresa nel 1794 prese per marito Giuseppe di Giuliano Sarri, ex fattore granducale e perito agrario, mentre Luisa si dette in sposa a Giuseppe di Cosimo Berti, ricco possidente levanese, e la pi\u00f9 piccola Alessandra un certo Santi di Domenico Caselli che, \"stantibus rebus\", non doveva essere proprio un morto di fame.\nL'apice della fortuna dei Cini.\nIl 18 maggio 1808, all'et\u00e0 di 82 anni, mor\u00ec Orazio l'ultimo rimasto dei tre patriarchi Cini. Venne sepolto nella cappella gentilizia Berti, di propriet\u00e0 del suocero, nel cimitero di Levane. Ma la morte non lo colse impreparato. Infatti fin dal 5 luglio 1804 era stato stabilito dal consesso della famiglia che l'intero patrimonio sarebbe stato diviso in parti uguali seguendo tre assi patrimoniali da assegnare secondo sorteggio. Ci vollero anni per stimare tutti i beni e i possedimenti dei Cini ma finalmente, il 17 agosto 1809, si procedette all'assegnazione dell'eredit\u00e0.\nAsse di Orazio.\nPropriet\u00e0 fondiarie\nPropriet\u00e0 immobiliari\nAsse di Giuseppe.\nPropriet\u00e0 fondiarie\nPropriet\u00e0 immobiliari\nAsse di Iacopo.\nPropriet\u00e0 fondiarie\nPropriet\u00e0 immobiliari\nLa premiata ditta Cini.\nLo stesso giorno della divisione dei beni e di fronte al solito notaio che aveva curato l'esecuzione testamentaria, gli eredi Cini si costituirono in Societ\u00e0 di Interessi e stabilirono che \u00abrestino indivisi e per conto sociale i seguenti Oggetti, cio\u00e8 i Traffici dei Forni di Firenze, e Montevarchi, l'affitto della Tenuta della Casalina di Perugia con i Bestiami, attrezzi ecc. L'affitto delle Giunchete, Bestiami ecc. Il negoziato di Bestiami a soccida tanto posti, che da porsi, ed il negoziato presente, e futuro dei Maiali, e Bovi per Firenze, e Livorno, e dove occorrer\u00e0, dichiarando che i Capitali di detti Negoziati spettano, ed appartengono per una terza parte al Signor Domenico Cini, per un'altra terza parte ai Signori Pievan Lorenzo, Angiolo, e Ferdinando fratelli Cini, per l'altra terza parte ai Signori Dottor Gaetano, Antonio e pupilli Cini, perch\u00e9 cos\u00ec per patto [...]\nL'amministrazione dei detti Forni, Mulino, affitto di Casalina, e Bestiami nella Tenuta esistenti, e di altri affitti, e Bestiami parimente in quegli esistenti sar\u00e0 tenuta dal Signor Domenico Cini, e quella dei Bestiami dal Signore Antonio Cini, con obbligo a ciascun di dover tenere un'esatta e distinta scrittura senza che possano pretendere onorario alcuno, perch\u00e9 cos\u00ec per patto. La Societ\u00e0 dovr\u00e0 pagare ai Signori Pievan Lorenzo, ed altri fratelli Cini l'annua somma, e quantit\u00e0 di scudi sessanta fiorentini di lire sette per scudo, o siano franchi trecento cinquantadue, e centesimi ottanta per pigione del Forno di loro propriet\u00e0, posto in Montevarchi, e l'annua somma e quantit\u00e0 di scudi cento sessanta tre parimente fiorentini, o siano franchi novecento cinquantotto, e centesimi quaranta quattro ai Signori Dottor Gaetano, Antonio e pupilli Cini per pigione del forno di loro propriet\u00e0, posto in Firenze, da decorrere dette pigioni dal d\u00ec ventiquattro aprile 1809, giorno degli ultimi bilanci stati fatti col mezzo del Signor Gaetano Becattini\" [...] \"Tutti i Documenti, fogli e Libri della Casa dovranno consegnarsi alla Custodia del Signor Dottor Gaetano Cini, che dovr\u00e0 farne l'opportuna ricevuta in calce dell'Inventario, che ne sar\u00e0 formato, con obbligo di doverne dar vista, e copia ad ogni richiesta di ciaschedun interessato\u00bb.\nI debiti e il declino.\nUn simile apparato economico richiedeva naturalmente un continuo ricorso al credito sia per quanto riguardava l'ammodernamento e la manutenzione delle propriet\u00e0 fondiarie, sia per il commercio di bestiame, carne e prodotti da forno. Ma senza pi\u00f9 la spregiudicatezza di Orazio nel reperire finanziatori occulti e nel far chiudere gli occhi alle autorit\u00e0, un'economia che si apriva a scale sempre pi\u00f9 ampie rispetto a quelle locali e regionali e dunque richiedeva conoscenze e perizie finanziarie, fiscali e agronomiche che nessuno dei Cini possedeva, senza contare la crisi del periodo post-napoleonico che stravolse gli equilibri economico-sociali fino ad allora esistenti, venne meno quel flusso di cassa che aveva reso cos\u00ec ricchi i Cini e che adesso si ritrovavano pieni di debiti e senza la possibilit\u00e0 di ripagarli.\nAlla fine di agosto del 1809, a calcoli fatti, i Cini dovevano in totale 6046 scudi e spiccioli a creditori diversi: 1837 agli eredi Ezzechia di Firenze, 325 scudi all'Accademia di Roma, 1000 ad Anton Domenico Tavanti di Castiglion Fiorentino, 2469 a Giovacchino Martini di Campi Bisenzio, 415 scudi a Odoardo Bertelli per la dote di Umiliana. Pi\u00f9 800 scudi da restituire al proposto di Levane Francesco Calderini e 550 scudi ad Antonio di Giuseppe Rogai della Cicogna.\nPer evitare la bancarotta Gaspero ipotec\u00f2 il podere di \"Poggio delle Mulina\", il pievano Lorenzo vendette il podere delle \"Vigne\" per 3000 scudi e Gaetano affitt\u00f2 i poderi del \"Casino\" al proposto. Ma non era abbastanza e nel 1815 se ne andarono anche i poderi di \"Lama\", \"Menabice\" e \"Casella\" finch\u00e9, nel 1819, subentr\u00f2 il tribunale fallimentare nella figura del Magistrato Supremo Civile di Firenze. Di lotto in lotto, tra il 1819 e il 1825, venne battuto tutto all'asta escluso il podere delle \"Case Romole II\" e la casa di Piazza dell'Olmo a Montevarchi."}
{"id": "1816079", "revid": "767487", "url": "https://it.wikipedia.org/wiki?curid=1816079", "title": "Giovanni Zanni", "text": ""}
{"id": "1816081", "revid": "339392", "url": "https://it.wikipedia.org/wiki?curid=1816081", "title": "Caccia subacquea", "text": ""}
{"id": "1816082", "revid": "3831", "url": "https://it.wikipedia.org/wiki?curid=1816082", "title": "Era siluriana", "text": ""}
{"id": "1816083", "revid": "486946", "url": "https://it.wikipedia.org/wiki?curid=1816083", "title": "ASD Sarzanese Calcio 1906", "text": ""}
{"id": "1816086", "revid": "1318658", "url": "https://it.wikipedia.org/wiki?curid=1816086", "title": "Oceano (singolo Lisa)", "text": "Oceano \u00e8 il brano scritto da Mauro Malavasi, Leo Z ed Andrea Sandri con cui Lisa si esib\u00ec al Festival di Sanremo 2003 dove si classific\u00f2 al 6\u00ba posto.\nCuriosit\u00e0.\nIl brano \u00e8 reinterpretato dal cantante statunitense Josh Groban (nell'album \"Closer\" del 2003) e dai Turilli/Lione Rhapsody (nell'album \"Zero Gravity (Rebirth and Evolution)\" del 2019).\nIn Italia verr\u00e0 ripreso nella prima edizione di X Factor Italia (2008) da Ilaria Porceddu.\nNel 2016 Chiara Grispo al serale di Amici 15 si esibisce interpretando il brano."}
{"id": "1816088", "revid": "47767", "url": "https://it.wikipedia.org/wiki?curid=1816088", "title": "Jana (nome)", "text": "Jana \u00e8 un nome proprio di persona femminile proprio di diverse lingue.\nOrigine e diffusione.\n\u00c8 un nome dalla duplice origine: in primo luogo, si tratta della forma femminile ceca, slovacca, slovena, olandese e tedesca di \"Jan\", cio\u00e8 Giovanni, mentre in secondo luogo si tratta di una variante croata del nome Anna."}
{"id": "1816090", "revid": "838137", "url": "https://it.wikipedia.org/wiki?curid=1816090", "title": "Web Server Gateway Interface", "text": "Il Web Server Gateway Interface (WSGI) \u00e8 un protocollo di trasmissione che stabilisce e descrive comunicazioni ed interazioni tra server ed applicazioni web scritte nel linguaggio Python. \u00c8 quindi l'interfaccia standard del web service per la programmazione in Python.\nIn parole povere, il protocollo specifica come i server si facciano carico delle richieste provenienti dai browser/client ed inoltrino le informazioni richieste alle relative applicazioni, oltre a come utilizzare le informazioni di cui si sono fatti carico e a come rispondere.\nStoria e sviluppo.\nStoricamente, gli applicativi per il web scritti in Python risultavano problematici per i nuovi utenti che si affacciavano a questo linguaggio, in quanto la scelta della struttura da utilizzare in ambito web limitava di conseguenza quella sui server web usufruibili, e viceversa. I programmi in Python erano spesso concepiti per CGI, FastCGI, mod python od anche per interfacce API specifiche di web-server.\nWSGI \u00e8 stato creato come un'interfaccia di basso livello tra i server web e le applicazioni web finalizzata a fornire uno standard base per le reciproche interazioni.\nEsempio.\nUn \u201cHello world\u201d compatibile con WSGI scritta in Python:\ndef application(environ, start_response):\n start_response('200 OK', [('Content-Type', 'text/plain')])\n yield 'Hello World\\n'\nDove:"}
{"id": "1816095", "revid": "125270113", "url": "https://it.wikipedia.org/wiki?curid=1816095", "title": "Guerra di Trieste", "text": "La guerra di Trieste fu un conflitto combattuto nel 1368-1369 tra la Serenissima Repubblica di Venezia e la citt\u00e0 di Trieste, nel 1369 riceve il sostegno dell'Arciducato d'Austria in cambio della sottomissione (dedizione) ad esso, la guerra si conclude con la vittoria veneziana e la cessione sotto pagamento dei diritti sulla citt\u00e0 giuliana alla Serenissima.\nPreludio.\nSin dai tempi del dogado di Enrico Dandolo e dell'assedio di Zara durante la Quarta Crociata, Trieste aveva mantenuto una condizione subalterna rispetto a Venezia, della quale era ora tributaria ora sottomessa, ma mai del tutto controllata. La citt\u00e0 tergestina era, alla vigilia del conflitto, retta da un governo episcopale.\nTrieste lotta per la sua indipendenza fine a se stessa senza mete di supremazia sui vicini.\nPoco dopo l'elezione al dogado di Andrea Contarini, un episodio aveva dato il pretesto per il conflitto. L'arrivo nel porto della citt\u00e0 di una galea veneziana in servizio di pattugliamento nel golfo per raggiungere una imbarcazione sospettata di contrabbando aveva spinto alcuni triestini a reagire prendendo nottetempo d'assalto la galea e massacrandone l'equipaggio.\nIl 3 settembre 1368, il Consiglio Maggiore Cittadino sentita la gravit\u00e0 del momento porge le scuse ufficiali a Venezia, promettendo atto di sottomissione e punizione dei colpevoli, oltre a rendere onore al vessillo di San Marco, ma quando venne il momento di ottemperare ai patti, la popolazione entra in tumulto, la guerra \u00e8 preferita ad ogni umiliazione per l'indipendenza.\nVenezia, gi\u00e0 ferita dalla perdita della Dalmazia a seguito della pace di Zara del 1358, non pot\u00e9 lasciare impunito un simile affronto, scegliendo di riaffermare la propria supremazia marittima sull'Adriatico con la guerra.\nIl conflitto.\nIl comando navale venne affidato a Domenico Michiel, appoggiato da terra da contingenti mercenari: Trieste venne stretta d'assedio. Il Comune, in un estremo tentativo di non perdere la sua secolare e fiera indipendenza chiese soccorso invano a Gorizia, ai Carresi e ai Visconti. L'unico disposto ad intervenire fu Leopoldo III d'Asburgo che per\u00f2 pretese un patto di dedizione, Trieste accett\u00f2 e gli si sottomise il 31 agosto 1369.\nA fine estate del 1369 le forze austriache dei duchi Leopoldo e Alberto scesero dunque in campo, spingendo Venezia a fortificare il Trevigiano e il territorio di Ceneda, mentre loro intessevano alleanze col Patriarca di Aquileia.\nGli Austriaci vennero per\u00f2 battuti sotto le mura di Trieste dalle forze veneziane, rinforzate dagli equipaggi della flotta di Taddeo Giustinian, il 10 novembre 1369. Il 17 novembre Trieste allo stremo delle forze e ridotta alla fame tratta la resa e apre le porte al comandante veneziano Paolo Loredan che a capo delle proprie truppe occupa la citt\u00e0.\nViene firmata la pace tra gli Asburgo e Venezia, Leopoldo III vende i diritti sulla citt\u00e0 di Trieste per 75.000 fiorini, il 28 novembre 1369 entra a far parte dei possedimenti della Serenissima.\nEpilogo.\nNonostante la pace con Trieste, il conflitto con l'Austria rimase formalmente aperto fino al 20 ottobre 1370, quando a Lubiana i plenipotenziari austriaci firmarono un trattato di perpetua e totale rinuncia ad ogni interesse e rivendicazione sulle terre triestine.\nLa situazione non dur\u00f2 tuttavia a lungo e gi\u00e0 nel 1382 Trieste si pose sotto la protezione dell'Austria, della quale divenne parte integrante sino alla fine della Prima guerra mondiale (1918)."}
{"id": "1816100", "revid": "186581", "url": "https://it.wikipedia.org/wiki?curid=1816100", "title": "Runaway 2", "text": ""}
{"id": "1816106", "revid": "834", "url": "https://it.wikipedia.org/wiki?curid=1816106", "title": "Libri carolini", "text": ""}
{"id": "1816107", "revid": "1543377", "url": "https://it.wikipedia.org/wiki?curid=1816107", "title": "Hiroshi Sugimoto", "text": "Uno dei pi\u00f9 importanti esponenti della fotografia contemporanea, \u00abrappresentante di una fotografia seriale ispirata all'arte minimalista e concettuale nella tradizione della sobriet\u00e0 e della semplicit\u00e0 orientali\u00bb e noto per il suo rigore nel riprodurre \u00abstampe minuziose\u00bb in bianco e nero che realizza con una tecnica accurata e sofistificata preparando artigianalmente le emulsioni fotografiche che espone con tempi e metodi, diversi ed esclusivi. Vive tra Tokyo e New York.\nBiografia.\nHiroshi nasce nel 1948 a Tokio. Ha ventidue anni quando nel 1970 all'Universit\u00e0 St. Paul della capitale giapponese consegue il Bachelor of Arts (B.A.) in scienze politiche e sociologia. Si trasferisce subito dopo a Los Angeles in California dove presso l'Art Center College of Design studia fotografia, ed \u00e8 qui \u00abche matura le convinzioni sul concettualismo e minimalismo e sceglie la fotografia come mezzo per interpretarli\u00bb. Nel 1972 consegue il Bachelor of Fine Arts (B.F.A.). Nel 1974 si sposta a New York che sar\u00e0 con Tokio una delle due principali \"fucine\" nelle quali concepir\u00e0 il suo lavoro da fotografo. Il suo stile \u00e8 ben definito da subito: una serie di foto per ogni suo lavoro che analizza tramite quegli scatti \"seriali\" un diverso \u00absenso di autenticit\u00e0\u00bb. E con questi concetti che prende il via il suo primo \"lavoro\" nel 1976: \"Dioramas\", scatti di \u00abmostre all'interno dei musei di storia naturale, in cui le immagini di Sugimoto hanno portato alla vita creature estinte e situazioni preistoriche\u00bb. A differenza di quasi la totalit\u00e0 di altri fotografi che \"completano\" i loro servizi in un determinato e ristretto periodo di tempo, le riprese delle \"serie\" delle fotografie di Sungimoto, che includono \"sperimentazione\" e \"luoghi diversi\" riguardanti sempre l'identico tema, possono durare anche diversi anni.\nAnche se \u00e8 noto che Sugimoto preferisce il bianco e nero sia per i suoi lavori sia per la ricerca in campo fotografico, non disdegna alcuni inusuali a colori, ottenuti per\u00f2 anch'essi con sistemi innovativi e stampati con attrezzature che ne esaltino le sfumature delle tonalit\u00e0. Eclatante nel 2012, \u00e8 stato l'\"esperimento\" della sua collaborazione con la nota casa di alta moda e pr\u00eat-\u00e0-porter francese Herm\u00e8s per la realizzazione di foulards esclusivi, definito dai media \u00abun riuscito incontro tra alta moda e arte\u00bb, \u00abuna serie limitatissima di soli 140 esemplari\u00bb di foulards in twill di seta, \u00abvere e proprie opere d'arte\u00bb ottenute da una serie di 20 immagini diverse. Le foto a colori di Sugimoto per i foulards di Hermes, un esperimento nuovo nella tradizione fotografica del fotografo giapponese, sono state esposte nel giugno 2012 al Museo delle culture di Basilea.\n\"Le tecniche\" del B/N e la polemica sullo spettro della luce per il colore.\nUna delle caratteristiche del fotografo giapponese riguarda le foto \"seriali\" che sviluppa e cura per un unico ed esclusivo tema. Serie di fotografie per le quali usa tecniche diverse: dalle riprese con tempi di esposizione lunghissimi, anche fino a tre ore come la serie del 1980 \"Seascapes\" in cui fotografa il mare in bianco e nero senza nessun ulteriore elemento di disturbo e senza il pur minimo particolare che potrebbero distrarre l'osservatore dall'immagine su quell'unico tema a immagini ottenute \u00abdirigendo sulla pellicola fotografica una scarica elettrica da 400 mila Volt con un Generatore di Van de Graaff\u00bb come i \"Lightning fields\" del 2006 dove interpreta scariche elettriche di varie forme su un fondo nero. Fra le sue pi\u00f9 importanti serie a tema concluse e in corso di lavoro le pi\u00f9 famose sono: \"Theaters\" ( iniziata nel 1976); \"Seascapes\" ( iniziata nel 1980); \"Lightning Fields\" (iniziata nel 2006) oltre a \"Dioramas\" (iniziata nel 1976 e conclusa nel 2012) e \"Portraits\" (iniziata nel 1994 e conclusa nel 1999).\nOltre a tecniche molto originali come le \"lunghissime esposizioni\", le immagini ottenute da \"scariche elettriche ad alto voltaggio\" e alla \"preparazione artigianale delle emulsioni fotografiche su diversi supporti\", quando si \u00e8 cimentato con il colore Sugimoto ha usato una sua ulteriore tecnica, particolare e sofisticata che pu\u00f2 essere definita:\"la decomposizione della luce\", \"l'uso del colore scomposto da un prisma\", ovvero \u00abl'uso di una macchina fotografica Polaroid per catturare il colore creato dalla luce del mattino che passando attraverso un prisma si rifletteva su un particolare schermo a parete\u00bb, tecnica usata proprio per una commessa di foulards esclusivi fatta dalla maison parigina Herm\u00e8s dove \u00e8 stato appunto usato \u00abun prisma gigante per creare uno straordinario display cromatico\u00bb\nper catturare sulla sua Polaroid una pi\u00f9 vasta gamma di colori.\nPer la stampa ha usato invece una enorme stampante a getto di inchiostro personalizzata e modificata che potesse riprodurre proprio grazie alla natura del metodo di stampa, una gamma precisa e vasta di sfumature di pi\u00f9 colori.\nPolemico sullo spettro dei colori, Sugimoto ha asserito di aver studiato per anni lo spettro della luce e con il suo esperimento ha voluto dimostrare che i colori non sono solo i sette \"indicizzati\" dalla scienza odierna e dallo stesso Isaac Newton: \n\"Le serie\" dei suoi lavori nei dettagli estetici.\nEtichettare Sugimoto come un fotografo appartenente ad una determinata \"scuola\" \u00e8 assai difficile proprio per gli elementi che caratterizzano la sua \"diversa\" fotografia: dai tempi di esposizione ai materiali usati per la ripresa e lo sviluppo preparati artigianalmente; dall'utilizzo di macchine di grande formato a fotocamere istantanee e pellicole autosviluppanti come le Polaroid; elementi che possiamo classificare come appartenenti alla \"fotografia analogica\", ma rispondere alla domanda: se esiste \"una cultura\" o \"un maestro\" a cui ha fatto riferimento per il modo in cui \"interpretare\" la fotografia, merita una risposta pi\u00f9 articolata separando l'aspetto tecnico da quello estetico della sua concezione fotografica. In una intervista italiana a cura di Manuela De Leonardis, esperta in archiviazione fotografica e \u00abautrice di interviste ai protagonisti del mondo della fotografia\u00bb, \u00e8 lui stesso ad asserire che nei suoi studi \u00e8 stato influenzato pi\u00f9 dalla filosofia tedesca di Hegel, Feuerbach e Kant che dalle filosofie orientali a cui alcuni critici fanno riferimento per la sua formazione culturale: \u00ab\"ho studiato pi\u00f9 i filosofi tedeschi[...] e, naturalmente, il cristianesimo. Il mio cervello era allenato a pensare, ma non avevo studiato nessuna filosofia orientale\"\u00bb. Nell'intervista, ammette di aver imparato molto da fotografi come Walker Evans e Ansel Adams come tecnica fotografica, \u00abma non per quando riguarda l'estetica\u00bb.\nCollezioni (selezione).\nNumerose le collezioni del fotografo giapponese, una selezione dei musei nel mondo che ospitano le sue opere sono: il \"National Museum of Photography\" di Copenaghen in Danimarca; il \"Kiasma - Museum of Contemporary Art\" di Helsinki in Finlandia; il \"Fondation Cartier pour l\u2019art contemporain\" e il \"Centro Georges Pompidou\" di Parigi in Francia; la \"Pinakothek der Moderne\" a Monaco di Baviera e il \"Fotografische Sammlung \u2013 Schloss Kummerow\" di Kummerow in Germania; l\"Hara Museum of Contemporary Art\" e il \"Museo Nazionale d'Arte Moderna\" di Tokyo in Giappone; il Museo d'Israele a Gerusalemme in Israele; la \"Francois Pinault Foundation\" di Venezia in Italia; al \"Museo Berardo\" di Lisbona in Portogallo; al \"Tate Britain\" e alla \"National Gallery\" a Londra nel Regno Unito; al \"Museu d'Art Contemporani de Barcelona (MACBA)\" e il\n\"Cal Cego - Colleccion de Arte Contemporaneo\" di Barcellona in Spagna; il \"Moderna Museet\" di Stoccolma in Svezia; il \"Fotomuseum Winterthur\" di Winterthur in Svizzera e diversi musei degli Stati Uniti d'America come il\n\"Metropolitan Museum of Art\", il \" Museum of Modern Art (MoMA)\" e il \"Solomon R. Guggenheim Museum di New York\", il \"Museum of Contemporary Art\" e l\"Art Institute di Chicago\", il \"Los Angeles County Museum of Art\" di Los Angeles, il \"Milwaukee Art Museum (MAM)\" di Milwaukee e il \"Hirshhorn Museum and Sculpture Garden\" di Washington.\nCuriosit\u00e0.\nHiroshi Sugimoto interpreta se stesso in una scena della commedia franco-belga \"Mon pire cauchemar\" (\"il mio peggior incubo\"), di Anne Fontaine (2011). In un'altra scena del film il protagonista maschile, Patrick (Beno\u00eet Poelvoorde), ubriaco, deturpa con un disegno osceno un'opera di Sugimoto che gli \u00e8 stata regalata da Agathe (Isabelle Huppert). Nei titoli di coda si legge che \u201cla photo \u00abMK2 biblioth\u00e9que\u00bb d'Hiroshi Sugimoto a \u00e9t\u00e9 vandalis\u00e9e par lui m\u00eame\u201d ovvero che \u00abLa foto di \"MK2 Library\" di Hiroshi Sugimoto \u00e8 stata vandalizzata da lui stesso\u00bb\nBibliografia.\nCopiosa la bibliografia riguardante Hiroshi Sugimoto. Per tutte le sue opere e pubblicazioni sul fotografo si rimanda al suo sito ufficiale, sezione \"bibliografia\", qui."}
{"id": "1816108", "revid": "74801", "url": "https://it.wikipedia.org/wiki?curid=1816108", "title": "Giovanni Zenaro", "text": "Carriera.\nVest\u00ec le maglie di Thiene, Schio, Lazio, Marzotto, Sanremese, Varese e MATER."}
{"id": "1816115", "revid": "408806", "url": "https://it.wikipedia.org/wiki?curid=1816115", "title": "Episodi de La signora in giallo (quinta stagione)", "text": "La quinta stagione della serie televisiva La signora in giallo \u00e8 stata trasmessa in anteprima negli Stati Uniti d'America dalla CBS tra il 23 ottobre 1988 e il 21 maggio 1989.\nJessica in prigione.\nJessica deve incontrarsi col nipote Grady e in aeroporto incontra Michael Hagarty, che si offre di darle un passaggio fino all'hotel. Durante il tragitto Michael chiede a Jessica se pu\u00f2 fare una deviazione e lei acconsente, credendo che si tratti di una semplice commissione. In realt\u00e0, quando Michael scende dall'auto, Jessica viene avvicinata da un uomo che le intima di dargli le chiavi del mezzo. All'improvviso per\u00f2 l'uomo viene colpito da un proiettile e muore: nella concitazione del momento la signora Fletcher viene arrestata con l'accusa di averlo ucciso e condotta dietro le sbarre. La donna cerca di dimostrare la sua estraneit\u00e0 ai fatti, ma Michael risulta irreperibile e Grady, convocato dagli inquirenti, afferma di non conoscerla.\nUn lavoretto notturno.\nDurante un ricevimento elegante a New York, Jessica incontra una serie di persone dell'alta societ\u00e0, tra cui il ricco editore Axel Weingard, il distinto e affascinante Dennis Stanton e l'imprenditore Theo Wexler, che ha appena acquistato la societ\u00e0 dell'agente letterario della signora Fletcher. Nelle ore successive si verificano degli episodi molto particolari: durante la notte infatti Jessica sorprende Stanton sul suo balcone e la mattina dopo viene denunciato il furto di un prezioso collier appartenente alla moglie di Weingard; poco dopo inoltre Weingard viene rinvenuto morto e il tenente incaricato delle indagini arresta un giovane cameriere, Andy Broom, che la sera prima aveva avvicinato Jessica per farle leggere un suo scritto. Ben presto Jessica capisce che Dennis \u00e8 un ladro ma si convince che n\u00e9 lui n\u00e9 Andy siano responsabili del delitto.\nLa scomparsa del signor Penroy.\nMorris Penroy \u00e8 un simpatico pensionato che da circa un anno si \u00e8 trasferito a Cabot Cove, alloggiando presso la casa delle sorelle Helen e Lillian Appletree, due zitelle di mezza et\u00e0; durante il suo soggiorno nella cittadina, il signor Penroy si \u00e8 fatto benvolere dalla comunit\u00e0 locale e per il suo compleanno le signorine Appletree organizzano un rinfresco a casa loro, al quale invitano praticamente tutti i concittadini. L'uomo per\u00f2 muore improvvisamente il giorno prima della festa e le sorelle Appletree decidono di seppellirlo nel giardino e raccontare che \u00e8 andato ad assistere un amico moribondo, per poi incassare i soldi della sua pensione in modo da far fronte ai loro debiti. Nelle ore successive giungono in visita a Cabot Cove alcuni strani individui, tra cui un bizzarro reverendo e una piacente signora che afferma di essere la moglie di Penroy; quando, la sera stessa, il reverendo viene ucciso con un forcone nel giardino delle signorine Appletree, le due donne non possono far altro che seppellire anche lui accanto al signor Penroy, ma i due cadaveri saltano presto fuori e le due zitelle vengono sospettate di omicidio. Il nuovo sceriffo, Mort Metzger, si trova cos\u00ec con una bella gatta da pelare e, su suggerimento del suo predecessore, decide di chiedere aiuto alla signora Fletcher.\nPer il morto: seguire la freccia.\nJessica sta trascorrendo il weekend in un resort sulle montagne del Colorado. Gli altri ospiti della struttura sono un ex tenente della polizia di New York con la moglie, nonch\u00e9 l'intera squadra nazionale di sci maschile, in procinto di prendere parte ai prossimi campionati mondiali. Mentre una tempesta di neve isola il resort, al suo interno cominciano a emergere dei dissidi: l'uomo di punta del team sciistico, Gunnar Tilstrom, annuncia di volersi ritirare, mandando su tutte le furie l'allenatore Karl Anderson e la sponsor Pamela Leeds; inoltre Tilstrom, noto sciupafemmine, ha una relazione con Ann, la moglie di Mike Lowry, proprietario del resort nonch\u00e9 ex membro della squadra di sci, costretto al ritiro dopo un brutto infortunio. Quando Tilstrom viene ucciso con una freccia scoccata in pieno petto, i sospetti sono molti e la signora Fletcher accetta di collaborare col tenente per risolvere il caso; poco dopo per\u00f2 altri due membri della squadra restano vittime della stessa mano omicida: il placido Larry McIver viene assassinato nelle docce e Johnny Dowd viene colpito al braccio da una freccia. A questo punto la signora Fletcher comincia a vagliare tre ipotesi, una delle quali si riveler\u00e0 corretta.\nDelitto in miniera.\nDieci anni fa, il padre di Molly Connors mor\u00ec in un'esplosione insieme ad alcuni suoi colleghi minatori; oggi Molly, dopo aver conseguito una laurea in legge, intende dimostrare che l'esplosione fu causata dalla negligenza del proprietario della miniera Tyler Morgan. Questi \u00e8 un uomo privo di scrupoli e, volendo liberarsi di Molly, la fa arrestare per aver invaso la sua propriet\u00e0 privata. Per poter uscire di prigione, Molly si rivolge alla signora Fletcher, sua vecchia conoscenza, ma il giorno dopo Morgan viene trovato ucciso e l'arma del delitto \u00e8 nell'auto di Molly.\nJessica e la regina di Tara.\nNella gioielleria di Hudson Blackthorn \u00e8 custodita la \"regina di Tara\", un diadema dal valore inestimabile appartenuto a Siobhan O'Dea, un'attrice ormai anziana che ha lasciato le scene molti anni addietro. Mentre Jessica si trova nella gioielleria con il proprietario, al fine di effettuare delle ricerche per il suo prossimo libro, i ladri portano via il prezioso gioiello. Le indagini vengono affidate a due detective donne, che mal sopportano le continue intrusioni della famosa scrittrice.\nL'ultimo volo del Dixie Damsel.\nIl Capitano Frank Fletcher, l'amatissimo marito ormai defunto della signora Fletcher, sopravvisse all'incidente che coinvolse l'aereo militare Dixie Damsel. A trentacinque anni di distanza, il relitto dell'aereo viene rinvenuto in California e al suo interno viene finalmente ritrovato il corpo del sergente Gagliano, pilota del velivolo e unica vittima di quel tragico volo. Tutti hanno sempre creduto che l'incidente fosse stato frutto di una fatalit\u00e0, ma il cadavere di Gagliano racconta un'altra verit\u00e0: l'uomo \u00e8 stato ucciso con un proiettile. Jessica e i vecchi colleghi di Frank sono sconvolti dalla notizia e ben presto il maggiore Cooper giunge alla conclusione che l'assassino fosse proprio Frank; naturalmente la signora Fletcher non pu\u00f2 permettere che il nome del suo defunto coniuge venga macchiato da una simile onta e si mette cos\u00ec a indagare per conto suo.\nUn omicidio annunciato.\nJessica accetta l'invito di un ex collega di suo marito, Lee Goddard, recandosi nel suo ranch a Tucson. Il figlio di Lee, Del, si \u00e8 sposato con Jill, una donna volubile e molto superstiziosa; credendo di fare un piacevole regalo alla consorte, Del invita a cena il sensitivo Francesco, che per allietare i commensali comincia a fare alcune previsioni sul futuro. In realt\u00e0 le previsioni su Jill sono tragiche e la donna \u00e8 molto preoccupata, sebbene i familiari la invitino a non dare ascolto alla profezia di Francesco. Pian piano per\u00f2 le previsioni trovano riscontro nella realt\u00e0 e Jill viene rapita da qualcuno che chiede un riscatto da un milione di dollari; i Goddard pagano subito la somma richiesta e Jill telefona al marito dicendogli che \u00e8 stata liberata, tuttavia poco dopo il cadavere della donna viene trovato nella sua auto, precipitata gi\u00f9 da un crepaccio.\nUn regalo di nozze.\nGrady Fletcher sta finalmente per sposare Donna Mayberry e cos\u00ec Jessica si reca nella grande villa dei genitori della sposa, all'interno della quale fervono i preparativi per le nozze. La madre della sposa, Maisie, \u00e8 sovreccitata e fa in modo che ogni cosa risulti perfetta agli occhi degli invitati; suo marito Franklin invece non vede di buon occhio il povero Grady e continua a rimarcare alla figlia che avrebbe preferito un altro genero. In questa casa immersa nel caos, tra l'arrivo di un ospite e l'altro, colei che fa filare tutto secondo i piani \u00e8 la fidata domestica Harriet, una donna dai modi spiccioli e dal carattere prepotente. La mattina delle nozze per\u00f2, a poche ore dalla cerimonia, viene rinvenuto dietro una siepe il cadavere di Harriet, pugnalata con un termometro da carne. I Mayberry non possono permettere che il matrimonio salti e cos\u00ec, insieme all'ispettore Slocum, decidono di nascondere per qualche ora il corpo della governante, mentre Jessica cerca di stanare l'assassino.\nLe due facce di Vivian.\nEric Bowman \u00e8 in procinto di divorziare dalla moglie Margo, che non sopporta pi\u00f9 i suoi continui tradimenti e la sua passione per il gioco d'azzardo. L'uomo per\u00f2 finisce per essere accoltellato nella stanza di un motel di Cabot Cove e accanto al cadavere vengono trovate le chiavi dell'automobile di Vivian Proctor, irreprensibile madre di famiglia e nota donna d'affari del paesino. Lo sceriffo Metzger si reca a casa di Vivian per parlarle, ma scopre dal marito Ralph che la donna \u00e8 partita per un viaggio di lavoro e cos\u00ec \u00e8 momentaneamente impossibilitato a interrogarla. Nel frattempo anche la signora Fletcher deve partire per presenziare a un evento benefico a New York, organizzato dal ricco Miles Austin. Nell'occasione per\u00f2 Jessica scopre con stupore che la moglie del signor Austin \u00e8 proprio la sua compaesana Vivian.\nChi ha visto Peter Kerry?\nIl ricchissimo Andrew Kerry non ha mai perso le speranze di poter riabbracciare un giorno l'amato nipote Peter, scomparso misteriosamente molti anni prima. Tutti si sono convinti che il ragazzo sia morto, compresa l'amica di famiglia Jessica Fletcher, tuttavia Andrew dichiara pubblicamente che doner\u00e0 250.000 dollari a chiunque trover\u00e0 Peter. Danny Schubert, il migliore amico dello scomparso, crede di riconoscerlo nel giovane Rick Barton, il quale racconta di aver perso la memoria anni prima in seguito a un incidente stradale. In realt\u00e0 nessuno sa bene se fidarsi di Rick e soprattutto di Danny, che avrebbe molto bisogno del denaro messo a disposizione dal vecchio Andrew, per di pi\u00f9 quando Danny viene ucciso il mistero si infittisce.\nBisturi allegri.\nA New York Jessica si accinge a pranzare con il suo amico Timothy Hanratty, tenente della polizia; durante il loro rendez-vous il tenente \u00e8 chiamato a indagare sul ritrovamento di un cadavere in un vicolo, a prima vista un barbone. Il morto per\u00f2 \u00e8 vestito con classe e indossa una sola scarpa, il che lascia intuire che ci sia dietro una storia pi\u00f9 complessa: l'uomo risulta essere Elliot Winston ed \u00e8 schedato negli archivi della polizia in quanto \u00e8 un ex alcolista. La vicina di casa e amica di Winston, Grace Fenton, assicura agli inquirenti che l'uomo si era disintossicato da anni e che aveva trovato lavoro come contabile presso una lussuosa clinica privata, l'Old York Hospital. Jessica capisce che la soluzione dell'omicidio si trova all'interno del nosocomio e perci\u00f2 si fa ricoverare fingendosi la ricca vedova ipocondriaca Christine Chesterton.\nTrecento anni, ma non li dimostra.\nA Cabot Cove ricorrono i trecento anni dalla morte di Patience Terhune, bruciata sul rogo nel XVII secolo con l'accusa di stregoneria. Nel paese abita ancora una sua discendente, la bibliotecaria Mildred Terhune, mentre sua sorella Irene si \u00e8 trasferita vari anni prima. In occasione della macabra ricorrenza Irene fa ritorno in paese e il dottor Hazlitt afferma con sicurezza di averla vista praticare riti esoterici in una notte di luna piena. Jessica \u00e8 scettica, ma quando Irene viene trovata morta, non pu\u00f2 fare a meno di interessarsi alla vicenda.\nVodka col morto.\nJessica si trova a Mosca per prendere parte a una conferenza letteraria internazionale e durante il ricevimento un cameriere le ruba la borsetta, venendo subito inseguito e ucciso dalle guardie di sicurezza. I funzionari del KGB le restituiscono la borsetta ma trattengono il suo passaporto e quello del suo amico Sergei Chaloff, scrittore sovietico. Nel controllare il contenuto della borsa per\u00f2 la signora Fletcher trova un microfilm che non ha mai visto e capisce che forse dietro alla morte del cameriere c'\u00e8 dell'altro.\nLezione d'omicidio.\nUna vecchia compagna di college della signora Fletcher le chiede di raggiungerla al pi\u00f9 presto, in quanto il loro amico Leon Walker \u00e8 stato arrestato con l'accusa di omicidio. Jessica non pu\u00f2 credere che un uomo pacifico come il professor Walker abbia commesso un crimine tanto grave, ma il punto \u00e8 che l'uomo \u00e8 reo confesso e non vuole saperne di ritrattare. La donna \u00e8 convinta che lui stia coprendo qualcuno e cos\u00ec collabora con il procuratore distrettuale Paul Robbins, anch'egli suo vecchio compagno di studi, per far emergere la verit\u00e0.\nStazione di servizio.\nPrima di morire lo scrittore Walter Murray ha registrato un nastro in cui confessa di aver commesso due omicidi durante una sosta in una stazione di servizio mentre viaggiava con la signora Fletcher dal Nevada alla California. Jessica ripercorre cos\u00ec tutti gli eventi, ricordandosi di come Walter si fosse fermato in quel luogo incontrando il suo amore di giovent\u00f9 Vera Gerakaris, sposata col titolare Pete Gerakaris, che di l\u00ec a poco venne ucciso.\nI peccati di Castle Cove.\nOltre alla signora Fletcher Cabot Cove pu\u00f2 vantare un'altra concittadina famosa: Sybil Reed, che \u00e8 stata una delle pi\u00f9 brillanti allieve di Jessica, \u00e8 infatti divenuta una scrittrice di successo pubblicando il bestseller \"I peccati di Castle Cove\". I compaesani per\u00f2 passano ben presto dall'orgoglio all'irritazione, poich\u00e9 tra le pagine del romanzo la ragazza ha inserito tutti i segreti e i pettegolezzi locali. Sybil non comprende perch\u00e9 i concittadini siano stizziti ed \u00e8 convinta di aver fatto un buon lavoro raccontando con dovizia di particolari la realt\u00e0 di un piccolo paesino, con tutte le sue ipocrisie e i suoi intrighi. Nel romanzo per\u00f2 Sybil racconta anche di un omicidio, che ha per vittima una casalinga fedifraga assassinata dal marito geloso. Tutti capiscono che il personaggio \u00e8 ispirato a Miriam Harwood e la donna fa di tutto per tenere nascosto il libro al violento e rozzo marito Noah, che quando lo scopre va su tutte le furie per essere stato umiliato agli occhi del paese. Appare quindi naturale che Noah sia il principale indiziato quando Miriam viene trovata morta in casa, con modalit\u00e0 che ricordano quelle descritte da Sybil.\nL'eredit\u00e0 di Trevor Hudson.\nJessica e la sua editrice Dorothy Westerfield sono nel Montana, invitate dal curatore editoriale Bob Jarrett, che nell'ultimo anno si \u00e8 dedicato a perfezionare l'opera postuma del noto scrittore Trevor Hudson. Ora che il libro sta per essere pubblicato, Bob confessa di averlo praticamente scritto da solo, in quanto l'eredit\u00e0 letteraria di Hudson si limitava a poche righe. Jessica si mostra solidale con l'amico e lo invoglia a prendersi pubblicamente i meriti dell'opera, ma gli eredi di Hudson non sono d'accordo e ben presto Bob viene trovato morto.\nPartita doppia.\nA Boston Jessica fa uno strano incontro: le sembra di riconoscere in un uomo il suo vecchio amico John Winslow, ma l'uomo invece nega di conoscerla. Perplessa, la signora Fletcher telefona a Maud, la moglie di John, la quale afferma che suo marito \u00e8 morto per un attacco di cuore qualche mese prima. La versione di Maud \u00e8 confermata da suo fratello Adam, medico curante di John, ma Jessica non pu\u00f2 crederci e con l'intento di far luce sulla vicenda chiede aiuto a una sua vecchia conoscenza, l'investigatore privato Harry McGraw.\nFuori gioco.\nLa signora Fletcher si reca a Scottsdale per assistere al debutto di suo nipote Johnny in un'importante squadra di baseball, i Tucson Comets, ma la prima partita finisce male e Johnny si attribuisce la colpa della sconfitta. Nel corso della cena post-partita Jessica assiste a un litigio tra la bella giornalista sportiva Loretta Lee e Charley Holcomb, amico e compagno di squadra di Johnny. L'indomani Loretta viene ritrovata morta nella sua stanza, messa a soqquadro per inscenare una rapina finita male.\nJessica e la mela (prima parte).\nPer molti anni Eudora McVeigh \u00e8 stata considerata la giallista pi\u00f9 amata d'America. Adesso per\u00f2 la popolarit\u00e0 della donna \u00e8 scemata e la scrittrice \u00e8 stata superata nelle classifiche di vendita da Jessica Fletcher. Amareggiata e furiosa, Eudora si reca a Cabot Cove e si presenta alla porta di Jessica con un cesto di mele, fingendosi interessata alla sua amicizia. In realt\u00e0 l'obiettivo di Eudora \u00e8 quello di rubare alla sua rivale le bozze del suo prossimo libro, ma suo marito Hank la segue per poterla tenere d'occhio, preoccupato che abbia intenzioni peggiori.\nJessica e la mela (seconda parte).\nEudora viene arrestata dallo sceriffo dopo che il dottor Hazlitt \u00e8 stato ricoverato in gravi condizioni per aver assaggiato una delle mele del cesto che la scrittrice aveva donato a Jessica. Eudora giura di non aver avvelenato la mela e ammette di aver rubato gli appunti di Jessica, che crede alla sua versione. Intanto lo sceriffo Metzger si occupa delle indagini sull'investigatore morto."}
{"id": "1816120", "revid": "287204", "url": "https://it.wikipedia.org/wiki?curid=1816120", "title": "Eritrea (disambigua)", "text": ""}
{"id": "1816122", "revid": "1494169", "url": "https://it.wikipedia.org/wiki?curid=1816122", "title": "Legami", "text": ""}
{"id": "1816124", "revid": "916580", "url": "https://it.wikipedia.org/wiki?curid=1816124", "title": "Lagenaria longissima", "text": ""}
{"id": "1816125", "revid": "6340", "url": "https://it.wikipedia.org/wiki?curid=1816125", "title": "Segantini", "text": ""}
{"id": "1816126", "revid": "785863", "url": "https://it.wikipedia.org/wiki?curid=1816126", "title": "Henry Jones III", "text": ""}
{"id": "1816131", "revid": "363629", "url": "https://it.wikipedia.org/wiki?curid=1816131", "title": "E-recruitment", "text": "E-recruitment \u00e8 il processo aziendale di selezione di candidati, finalizzato all'assunzione, attuato attraverso servizi online, in particolare la rete Internet. L'ingresso delle ICT nel mercato del lavoro, infatti, ha condizionato le imprese, che a seguito di processi di globalizzazione si sono trovate a dover affrontare un mercato instabile e difficile da controllare. Alla luce di tali innovazioni, si assiste a numerosi cambiamenti nei modelli gestionali e organizzativi adottati dalle aziende. Esse hanno trasferito molti dei loro processi di selezione online per incrementare la velocit\u00e0 con cui i candidati possono essere trovati. \nIl processo si avvale solitamente dell'uso di sito web online strutturati per la pubblicazione di piccoli annunci. Negli ultimi anni, l'e-recruitment ha conosciuto una forte espansione in tutto il mondo: con l'uso di database, tecnologie, bacheche per annunci lavorativi e motori di ricerca, i datori di lavoro possono ora inserire inserzioni con una tempestivit\u00e0 prima impossibile. In termini di \"Human Resources Management\", Internet ha radicalmente cambiato la funzione del reclutamento dal punto di vista organizzativo e di chi ricerca un impiego. I metodi convenzionali per il processo di reclutamento sono riconosciuti per essere \u201cconsumatori di tempo\u201d, con alti costi e una ricerca limitata dal punto di vista geografico.\nStoria.\nL'e-recruitment nasce nei primi anni '90 negli Stati Uniti dove, in pochi anni, subisce una forte evoluzione e diffusione. In Italia questo fenomeno vede ha uno sviluppo pi\u00f9 lento, anche se il mercato \u00e8 in continua crescita ed \u00e8 in aumento anche la fiducia delle aziende e dei candidati, che capiscono come il web 2.0 sia uno strumento utile e accessibile a chiunque. Le prime forme di e-recruitment consistevano nella cosiddetta \u201c\"Job Board\"\u201d, una vera e propria bacheca virtuale dove era possibile pubblicare annunci per candidature e \"job seeker\". Oggi, i processi di assunzione sono pi\u00f9 veloci, pi\u00f9 competitivi, pi\u00f9 sociali e non limitati alla singola localit\u00e0 geografica. L\"'e-recruitment\" segue regole, metodologie e modelli tecnologici interamente rinnovati.\nDescrizione.\nObiettivi.\nL'obiettivo principale dei servizi di e-recruitment \u00e8 facilitare il contatto tra le aziende e chi sta cercando un lavoro. \nIn particolare, le aziende che desiderano inserire figure professionali all'interno della loro struttura possono pubblicare annunci sulle piattaforme online messe a disposizione delle compagnie specializzate in e-recruitment. L'inserimento di questi annunci pu\u00f2 essere a pagamento, gratuito o misto.\nVantaggi e svantaggi dell'e-recruitment.\nCi\u00f2 che porta l\"'e-recruitment\" ad una cos\u00ec rapida evoluzione \u00e8 senz'altro la numerosa quantit\u00e0 di vantaggi che questa metodologia produce, oltre alla possibilit\u00e0 di una continua espansione grazie alla comparsa di software sempre pi\u00f9 aggiornati e nuove tecnologie ICT che aiutano a ottimizzare il processo di e-recruitment.\nI principali vantaggi sono:\nGli svantaggi:\nQuando un \"job seeker\" ricerca un impiego pu\u00f2 condurre una ricerca attiva o passiva dell'impiego: la ricerca passiva consiste sostanzialmente nel \u201cmettere\u201d in mostra le proprie potenzialit\u00e0 attraverso strumenti quali i \"Pure player online\", i social Network, i blog e le comunit\u00e0 virtuali.\nLa ricerca attiva del lavoro si ha quando il candidato si candida spontaneamente per un impiego inviando direttamente il proprio curriculum vitae all'azienda d'interesse, per esempio attraverso il sito aziendale. \nLa ricerca passiva o attiva del lavoro pu\u00f2 essere svolta anche dalle imprese, le quali nel caso di una ricerca passiva, si limitano a pubblicare un annuncio di lavoro attraverso strumenti quali il \"job posting\" e il \"job advertising\". Le imprese che invece iniziano una ricerca attiva, non si limitano a pubblicare l'annuncio di un posto vacante, ma cerca attivamente i potenziali candidati.\nAltri strumenti utili all'incontro tra domanda e offerta online possono essere per esempio banner pubblicitari legati ad offerte di lavoro, pubblicazioni di proposte di stage, software per la gestione on line del reclutamento e pubblicazione di profili aziendali.\nSviluppi futuri dell'e-recruitment.\nCi si aspetta un'ulteriore evoluzione dei servizi proposti: innanzitutto, le aziende tenderanno ad aumentare il grado di standardizzazione dei dati scambiati, attraverso la predisposizione di form per candidarsi, che sostituiranno l'invio del curriculum; ci\u00f2 permetter\u00e0 di ottenere processi di reclutamento sempre pi\u00f9 snelli e veloci. Inoltre, \u00e8 possibile che il fenomeno dell'e-recruting assuma nuove forme, sulla scia di quanto sta gi\u00e0 avvenendo negli Stati Uniti, dove blog e siti di social networking vengono usati per individuare i talenti da assumere.\nNel nostro Paese, \u00e8 evidente la tendenza dei servizi web di reclutamento a diventare sempre pi\u00f9 interattivi: esemplificativa, in tal senso, l'esperienza di Monster.it, che ha fatto in modo di creare una comunit\u00e0 virtuale, attraverso l'uso di contenuti editoriali, canali, sondaggi, ecc, trasformando cos\u00ec l'utente da consumer a \u201cprosumer\u201d, consumatore e insieme produttore di informazione.\nPiattaforme on line.\nLa prerogativa della maggior parte dei servizi online dedicati all'e-recruitment riguarda la possibilit\u00e0 di ricevere la copia digitalizzata del curriculum vitae dei cosiddetti \"j\"ob seekers\"\", ossia delle persone presumibilmente disoccupate che desiderano ottenere una posizione lavorativa. I candidati possono inviare i propri CV direttamente alle aziende che pubblicano annunci di interesse. Il ruolo degli operatori dei servizi di e-recruitment consiste in primo luogo nella gestione della piattaforma on line che consente la ricezione, l'elaborazione e l'invio di queste informazioni.\nAttraverso le piattaforme di \"e-recruitment\" le aziende possono cos\u00ec gestire in modo agile le varie candidature, scrutinando e selezionando i CV pervenuti.\nE-recruitment tramite social network.\nL'evoluzione del web 2.0 rappresenta un'opportunit\u00e0 e un'innovazione anche in ambito sociale ed economico, infatti i social media, che stanno diventando sempre pi\u00f9 importanti e diffusi, si pongono come strumenti di trasformazione dei processi di comunicazione e dell'organizzazione aziendale.\nI principali social network che possono essere utilizzati in questo campo sono:\nI principali vantaggi nell'utilizzo dei social media per l'E-recruitment riguardano un risparmio di tempo e denaro, la possibilit\u00e0 di conoscere meglio i candidati e una pubblicit\u00e0 costante. Gli svantaggi principali riguardano l'utilizzo scorretto di Facebook e Twitter da parte degli utenti (potrebbero inserire informazioni e contenuti sconvenienti) e i conseguenti pregiudizi che potrebbero formarsi nel selezionatore.=\nSoftware specializzati.\nPer permettere alle aziende di gestire in modo centralizzato, organico ed efficiente le attivit\u00e0 di ricerca e selezione del personale, alcune imprese del settore hanno sviluppato dei software specialistici convenzionalmente definiti \"Applicant Tracking Systems\" (ATS) o \"Recruitment Management Systems\".\nIn linea generale, queste applicazioni si integrano al sito web aziendale, si interfacciano ai principali canali di \"job-advertising\" (\"job board\", \"vertical search\", reti sociali, ecc.) e permettono alle aziende utilizzatrici di:\nI \"Recruitment Management System\" presenti sul mercato sono relativamente numerosi, possono connotarsi come prodotti di tipo \"isolato\" oppure come \"moduli verticali\" di soluzioni gestionali pi\u00f9 o meno estese ed integrate."}
{"id": "1816132", "revid": "2020096", "url": "https://it.wikipedia.org/wiki?curid=1816132", "title": "Albo d'oro del campionato europeo di calcio", "text": "Albo d'oro.\nElenco dei vincitori delle 16 finali della Coppa Henri Delaunay, dal 1960 al 2020:"}
{"id": "1816134", "revid": "63756", "url": "https://it.wikipedia.org/wiki?curid=1816134", "title": "Governatorato di Galla e Sidama", "text": "Il governatorato di Galla e Sidama era un divisione amministrativa dell'Africa Orientale Italiana istituito il 1\u00ba giugno 1936. Nel 1938, confinava a nord con l'Amara e il Sudan, a sud con il Kenya, a ovest con il Sudan e a est con il governatorato dello Scioa e il governatorato di Harar. Nel 1938 parte dei suoi territori andarono a formare il governatorato dello Scioa. Era uno dei 4 governi dell'Africa Orientale Italiana che costituivano l'Impero italiano d'Etiopia.\nCommissariati.\nComprendeva i commissariati di Baco, dell'Ovest, del Borana, del Caffa e Ghimirra, di Gimma, del Guragh\u00e9 e Cambatt\u00e0, del Magi e Sciuro, dell'Ometo, del Sidamo, dell'Uollega e Gundr\u00f9.\nBibliografia.\n\"Annuario Generale 1938-XVI, Consociazione Turistica Italiana, Milano, 1938\""}
{"id": "1816139", "revid": "410660", "url": "https://it.wikipedia.org/wiki?curid=1816139", "title": "\u00a1\u00c1tame!", "text": ""}
{"id": "1816141", "revid": "123275835", "url": "https://it.wikipedia.org/wiki?curid=1816141", "title": "Carlo Maria di Borbone-Due Sicilie", "text": "Biografia.\nInfanzia ed educazione.\nFiglio dell'Infante di Spagna Alfonso Maria di Borbone-Due Sicilie (gi\u00e0 principe delle Asturie 1904-1907) e della principessa Alice di Borbone-Parma, \u00e8 stato uno dei due pretendenti al trono delle Due Sicilie e al Gran Magistero dell'Ordine costantiniano di San Giorgio, cos\u00ec come di tutti gli altri ordini equestri duo-siciliani; l'altro pretendente era suo cugino Carlo di Borbone-Due Sicilie, duca di Castro. Questo dissidio \u00e8 sorto negli anni sessanta quando suo padre, l'Infante Alfonso Maria, contest\u00f2 la validit\u00e0 dell'Atto di Cannes, firmato dal proprio padre Carlo Tancredi di Borbone-Due Sicilie per sposare Maria de las Mercedes di Borbone-Spagna. \nLa famiglia di Don Carlos Maria si trasfer\u00ec in Spagna l'anno dopo la sua nascita e nel 1948 fu scelto dall'infante Giovanni, conte di Barcellona e dal generalissimo Francisco Franco per entrare assieme all'allora principe Juan Carlos in una scuola speciale preparata per l'erede al trono. \nMatrimonio.\nNel 1965 spos\u00f2 la principessa Anna d'Orl\u00e9ans (1938 - ), figlia di Enrico d'Orl\u00e9ans, conte di Parigi e di Isabella d'Orl\u00e9ans-Braganza: si erano incontrati ad Atene nel 1962, in occasione delle nozze di Juan Carlos di Spagna con Sofia di Grecia. A causa delle dispute dinastiche intestine alla casa delle Due Sicilie, il matrimonio venne ostacolato dal Conte di Parigi, che sosteneva i diritti dell'altro pretendente.\nAttivit\u00e0 dinastiche.\nIl principe Carlos ha vissuto a Madrid con la famiglia, dedicandosi alle sue propriet\u00e0 agrarie a Toledo e Ciudad Real (ma il principe possedeva anche importanti quote azionarie in societ\u00e0 come Repsol o Telef\u00f3nica) e svolgendo incarichi per conto dello stesso sovrano spagnolo, come, ad esempio, quello di presidente del Consiglio Reale degli Ordini militari di Santiago, di Calatrava, di Alc\u00e1ntara e di Montesa. Fu per lungo periodo anche Cavaliere \"Decano\" dell'Ordine del Toson d'Oro di Spagna (la prestigiosissima onorificenza gli fu concessa il 25 di febbraio 1964).\nMorte.\nDopo il suo trapasso \u00e8 stato sepolto presso il monastero dell'Escorial nel Pantheon degli Infanti di Spagna, ottenendo i funerali di Stato sia per il proprio rango che per desiderio esplicito del re Filippo VI di Spagna. Lo stesso monarca spagnolo, accompagnando la famiglia Borbone Due Sicilie, in prima persona vi partecip\u00f2 insieme alla regina consorte di Spagna Letizia, ai sovrani emeriti Juan Carlos I e Sofia, all'Infanta Elena di Borbone-Spagna, a Luigi Alfonso di Borbone-Dampierre, duca d'Angi\u00f2, ed a numerosi altri aristocratici ed alte personalit\u00e0.\nDiscendenza.\nDon Carlo e Anna d'Orl\u00e9ans hanno avuto cinque figli: \nDisputa dinastica.\nLa sua pretesa al trono del Regno delle Due Sicilie, \u00e8 disputata con il cugino Carlo di Borbone-Due Sicilie, duca di Castro.\nUn aperto riconoscimento teso ad estinguere la disputa in favore del ramo di Alfonso Maria, dunque, in merito alla posizione dello stesso Don Carlos Maria, nonch\u00e9 sulla titolarit\u00e0 del Gran Magistero dell'Ordine Costantiniano di San Giorgio e di tutti gli altri ordini dinastici dei Borbone Due Sicilie, \u00e8 per\u00f2 giunto da parte della Corona di Spagna e dall'ordinamento giuridico spagnolo. Infatti, in data 8 marzo 1984, il Marchese di Mond\u00e9jar, Ministro della Real Casa, promulg\u00f2 una lettera che attestava i risultati della consultazione richiesta dal Re di Spagna, Juan Carlos I, riguardo alla successione disputata. In tale circostanza furono interpellati i seguenti enti governativi spagnoli: il Ministero di Giustizia, la Reale Accademia di Giurisprudenza e Legislazione, il Ministero degli Affari Esteri, l'Istituto \"Salazar y Castro\" del Consiglio Superiore di Investigazioni Scientifiche, ed infine il Consiglio di Stato. Seguirono ulteriori bollettini sempre in favore del ramo \"alfonsino\", ad esempio Instrucci\u00f3n General 06/12 del Ministero della Difesa di Spagna, e l'Orden Circular del Ministero degli Esteri spagnolo (n. 4/2014). Proprio in virt\u00f9 dei precedenti pronunciamenti, nel corso della propria vita, Don Carlos Maria, ebbe numerosi incarichi istituzionali, come nel seguito verr\u00e0 specificato.\nIl 25 gennaio 2014 \u00e8 stato firmato a Napoli un atto di riconciliazione tra i due rami della famiglia in cui si riconoscono mutualmente i loro titoli. \nAlla sua morte nel 2015 capo della casata, duca di Calabria e conte di Caserta \u00e8 divenuto il figlio Pietro di Borbone-Due Sicilie.\nIl patto di riconciliazione \u00e8 stato poi rotto dopo che l'altro pretendente ai titoli duo-siciliani, il duca di Castro Carlo, il 14 maggio 2016, emise un editto che modificava la secolare legge salica di successione, non disponendo di eredi maschi. Lo stesso atto \u00e8 stato contestato da Pietro di Borbone-Due Sicilie, figlio di Don Carlos Maria, essendo ritenuto invalido.\nTitoli e trattamento.\nIl Principe Carlo \u00e8 stato creato \"Infante di Spagna\" dal cugino, re Juan Carlos I, con Regio Decreto 2412 datato 16 dicembre 1994.\nIl titolo completo e ufficiale del principe Carlo era: \"Sua Altezza Reale Don Carlos Mar\u00eda Alfonso Marcelo de Borb\u00f3n-Dos Sicilias y de Borb\u00f3n-Parma, infante di Spagna, principe delle Due Sicilie, duca di Calabria, conte di Caserta\". \nA seguito delle rinunce delle sorelle e delle zie di re Juan Carlos, secondo l'attuale Costituzione di Spagna, Carlo \u00e8 stato il primo in linea di successione dinastica per il trono spagnolo dopo i figli e i nipoti di Juan Carlos I."}
{"id": "1816143", "revid": "1699816", "url": "https://it.wikipedia.org/wiki?curid=1816143", "title": "Stratos (Masters of the Universe)", "text": "Stratos \u00e8 un personaggio immaginario creato nel 1981 da Mattel per la linea di giocattoli dei Masters of the Universe (accorciato spesso in M.O.T.U., in italiano \"i dominatori dell'universo\").\nSerie del 1983.\nStratos \u00e8 il leader degli uomini uccello, gli abitanti di Avion, un posto che si trova nelle montagne mistiche; aiuta spesso He-Man e gli altri eroici guerrieri nella lotta contro Skeletor. Nei mini-cons usciti prima della serie televisiva, Stratos era sposato con una giovane donna umana chiamata Delora. Nella serie televisiva Delora per\u00f2 \u00e8 diventata la sorella di Stratos, e quindi una \"normale\" donna-uccello. Questo cambiamento fu deciso dalla produzione ritenendo che il target giovanile a cui il cartone animato era destinato non avrebbe gradito del tutto una storia d'amore. Il personaggio di Stratos \u00e8 molto presente nel corso degli episodi, ma a causa dell'introduzione di personaggi nuovi piano piano passa a ruoli sempre pi\u00f9 marginali, per scomparire quasi del tutto nelle ultime serie. Inizialmente Stratos era stato pensato come un personaggio negativo, cosa dimostrata dai primi materiali pubblicitari relativi ai giocattoli dei Masters.\nSerie del 2002.\nLe differenze sostanziali del personaggio di Stratos fra la serie del 1983 e quella del 2002 sono soprattutto fisiche. Infatti il \"nuovo\" Stratos \u00e8 dotato di ali, non artificiali come quelle della serie originale, ma vere e proprie, facenti quindi parte dell'anatomia degli uomini uccello. Stratos \u00e8 sempre il leader della gente di Avion, ma non c'\u00e8 traccia alcuna di Delora. Il suo ruolo \u00e8 stato rilevato da un nuovo personaggio chiamato Hawk. In realt\u00e0 il personaggio di Hawk gi\u00e0 era comparso nella prima serie, ma era fondamentalmente una traditrice di Avion. In questa nuova serie invece Hawk \u00e8 fedele e devota a Stratos. Stratos \u00e8 uno dei personaggi pi\u00f9 anziani fra gli eroici guerrieri, ed in originale ha un accento scozzese. Durante la pre-produzione per il rilancio della serie, il personaggio di Stratos avrebbe dovuto essere di carnagione scura, caratteristica che \u00e8 stata poi attribuita a Zodac."}
{"id": "1816145", "revid": "1305772", "url": "https://it.wikipedia.org/wiki?curid=1816145", "title": "Langley", "text": ""}
{"id": "1816147", "revid": "287204", "url": "https://it.wikipedia.org/wiki?curid=1816147", "title": "Spettri", "text": ""}
{"id": "1816150", "revid": "262457", "url": "https://it.wikipedia.org/wiki?curid=1816150", "title": "Jiankang", "text": ""}
{"id": "1816153", "revid": "767487", "url": "https://it.wikipedia.org/wiki?curid=1816153", "title": "Spettri (film)", "text": "Spettri \u00e8 un film horror del 1987, diretto dal regista Marcello Avallone.\nTrama.\nNel corso degli scavi per la metropolitana di Roma, il crollo di una parete porta alla luce una necropoli sotterranea. Quattro archeologi Lasky, Barbara, Marcus e Andrea, alla ricerca della non meglio identificata Tomba di Domiziana, si recano sul posto e qui diventano vittime delle forze malefiche presenti nel sepolcro violato.\nProduzione.\n\"Spettri\" \u00e8 stato il quarto lungometraggio di Marcello Avallone dopo il suo terzo film \"Cugine mie\", uscito dieci anni prima. Il regista cominci\u00f2 a interessarsi alle pellicole horror mentre si trovava negli Stati Uniti nel 1980. Tramite l'aiuto del produttore Maurizio Tedesco, fratello dell'attrice Paola Tedesco, inizi\u00f2 dunque a sviluppare un horror mirato ai mercati esteri.\nAvallone lavor\u00f2 alla sceneggiatura con Andrea Purgatori, reporter del \"Corriere della Sera\". Anche se menzionato nei titoli di coda, Dardano Sacchetti partecip\u00f2 in minima parte al film, nel ruolo di script doctor, poich\u00e9 i produttori erano poco convinti del copione di partenza. Sacchetti e il resto degli sceneggiatori discussero per una settimana, prima che questi gli riferissero \"Ti stiamo pagando tutte le tasse ma lasciaci il nostro film.\"\n\"Spettri\" \u00e8 stato realizzato in nove settimane e girato in lingua inglese. Tra i membri del cast c'era John R. Pepper, che aveva lavorato come aiuto regista nei film \"Il mondo secondo Garp\" e \"Ghostbusters - Acchiappafantasmi\". Pepper venne scelto principalmente per il suo inglese fluente, e questo fu il suo unico ruolo da protagonista.\nDistribuzione.\nIl film \u00e8 stato distribuito nei cinema italiani il 7 maggio 1987, mentre nelle sale americane \u00e8 uscito due anni pi\u00f9 tardi, il 17 ottobre 1989."}
{"id": "1816157", "revid": "729019", "url": "https://it.wikipedia.org/wiki?curid=1816157", "title": "Prima guerra messenica", "text": "La prima guerra messenica \u00e8 la guerra combattuta dalla citt\u00e0 di Sparta per conquistare il territorio della Messenia (regione che si trova nella parte occidentale del Peloponneso) nella parte finale dell'VIII secolo a.C. (probabilmente tra il 743 e il 724 a.C.). La guerra dovette essere particolarmente cruenta, data anche la durata quasi ventennale del conflitto, ma permise a Sparta di conquistare il territorio messenico e di trasformare in iloti gli abitanti di tale territorio.\nGli iloti successivamente cercarono in diverse occasioni di riconquistare la perduta indipendenza, precisamente nella seconda guerra messenica (seconda met\u00e0 del VII secolo) e nella terza guerra messenica (nel 464 a.C.), ma ci riuscirono solamente nel 371 a.C. in seguito alla sconfitta di Sparta nella battaglia di Leuttra contro i tebani.\nSvolgimento.\nL'espansione di Sparta in Laconia sarebbe iniziata nell'VIII secolo, sotto la guida dei re Archelao e Carillo (ca 770-760) annettendo il territorio lungo il corso settentrionale dell'Eurota e poi, \u00abdurante il regno di Teleclo [ ... ] non molto prima della Guerra messenica\u00bb, e cio\u00e8 verso il 750, con la colonizzazione di Pharis e Geronthrai e l'annessione di Amicle e dei suoi abitanti nella comunit\u00e0 spartana che consent\u00ec la rapida annessione di tutta la valle meridionale dell'Eurota, avvenuta dopo il 740 al comando del re Alcamene, compresa la citt\u00e0 di Elo, i cui abitanti furono resi schiavi. Dal nome della citt\u00e0 avrebbe avuto origine, secondo la tradizione greca, il termine di iloti.\nL'eventuale espansione di Sparta a oriente e sul mare avrebbe dovuto scontrarsi con la potenza di Argo; fra la montagnosa Arcadia, a nord, e la pianura della Messenia, ad occidente, gli Spartani scelsero quest'ultima, \u00abbuona da lavorare e da piantare\u00bb, come nota Tirteo.\nPrendendo a pretesto l'assassinio di re Teleclo (740) attribuito ai messeni, e assistita da mercenari Sarmati, cretesi e corinzi - mentre la Messenia beneficiava del sostegno delle trib\u00f9 arcadiche, di Argo e di Sicione - Sparta inizi\u00f2 la prima delle guerre messeniche che si concluse con la caduta dell'ultimo bastione messenico del monte Itome intorno al 715 a.C.).\n\u00c8 re Teopompo ad iniziare le ostilit\u00e0 e dopo 5 anni di scontri la resistenza messena si stabilisce sul monte Itome a nord della capitale Messene. L'assedio si prolung\u00f2 per molto tempo e ci furono a Sparta dei dissidenti sull'operato dell'azione di guerra, che furono scacciati dalla citt\u00e0 dando vita all'unica colonia spartana, Taranto.\nAlla morte del re di Messenia, venne eletto successore Aristodemo il quale sconfisse nel 724 a.C., in una battaglia campale l'esercito spartano. Poco dopo egli rifiut\u00f2 di far entrare in citt\u00e0 100 esiliati spartani, adducendo che il nemico adottava vecchi trucchi e i crimini erano gli stessi della guerra di Troia, per\u00f2 poco tempo dopo si suicid\u00f2 a causa di nefasti auspici, cos\u00ec dopo 20 anni gli assediati si arresero, la rocca venne rasa al suolo come molte altre citt\u00e0 della zona.\nAlcuni aristocratici messeni fuggirono in Arcadia mentre la massa della popolazione fu costretta a versare met\u00e0 della sua produzione agricola ai nuovi padroni. Tirteo, che \u00e8 la nostra principale fonte sull'argomento, scrive che: \u00abCome asini sotto una pesante soma, erano costretti a trasportare per i loro padroni la met\u00e0 di tutte le messi che un campo poteva produrre\u00bb"}
{"id": "1816158", "revid": "287204", "url": "https://it.wikipedia.org/wiki?curid=1816158", "title": "LII Esposizione internazionale d'arte di Venezia", "text": "La 52\u00aa edizione dell'Esposizione Internazionale d'Arte si \u00e8 svolta a Venezia dal 10 giugno al 21 novembre 2007, sotto la direzione artistica dello statunitense Robert Storr che ha scelto come titolo della manifestazione \"Think with the Sense/Feel with the Mind Art in the present Tense\" (\"Pensa con i sensi/Senti con la Mente l'Arte al presente\"). Ha avuto 319.332 visitatori e i padiglioni nazionali furono 76.\nConcept.\nLa storia dell'arte \u00e8 una trama di epifanie intessute da molte mani e a diverse velocit\u00e0. Il tempo presente dell'arte \u00e8 il bordo esterno di quell'opera in progress.\n\"Pensa con i sensi - senti con la mente\" \u00e8 titolo scelto dal curatore del MOMA, Robert Storr, per la 52\u00aa Esposizione Internazionale D'Arte di Venezia, inaugurata il 7 giugno 2007. IL titolo prescelto raccoglie in s\u00e9 una nuova concezione del fare arte e dell'opera d'arte nella contemporaneit\u00e0. \"Pensa con i sensi e senti con la mente\", allude all'inversione della percezione e alla creazione del \"nonsense\" tipicamente dadaista. Il suo \u00e8 una visione che l'arte non debba rientrare sotto categorie e assunzioni storico critiche per essere analizzata, e allo stesso momento l'opera non debba avere la pretesa di assumere un ruolo significante per l'evoluzione dell'arte stessa. Le realt\u00e0 contemporanee, locali e globali, scelgono liberamente il loro corso, distaccandosi anche l'una dall'altra, partendo per\u00f2 da una serie di nuclei, usati come punti di riferimento da Storr, per indagare questa vasta e diversificata giovane produzione. \"Tra questi vibranti punti di riferimento ci sono l'immediatezza della sensazione in relazione alla messa in discussione, l'emozione intima in relazione all'impegno della vita pubblica, appartenenza e spaesamento, fragilit\u00e0 della societ\u00e0 e della cultura di fronte al conflitto, le caratteristiche forti dell'arte di fronte alla morte\"\"(vedi cat. La biennale di Venezia, 52. Esposizione Internazionale D'Arte)\".\nL'effetto inglobante dell'arte contemporanea agisce anche sulla sua espansione geografica. Molto importante in questo senso \u00e8 la scelta del curatore dell'inserimento del padiglione nazionale della Turchia e quello regionale dell'Africa.\nPremi assegnati.\nLa Giuria per l'assegnazione dei riconoscimenti ufficiali era cos\u00ec composta:\nSono stati assegnati i seguenti premi:\nPartecipazioni nazionali.\nLa 52\u00aa Esposizione Internazionale D'Arte ha visto la partecipazione di 76 nazioni, il numero pi\u00f9 alto nella storia, provenienti da tutti e cinque i continenti: 35 nazioni europee, 20 latino americane, 17 asiatiche, 2 America del Nordne, 1 oceanica e 1 africana.\nLe nazioni che hanno partecipano per la prima volta alla manifestazione sono l'Azerbaigian, il Libano, il Messico, la Repubblica di Moldavia, il Tagikistan mentre per Bulgaria e Repubblica Araba Siriana si trattava di un ritorno.\nArtisti.\nDi seguito sono riportati in ordine alfabetico tutti gli artisti che hanno esposto loro opere nelle varie mostre della 52\u00aa edizione:"}
{"id": "1816167", "revid": "599013", "url": "https://it.wikipedia.org/wiki?curid=1816167", "title": "Danilo Sbrana", "text": "Era conosciuto anche come Sbrana I per distinguerlo dal fratello Dino, anch'egli attaccante del Pisa.\nCarriera.\nDebutta con il Pisa nel 1919, disputando con i toscani 94 gare e segnando 71 reti fino al 1925, anno in cui lascia il club nerazzurro. \u00c8 uno dei cannonieri storici del Pisa sia per il numero di reti messe a segno in totale sia perch\u00e9 conta 21 gol in 21 partite nel campionato di Prima Divisione 1921-1922.\nIn seguito milita nella Fortitudo Pro Roma nel campionato di Divisione Nazionale 1926-1927; dopo la nascita dell'A.S. Roma avvenuta nel 1927 \u00e8 inserito nella rosa del nuovo club capitolino, ma viene ceduto l'anno successivo senza aver disputato alcuna gara ufficiale con la prima squadra giallorossa, avendo tuttavia giocato con la seconda squadra e avendo segnato nell\u2019amichevole contro l\u2019Attila di Budapest."}
{"id": "1816168", "revid": "339392", "url": "https://it.wikipedia.org/wiki?curid=1816168", "title": "Galla e Sidamo", "text": ""}
{"id": "1816174", "revid": "114824583", "url": "https://it.wikipedia.org/wiki?curid=1816174", "title": "LI Esposizione internazionale d'arte di Venezia", "text": "La 51\u00aa edizione dell'Esposizione Internazionale d'Arte si svolse a Venezia dal 12 giugno al 6 novembre 2005, e ha presentato due diverse mostre: \"L'esperienza dell'arte\", curata da Mar\u00eda de Corral e allestita ai Giardini e \"Sempre un po' pi\u00f9 lontano\", curata da Rosa Mart\u00ednez e allestita all'Arsenale. \u00c8 stata la prima edizione in cui le curatrici dell'evento sono state due donne.\nOltre alle due mostre internazionali sono state organizzate nel centro storico numerose mostre nazionali di quaranta diversi paesi e 31 eventi collaterali. I visitatori delle due mostre principali sono stati 265.000, quelli delle mostre nazionali circa 370.000, mentre gli eventi collaterali hanno richiamato 280.000 spettatori. Questa fu la prima volta che esposero all'interno del Padiglione Italia un selezionato gruppo di studenti dell'Accademia di Belle Arti di Venezia con il nome di \"Temperaturambiante\".\nArtisti.\nDi seguito sono riportati in ordine alfabetico tutti gli artisti che hanno esposto loro opere nelle varie mostre della 51\u00aa edizione:"}
{"id": "1816175", "revid": "547034", "url": "https://it.wikipedia.org/wiki?curid=1816175", "title": "Thomas Howard, IV duca di Norfolk", "text": "Norfolk era imparentato con la regina Elisabetta d'Inghilterra attraverso la famiglia di sua madre e fu ritenuto degno di fiducia con una carica pubblica nonostante la storia della sua famiglia e, bench\u00e9 abbia sostenuto di essere protestante, support\u00f2 la causa cattolica.\nBiografia.\nInfanzia.\nHoward era il figlio del poeta Henry Howard, conte di Surrey, quand'era bambino fu istruito da John Foxe, il martirologista protestante, che rimase per tutta la vita il ricevente del patrocinio di Howard. Suo padre mor\u00ec prematuramente prima di lui e cos\u00ec Thomas ricevette in eredit\u00e0 il ducato di Norfolk nel 1554 alla morte di suo nonno, il terzo Duca di Norfolk.\nPrimo matrimonio.\nLa prima moglie di Thomas Howard fu Mary FitzAlan, la quale dopo la morte del fratello Henry nel 1556 divenne l'erede della tenuta di Arundel in quanto figlia di Henry FitzAlan, XIX conte di Arundel. Mor\u00ec dopo un anno di matrimonio dando alla luce l'unico figlio.\nFu tramite questo matrimonio che Howard assunse il nome \"FitzAlan-Howard\" e prese residenza ad Arundel. Bench\u00e9 vi sia la sua effigie funebre, Mary FitzAlan non fu sepolta a Framlingham, ma nella chiesa di St. Clement Danes e in seguito, sotto la supervisione di suo nipote, ad Arundel.\nSecondo matrimonio.\nRimasto vedovo, Thomas spos\u00f2 un'altra ereditiera Margaret, figlia di Thomas Audley, I barone Audley di Walden, ma anche lei mor\u00ec giovane. Anche Margaret, come Mary FitzAlan, ha la sua effigie funebre nella chiesa di San Michele Arcangelo a Framlingham.\nTerzo matrimonio.\nDopo la morte di Margaret, Thomas si rispos\u00f2 con Elizabeth Leyburne, vedova di Thomas Dacre, IV barone Dacre di Gillesland. Norfolk realizz\u00f2 dei notevoli accordi matrimoniali facendo sposare le tre figlie di Elizabeth ai suoi tre figli.\nTentato matrimonio con Maria Stuarda e condanna a morte.\nQuando Maria Stuarda, la regina di Scozia dalla leggendaria bellezza, prigioniera di Elisabetta I, fu trasferita nel maggio del 1569 a Chatswoth, il Duca di Norfolk inizi\u00f2 con lei una relazione platonica attraverso lo scambio di lettere d'amore. All'epoca dei fatti lei aveva circa ventisette anni, lui trentatr\u00e9. In alcune lettere Maria scrisse a Norfolk queste righe: \u00abMio Norfolk, mi pregate di comandarvi, e ci\u00f2 sarebbe in molti modi oltre il mio dovere, tuttavia io vi pregher\u00f2 di una cosa, che non mi consigliate di prendere con pazienza i miei grandi dolori\u00bb oppure, \u00abConfido che nessuno dir\u00e0 che io tenti mai di lasciarvi, n\u00e9 di fare alcunch\u00e9 che possa spiacervi, perch\u00e9 ho deciso di non offendervi mai, ma di rimanere vostra. Io penso che tutto debba esservi concesso per il vostro comportamento amichevole per me, affatto immeritato\u00bb. \nMaria gli invi\u00f2 anche un cuscino da lei stessa ricamato con il motto \"Virescit vulnere virtus\" e lo stemma di Scozia; Norfolk ricambi\u00f2 la cortesia facendole pervenire un bel diamante che ella in una lettera giur\u00f2 di portare segretamente appeso al collo \u00abfinch\u00e9 io lo possa di nuovo dare al padrone suo e mio\u00bb. Maria d'altro canto, poteva sperare di essere liberata una volta maritata a Norfolk, il quale avrebbe raggiunto una posizione sociale pi\u00f9 alta sposando una regina consacrata, nonch\u00e9 cugina in secondo grado di Elisabetta. I due erano convinti che il matrimonio sarebbe stato ben visto dalla Regina d'Inghilterra ma, quando quest'ultima scopr\u00ec i loro piani, fece arrestare Norfolk che fu condotto nella Torre di Londra.\nNell'agosto del 1570 Norfolk fu liberato dalla Torre e di l\u00ec a poco avrebbe preso parte a una cospirazione assai pi\u00f9 pericolosa della precedente. Un banchiere italiano, Roberto Ridolfi, fece da intermediario tra il Duca di Norfolk e la regina Maria affinch\u00e9 i due si sposassero con l'aiuto delle potenze straniere; infatti, il suo piano prevedeva che il Duca d'Alba invadesse l'Inghilterra dai Paesi Bassi causando una sommossa dei cattolici inglesi, quindi, una volta catturata Elisabetta, Maria sarebbe salita sul trono insieme al suo nuovo consorte. Ma n\u00e9 Filippo di Spagna, n\u00e9 il Duca d'Alba avevano intenzione di aiutarlo, inoltre non era assicurata la sollevazione inglese. \nElisabetta, messa in allerta dal Granduca di Toscana, che era facilmente venuto a conoscenza dei piani di Ridolfi, scopr\u00ec il complotto e fece arrestare i congiurati. Norfolk, arrestato il 7 settembre 1571, fu processato nel gennaio del 1572 e giustiziato il 2 giugno dello stesso anno. \u00c8 sepolto nella Cappella Reale di St Peter ad Vincula, alla Torre di Londra.\nLe terre e i titoli di Norfolk furono confiscati, anche se gran parte del patrimonio fu restituito ai suoi figli. Il titolo di \"Duca di Norfolk\" fu restaurato quattro generazioni dopo e fu assegnato a Thomas Howard, V duca di Norfolk.\nDiscendenza.\nLord Thomas Howard e la sua prima moglie Mary FitzAlan ebbero un figlio:\nDalle sue seconde nozze con Margaret Audley nacquero quattro figli, due maschi e due femmine:"}
{"id": "1816176", "revid": "124095404", "url": "https://it.wikipedia.org/wiki?curid=1816176", "title": "Fischerspooner", "text": "Fischerspooner \u00e8 stato un duo electroclash fondato nel 1998 a New York. Il nome deriva direttamente dai cognomi dei componenti, Warren Fischer e Casey Spooner. La loro musica era caratterizzata da palesi tendenze retro electropop (richiamando Kraftwerk, Depeche Mode, e Gary Numan) con un moderno approccio alla musica dance."}
{"id": "1816187", "revid": "125153257", "url": "https://it.wikipedia.org/wiki?curid=1816187", "title": "Centro militare veterinario", "text": "Il Centro militare veterinario (CeMiVet), in passato denominato Centro militare di allevamento e rifornimento quadrupedi e noto come Deposito allevamento cavalli, \u00e8 una struttura dell'Esercito Italiano avente sede nel comune di Grosseto. La sua ubicazione \u00e8 a circa 4\u00a0km dal centro cittadino, nella parte nord-occidentale del territorio comunale. La sede \u00e8 all'interno di una vasta area che, nei secoli scorsi, era tenuta di caccia dei granduchi di Toscana.\nStoria.\nLa vasta area su cui sorge il centro era una vasta tenuta che, nel corso del Settecento, raggiunse il suo massimo splendore divenendo tenuta di caccia dei Lorena.\nIl luogo si trovava precedentemente nei pressi di un'area palustre, non lontano dalle sponde nord-orientali del lago Prile, che si caratterizzava per un forte rischio di diffusione della malaria, soprattutto durante la stagione primaverile ed estiva. Le opere di canalizzazione portate avanti dai granduchi in epoca settecentesca permisero di limitare al minimo i rischi connessi alla temuta malattia, grazie alle bonifiche apportate all'intera area pianeggiante.\nQuando i Lorena scelsero il luogo come loro principale sede di caccia in Maremma, iniziarono i lavori di costruzione dei primi fabbricati, che comprendevano i palazzi padronali, le scuderie ed una serie di annessi agricoli; vi fu costruita anche una cappella gentilizia, la cappella della Nativit\u00e0 di Maria.\nCon l'unit\u00e0 d'Italia, l'intero complesso rurale pass\u00f2 allo Stato italiano che, dopo vari studi di fattibilit\u00e0, decise di costituirvi una sede per la produzione, l'allevamento e l'addestramento dei cavalli destinati ai reparti di cavalleria dell'Esercito Italiano. L'istituzione ufficiale avvenne nel novembre del 1870, quando l'area ereditata dai granduchi di Toscana si estendeva su quasi 4.500 ettari.\nL'attivit\u00e0 del centro si increment\u00f2 notevolmente nel periodo della prima e della seconda guerra mondiale, quando vi era una forte richiesta di cavalli da parte dei reparti specializzati dell'esercito impegnati in operazioni belliche.\nNegli anni cinquanta del secolo scorso furono dismessi quasi tutti i centri di rifornimento e allevamento presenti nel territorio nazionale, tanto che nel 1955 risultavano ancora attivi soltanto quello di Grosseto e quello di Persano. La chiusura degli altri stabilimenti fu decisa, in quanto il secondo conflitto mondiale aveva portato alla ribalta nuovi tipi di armi, di fronte alle quali il ruolo dei cavalli era divenuto del tutto inefficace e marginale.\nNel 1972 vi fu la definitiva chiusura anche del centro di Persano e, cos\u00ec, il Centro allevamento quadrupedi di Grosseto rimase l'unico sull'intero territorio nazionale ed implement\u00f2 le sue attivit\u00e0 ereditando tutte le funzioni, le attivit\u00e0 e le specialit\u00e0 dei centri oramai dismessi: tra esse, vi fu trasferita anche la famosissima \"razza governativa di Persano\". Da allora, il Centro allevamento quadrupedi \u00e8 divenuto il principale allevamento equino a livello nazionale.\nTra le razze allevate attualmente spiccano su tutti l'autoctono Maremmano e il Persano, oltre ad un numero minore di purosangue inglesi e di razze da sella francesi. Vi ha sede anche la scuola di mascalcia e la scuola di formazione del personale veterinario militare.\nLa tenuta comprende spazi destinati all'allevamento e all'addestramento dei cavalli e aree adibite alla coltura per soddisfare le esigenze alimentari degli animali.\nArchitetture.\nLa tenuta del Centro allevamento quadrupedi \u00e8 costituita da una serie di fabbricati che si caratterizzano per pregevoli elementi stilistici di tipo neomedievale, gran parte dei quali realizzati dalla seconda met\u00e0 dell'Ottocento agli inizi del Novecento.\nCancello monumentale.\nL'ingresso al centro avviene attraverso un monumentale cancello in ferro battuto che si innesta lateralmente a doppie colonne a sezione quadrata in laterizio, con basi e capitelli in travertino, sopra le quali sono collocate sculture di cavalli (una per lato). Oltre le doppie colonne, la recinzione prosegue in ferro battuto, in piena sintonia con il cancello d'ingresso.\nCasotto del corpo di guardia.\nNon lontano dal cancello d'ingresso, si trova il casotto del corpo di guardia, piccola palazzina a pianta rettangolare che si dispone su un unico livello, addossata sulla parete posteriore ad una torre di guardia con merlatura sommitale.\nEx canile.\nIl fabbricato che in passato era adibito ad allevamento cinofilo \u00e8 costituito da due corpi di fabbrica.\nIl corpo di fabbrica principale si presenta a pianta rettangolare e si dispone su un unico livello, con copertura a spioventi e quattro porte di accesso architravate con arco a tutto sesto.\nIl secondo corpo di fabbrica, turriforme e a sezione quadrata, si addossa al lato sinistro del primo e si caratterizza per elementi stilistici di tipo neoromanico e neogotico. Di aspetto simile a quello di una torre di avvistamento, si articola su tre livelli, con basamento a scarpa. Il primo livello presenta una porta simile a quelle che si aprono lungo il resto dell'edificio, il secondo livello presenta una finestra rettangolare con arco tondo, oltre ad una grossa formella decorativa per ogni lato, il terzo livello si caratterizza per il coronamento ad archetti ciechi a sesto acuto, sul quale poggia la merlatura sommitale. Tre diverse cordonature separano tra loro i vari livelli e il coronamento dalla merlatura.\nInfermeria.\nIl complesso che ospita l'infermeria si sviluppa su pi\u00f9 lati, disponendosi su un unico livello.\nL'ingresso \u00e8 caratterizzato da tre cancellate che si innestano, nel complesso, su quattro colonne a sezione circolare con capitello sommitale. Lungo le pareti si aprono una serie di finestre a monofora con arco a tutto sesto.\nMascalcia.\nL'edificio della mascalcia \u00e8 costituito da due corpi di fabbrica addossati.\nIl corpo di fabbrica principale, situato sul lato sinistro, \u00e8 leggermente pi\u00f9 alto. Lateralmente, vi si apre un ampio ingresso, la cui soglia presenta un arco sesto acuto; medialmente vi \u00e8 una piccola finestra che riprende gli elementi stilistici neomedievali. La parte apicale termina con una cordonatura su cui trova appoggio la merlatura sommitale.\nL'altro corpo di fabbrica, addossato sul lato destro, presenta un portone d'ingresso con arco a sesto acuto e, a livello apicale, una cordonatura con merlatura sommitale soprastante che si sviluppano ad un'altezza minore.\nSelleria.\nIl fabbricato che ospita la selleria presenta una facciata principale in stile neogotico, che si articola su quattro distinti corpi di fabbrica.\nIl corpo di fabbrica principale, situato sulla destra, presenta lateralmente un ampio portale d'ingresso con arco a sesto acuto e medialmente una piccola finestra dal medesimo aspetto stilistico. In alto si sviluppa una cordonatura su cui trova appoggio la merlatura sommitale.\nAl centro esatto dell'edificio \u00e8 incorporato il secondo corpo di fabbrica, a sezione quadrata, corrispondente alla torre che si eleva ben oltre il tetto della copertura. Nella parte alta vi \u00e8 collocato uno stemma, sopra il quale vi \u00e8 una cordonatura che delimita in basso il coronamento di archetti ciechi a sesto acuto. Al di sopra, vi \u00e8 un ballatoio esterno che poggia sulla cordonatura apicale del coronamento, sulla quale si eleva il torrino, anch'esso a pianta quadrata, con orologio e merlatura sommitale.\nI due corpi di fabbrica situati sul lato sinistro della facciata presentano entrambi una finestra con arco a sesto acuto e, a livello sommitale, una cordonatura su cui poggia la merlatura: queste ultime si sviluppano ad altezza superiore sul corpo di fabbrica laterale sinistro.\nCavallerizza.\nLa cavallerizza \u00e8 situata all'interno di un imponente fabbricato a capanna che si articola su due livelli. Gli accessi al pian terreno e le finestre, sia sul medesimo livello che su quello superiore, si presentano molto ampi, chiusi in alto da archi ribassati.\nScuderie.\nLe scuderie sono costituite da lunghi edifici a pianta rettangolare con tetto spiovente, dalle linee semplici tipiche degli annessi agricoli. Sono gli unici fabbricati a non avere avuto particolari arricchimenti decorativi.\nL'ampio portale di accesso \u00e8 architravato con arco a tutto sesto. Lungo le fiancate laterali vi sono una serie di colonne su cui poggiano gli spioventi del tetto.\nCappella gentilizia.\nLa cappella gentilizia della tenuta granducale, dedicata alla Nativit\u00e0 di Maria, \u00e8 stata ristrutturata tra la fine dell'Ottocento e gli inizi del Novecento. Si presenta ad aula unica, preceduta da una gradinata che conduce al portale d'ingresso."}
{"id": "1816192", "revid": "339392", "url": "https://it.wikipedia.org/wiki?curid=1816192", "title": "Deltatheridium", "text": ""}
{"id": "1816196", "revid": "770634", "url": "https://it.wikipedia.org/wiki?curid=1816196", "title": "Distretto di Amritsar", "text": "Il distretto di Amritsar \u00e8 un distretto del Punjab, in India, di 3.074.207 abitanti. \u00c8 situato nella divisione di Jalandhar e il suo capoluogo \u00e8 Amritsar."}
{"id": "1816201", "revid": "287204", "url": "https://it.wikipedia.org/wiki?curid=1816201", "title": "Coya", "text": "Coya, tradotta come \"Regina\" dai cronisti Spagnoli, \u00e8 il titolo con cui veniva definita la consorte ufficiale del sovrano inca.\nLe istituzioni del Cuzco consentivano un regime poligamico per il monarca, ma facevano una netta distinzione tra le varie spose o concubine e la Coya ufficialmente designata. Costei, appartenente ad una delle famiglie nobili degli Inca, assumeva il ruolo di consorte al momento dell'incoronazione del nuovo sovrano e rappresentava, agli occhi dei sudditi, la funzione di controparte, complementare e necessaria, dell'istituzione regale.\nLa sovranit\u00e0 non era concepita come un attributo particolare del monarca, ma prevedeva l'esercizio del potere da parte di una coppia regale che rappresentava, sulla terra, il dualismo presente nel mondo superumano, cos\u00ec come il Sole era associato alla Luna, il Cielo alla terra, l'umido al secco e l'elemento maschile a quello femminile.\nLa scelta della Coya assumeva una importanza determinante nella societ\u00e0 inca perch\u00e9 vedeva la partecipazione di tutte le principali famiglie, interessate a legarsi, per il suo tramite, con un legame di parentela con il sovrano.\nNell'ultimo periodo imperiale ed esattamente a partire dal regno di T\u00fapac Yupanqui gli Inca risolsero questo motivo di conflitto sociale istituendo una sorta di incesto regale e contraendo cio\u00e8 matrimonio con una propria sorella. Probabilmente gi\u00e0 in precedenza erano stati stipulati questo genere di sponsali, ma le sorelle prescelte erano tali soltanto per parte di padre e provenivano dal vasto harem che ciascun monarca intratteneva. Sembra invece che Tupac Yupanqui abbia scelto come consorte una sorella per parte di padre e di madre e che abbia formalizzato questa decisione con lo scopo dichiarato di impedire ogni intromissione di sangue impuro nella discendenza reale. In realt\u00e0 la nuova istituzione rispondeva al duplice scopo di evitare ogni conflitto nella scelta della consorte e di evitare congiure o affrontamenti nella scelta dell'erede che non poteva essere scelto che tra i figli della coppia regale.\nLa soluzione non aveva per\u00f2 valore assoluto perch\u00e9 presupponeva anzitutto che il futuro sovrano avesse una sorella della giusta et\u00e0 e in secondo luogo che questa gli desse l'erede adatto, maschio e capace, secondo le aspettative degli Inca. Gi\u00e0 al tempo di Huayna C\u00e1pac, il successore di Tupac Yupanqui, si verificher\u00e0 la sterilit\u00e0 della sposa-sorella ufficiale con conseguenze drammatiche per la solidit\u00e0 dell'impero.\nComunque l'Inca, oltre alla consorte ufficiale, era solito circondarsi di spose succedanee, scelte tra le fanciulle pi\u00f9 nobili dell'impero, atte a procreargli dei figli, possibili futuri sovrani, se quelli della Coya non fossero risultati adatti. Quella della capacit\u00e0 al potere era infatti una caratteristica della monarchia inca che prevedeva una sorta di legittimazione dell'aspirante sovrano che era ancor pi\u00f9 importante del diritto di primogenitura.\nLa Coya pertanto non aveva la certezza di vedere uno dei suoi figli assiso sul trono, ma aveva comunque la sicurezza che i suoi eredi avrebbero goduto del privilegio di una prova e, che se questa fosse stata favorevole, uno di loro avrebbe sicuramente ereditato la carica regale.\nLa vita della Coya era comunque improntata alla massima magnificenza, partecipe com'era della sovranit\u00e0 regale. Era circondata da una schiera di ancelle, soprassedeva a pratiche cultuali verso le divinit\u00e0 precipuamente femminili come quelle lunari ed addirittura possedeva delle propriet\u00e0 particolari, anche importanti, con seguito di servi e lavoranti.\nPresenziava, accanto al sovrano, a tutte le cerimonie ufficiale e, in caso di sua assenza, era il punto di riferimento per le decisioni politiche che si fossero rese necessarie. In caso di morte del sovrano avrebbe infine dispiegato, assieme alla propria famiglia, ogni sorta di azione in difesa dei diritti ereditari dei figli, come pi\u00f9 di una volta le cronache dell'epoca hanno riportato.\nVoci correlate.\n&lt;br&gt;"}
{"id": "1816202", "revid": "770634", "url": "https://it.wikipedia.org/wiki?curid=1816202", "title": "Distretto di Bathinda", "text": "Il distretto di Bathinda \u00e8 un distretto del Punjab, in India, di 1.181.236 abitanti. \u00c8 situato nella divisione di Faridkot e il suo capoluogo \u00e8 Bathinda."}
{"id": "1816204", "revid": "770634", "url": "https://it.wikipedia.org/wiki?curid=1816204", "title": "Distretto di Faridkot", "text": "Il distretto di Faridkot \u00e8 un distretto del Punjab, in India, di 552.466 abitanti. \u00c8 situato nella divisione di Faridkot e il suo capoluogo \u00e8 Faridkot."}
{"id": "1816209", "revid": "121142414", "url": "https://it.wikipedia.org/wiki?curid=1816209", "title": "Antonello Giacomelli", "text": "Biografia.\nGiornalista pubblicista iscritto dal 1997 all'Ordine dei Giornalisti della Toscana, ex direttore dell'emittente televisiva Canale 10, \u00e8 stato presidente del Teatro Metastasio, portandolo al ruolo di Teatro Stabile della Toscana.\nAttivit\u00e0 politica.\n\u00c8 stato vicesindaco di Prato dal 1999 al giugno 2004 e si \u00e8 occupato in particolare della riforma dei servizi pubblici locali dei Comuni del Consiag, un consorzio per la gestione dei servizi acqua e gas di 23 Comuni delle province di Firenze, di Prato e di Pistoia.\nNel febbraio del 2004 \u00e8 diventato coordinatore regionale della Margherita ed \u00e8 diventato uno dei leader toscani de L'Ulivo.\nAlle elezioni suppletive del 25 ottobre 2004 viene eletto deputato, per L'Ulivo, nel \"collegio uninominale\" di Scandicci con l'83,20%, il cui seggio era precedentemente ricoperto da Lapo Pistelli.\nConfermato parlamentare per l'Ulivo alle politiche del 2006 \u00e8 entrato a far parte della IV commissione (difesa). Diventa inoltre responsabile del dipartimento Enti Locali della Margherita nazionale.\nCon la nascita del Partito Democratico \u00e8 diventato membro dell'esecutivo nazionale, capo della segreteria politica di Dario Franceschini e, insieme a Goffredo Bettini, Andrea Orlando e Vinicio Peluffo componente del coordinamento che guida la fase costituente del PD a livello nazionale.\nDiventa Capo della Segreteria politica del Vicesegretario del PD Dario Franceschini continuando a ricoprire tale ruolo anche dopo la nomina di Franceschini a Segretario nazionale PD.\nIl 28 febbraio 2014 viene nominato Sottosegretario del Ministero dello sviluppo economico nel governo Renzi, assumendo anche la delega alle telecomunicazioni; verr\u00e0 confermato in tale incarico anche nel governo Gentiloni.\nViene nuovamente eletto nella lista toscana per la Camera alle elezioni politiche del 13 e 14 aprile 2008 venendo confermato nel 2013.\nNell'ottobre del 2014 ha dichiarato in una intervista a Wired che la neutralit\u00e0 della rete \u00e8 \"la difesa di un'idea della rete libera, aperta, unitaria, partecipativa, multistakeholder\" anche se \"non \u00e8 un valore assoluto, ma relativo\".\nAl Consiglio UE del novembre 2014 ha presentato la proposta italiana del \"diritto a un accesso adeguato alla rete come servizio universale\".\nViene rieletto deputato anche nel 2018."}
{"id": "1816211", "revid": "93556", "url": "https://it.wikipedia.org/wiki?curid=1816211", "title": "Distretto di Ferozepur", "text": "Il distretto di Ferozepur \u00e8 un distretto del Punjab, in India, di 1.744.753 abitanti. \u00c8 situato nella divisione di Ferozepur e il suo capoluogo \u00e8 Ferozepur."}
{"id": "1816212", "revid": "547034", "url": "https://it.wikipedia.org/wiki?curid=1816212", "title": "Annibale e Cannibale", "text": "Annibale e Cannibale (\"The Shnookums &amp; Meat Funny Cartoon Show\") \u00e8 una serie televisiva d'animazione ideata da Bill Kopp, prodotta dalla Walt Disney Television Animation e trasmessa in syndication all'inizio del 1995. Spin-off della precedente serie \"Marsupilami\", \"Annibale e Cannibale\" fu un tentativo da parte della Disney di produrre un cartone animato con uno stile pi\u00f9 demenziale, sulla scia della serie Nickelodeon \"The Ren &amp; Stimpy Show\".\nGeneralit\u00e0.\nOgni episodio della serie \u00e8 composto da tre segmenti distinti:"}
{"id": "1816215", "revid": "287204", "url": "https://it.wikipedia.org/wiki?curid=1816215", "title": "Istituto tecnico commerciale Carlo Cattaneo", "text": "L'istituto tecnico commerciale Carlo Cattaneo \u00e8 situato in un edificio di interesse architettonico, posto in via della Catena 1 a San Miniato.\nStoria.\nAlla met\u00e0 degli anni ottanta l'amministrazione comunale di San Miniato incarica l'architetto Giancarlo De Carlo di progettare un nuovo e ampio edificio scolastico dotato di attrezzature sportive. La scelta dell'area, sulla collina e attigua al centro storico, viene dopo un accesso dibattito all'interno delle forze politiche e degli stessi cittadini, dibattito che si muove attorno alle due posizioni della rivitalizzazione del centro storico tramite funzioni collettive da una parte e di spostamento delle attrezzature nel fondovalle dall'altra. Il progetto viene elaborato dall'architetto genovese nel 1986 e i lavori del primo lotto avviati poco dopo. L'edificio, a tutt'oggi fermo al primo dei cinque lotti previsti, \u00e8 inaugurato nel settembre del 1991.\nArchitettura.\nIl complesso scolastico \u00e8 situato nel centro storico di San Miniato, all'estremit\u00e0 occidentale dello sperone che sovrasta la valle dell'Arno, punteggiata dal denso sistema di attrezzature industriali in prevalenza conciarie. L'ampia area destinata all'istituto, solo in parte edificata sino ad oggi, \u00e8 caratterizzata dal notevole valore panoramico: data la maggiore altezza della collinetta sulla quale insiste, l'edificio domina infatti a oriente il borgo di San Miniato e a settentrione e meridione e le due sottostanti vallate dell'Arno e dell'Elsa, quest'ultima caratterizzata da un paesaggio collinare dominato dalla coltura della vite e dell'ulivo.\nIl lotto interessato, a forma quadrangolare, \u00e8 delimitato a nord dalla curvilinea via della Catena e confina a est con un'area a verde pubblico - caratterizzata dalla presenza di una piccola chiesetta, il Sacrario di Santa Maria al Fortino, in mattoni faccia vista - a sud con una teoria compatta di case a schiera e a ovest con un'area boscata al cui interno sono situate delle residenze private. L'edificio \u00e8 parte integrante di un'area destinata a attrezzature scolastiche, giacch\u00e9 sull'altro lato della via \u00e8 situato il liceo scientifico; inoltre una volta conclusa, la nuova scuola ospiter\u00e0 pi\u00f9 istituti tecnici, una palestra, una vasta area a parcheggio e un giardino.\nL'edificio sino ad oggi realizzato rappresenta solo una parte del progetto ideato da De Carlo, del quale costituisce uno dei cinque lotti. Il progetto complessivo prevede un vero e proprio polo scolastico (tre diversi edifici professionali pi\u00f9 attrezzature sportive) caratterizzato da un impianto planimetrico estremamente articolato, organizzato attorno ad un percorso trasversale sul quale si innestano, verso sud e leggermente divaricati, i quattro corpi delle aule e dei collegamenti verticali e dal quale aggetta, sul fronte nord, il volume a pianta ellittica dell'ingresso. Molta importanza \u00e8 riservata allo studio dell'articolazione del terreno circostante, destinato a parcheggi coperti e scoperti e ad aree a verde attrezzato, e alla copertura, concepita per l'intero complesso come un giardino pensile articolato in percorsi e luoghi di sosta.\nEsterno.\nPer quanto concerne l'edificio realizzato, questo presenta un impianto articolato e una volumetria compatta, sviluppata su due piani fuori terra pi\u00f9 uno seminterrato. Nel complesso esso \u00e8 connotato dalla partitura orizzontale dei fronti, tutti caratterizzati dalla giustapposizione di fasce in mattoni e superfici finestrate, e dal tetto-giardino, oggi inutilizzato. Il fronte principale \u00e8 caratterizzato al piano terra da un portico (un segmento del porticato di progetto, esapartito), scandito da tre pilastri e con volta a botte ribassata, sul quale affacciano le finestre e gli obl\u00f2 degli uffici interni; al piano superiore la parete \u00e8 interamente scandita da una fascia finestrata nella quale risalta un'apertura di maggiore altezza. Gli altri fronti sono caratterizzati ed uniformati dal medesimo trattamento della muratura e partitura delle aperture: la fascia delle luci con infisso bianco degli ambienti seminterrati, leggermente aggettanti ed inclinati rispetto al filo della facciata, e i nastri finestrati dei piani primo e secondo.\nProprio le fasce finestrate definiscono la variante cromatica e grafica della partitura in laterizio: alcune finestre di maggiore dimensione e con pannelli colorati risaltano nel nastro continuo delle aperture e l'architrave in metallo tinteggiato di verde funge da fascia marcapiano nella cortina laterizia; pannelli in metallo grigio si interpongono tra le finestre e grigliati in legno scorrono cos\u00ec da oscurare le finestre di maggiore ampiezza. Per quanto concerne l'articolazione dei fronti, la facciata verso il cortile occidentale si propone come un impaginato rettangolare scandito al centro dalla rientranza dell'uscita secondaria, mentre il fronte verso l'abitato propone un articolato gioco di aggetti, in evidente dialogo colla variet\u00e0 del tessuto urbano; in tale fronte si inseriscono il muro cieco e curvilineo dell'estremit\u00e0 sud-orientale (evidente richiamo alle strutture fortificate) e il puro parallelepipedo della scala di servizio, anch'essi qualificati dalla cortina laterizia. Al di sopra del volume stereometrico dell'edificio si snoda, per l'intera superficie, il tetto giardino, concepito dal progettista come una corte panoramica dal disegno geometrico articolata in luoghi di percorso e di sosta (unificati dal rivestimento in mattoni) e in giardino degli aromi; al centro si erge la forma plastica della copertura del vano scala, rivestita da piastrelle ceramiche di colore blu.\nInterno.\nDal portico del fronte settentrionale si accede al corridoio a sviluppo longitudinale, a sinistra e a destra del quale sono situati rispettivamente gli uffici della presidenza e quelli della portineria e dell'amministrazione: sui due lati dell'atrio sono collocate le aule (sette per ogni piano) ed a cerniera tra il blocco di testa e quello delle aule \u00e8 situato il vano scale, a pianta pentagonale e con scala a due rampe. I piani seminterrato e primo presentano la medesima distribuzione, con variazioni nelle destinazioni d'uso: nel primo sono situati i laboratori mentre al primo piano gli spazi destinati agli uffici e alla presidenza sono sostituiti dalla sala riunioni e dalla biblioteca.\nBench\u00e9 sia da poco stato appaltato l'incarico per la realizzazione del secondo lotto, la notevole diminuzione degli allievi su scala nazionale rende assai difficile l'ipotesi della realizzazione completa del progetto De Carlo. Ai problemi oggettivi della popolazione scolastica e a quelli economici dell'amministrazione, si aggiunge anche un problema tecnico: gli affioramenti di falde acquifere nel lotto destinato alla nuova edificazione (affioramenti che interessano anche le strutture di fondazione e murarie dell'esistente) hanno indotto l'amministrazione comunale a richiedere una perizia idrogeologica sull'intera area d'intervento: nel caso tale perizia dovesse dare risultati negativi, la realizzazione dei successivi quattro lotti appare decisamente improbabile e comunque, quand'anche il terreno venisse sanato e consolidato, i tempi per il completamento si prospettano decisamente lunghi."}
{"id": "1816217", "revid": "1452073", "url": "https://it.wikipedia.org/wiki?curid=1816217", "title": "Vaso Re", "text": "Il Vaso Re \u00e8 un canale artificiale presente in Val Grigna, valle tributaria della Valle Camonica, che attraversa i comuni di Prestine, Bienno, Berzo Inferiore, Esine e si scarica nell'Oglio.\nIl manufatto si ritiene operativo gi\u00e0 attorno all'anno 1000 ed aveva la funzione di alimentare opifici, mulini e magli presenti lungo tutta la Valgrigna.\nIl Vaso Re prende origine da due sorgenti perenni, la \"Fontanoni\" e la \"Pettolera\", che confluivano in una condotta con paratie di castagno, molto resistenti all'acqua. Questo canale attraversava quindi i vari paesi portando l'acqua che faceva da forza motrice le ruote dei mulini.\nEsso era un'opera sovracomunale, e come tale era retta da equilibri assai complessi che basati su una modalit\u00e0 di gestione della struttura equa tra le varie comunit\u00e0. In un documento della met\u00e0 del Quattrocento sono indicate con precisione le chiaviche presenti lungo il percorso del Vaso Re, per rimuover le quali sono previsti catenacci \"con due buone chiavi, che verranno tenute da quegli uomini che hanno edifici sopra l'acqua\".\nLa gestione era effettuata tramite un duplice controllo sclare tra le comunit\u00e0, ad opera di artigiani eletti ogni anno nell'ambito dei rispettivi paesi: le chiavi della paratoia di Prestine saranno in mano a uomini di Prestine e Bienno, quelle della chiavica di Bienno saranno in mano a uomini di questo paese e di Berzo Inferiore e cos\u00ec via.\nOggi gran parte del tracciato del Vaso Re \u00e8 scomparso, a causa dell'inurbazione del dopoguerra. Tratti ancora visibili sono a Bienno, dove \u00e8 possibile osservare anche un maglio in azione presso il Museo etnografico del ferro, delle arti e tradizioni popolari."}
{"id": "1816218", "revid": "1522738", "url": "https://it.wikipedia.org/wiki?curid=1816218", "title": "Gatomon", "text": " \u00e8 un Digimon di livello campione del media franchise giapponese Digimon, che comprende anime, manga, giocattoli, videogiochi, carte e altri media.\n\"Gatomon\" \u00e8 il nome che condividono tutti i membri di questa particolare specie Digimon. Ci sono numerosi Gatomon diversi che appaiono in varie serie di cartoni animati e di fumetti dei Digimon.\nL'apparizione pi\u00f9 conosciuta di Gatomon \u00e8 quella nell'anime \"Digimon Adventure\" come Digimon partner di Kari Kamiya.\nIl Gatomon di \"Digimon Adventure\" appare anche nella serie sequel \"Digimon Adventure 02\" e in tutti i film relativi ad \"Adventure\" e \"Adventure 02\". Compare inoltre in \"Digimon Adventure tri.\".\n\u00c8 un Digimon mammifero, somigliante a un gatto egizio.\nGatomon \u00e8 doppiata in giapponese da Yuka Tokumitsu e da Mie Sonozaki in \"\" e in italiano da Laura Romano.\nAspetto e caratteristiche.\nIl nome \"Gatomon\" deriva parzialmente dalla parola spagnola, portoghese o greca \"gato\", ovvero \"gatto\", e dal suffisso \"-mon\" (abbreviazione di \"monster\") che tutti i Digimon hanno alla fine del loro nome. \"Gatomon\" significa quindi \"mostro simile a un gatto\".\nIl tenero aspetto di Gatomon funge da copertura per le sue ottime qualit\u00e0 come combattente. \u00c8 molto simile a un gatto egizio bianco, con occhi azzurri e una coda bianca e blu che raggiunge due volte la lunghezza del Digimon; anche le estremit\u00e0 delle orecchie sono di colore blu. Inoltre, porta un anello sacro all'estremit\u00e0 della coda e indossa enormi guanti, simili a zampe gialle con strisce rosse e artigli neri. Questi guanti servono a proteggerla e sono stati fatti copiando i dati di SaberLeomon.\nL'anello sacro di Gatomon \u00e8 molto potente, tanto da raddoppiarne la normale forza. Quando infatti il Digimon lo perde in \"Adventure 02\", afferma che il suo potere \u00e8 dimezzato. Inoltre, in alcuni giochi di carte come \"Digimon Digital Card Battle\", Gatomon senza anello sacro \u00e8 trattata come un Digimon di livello intermedio e non di livello campione come in effetti \u00e8. Tra tutti i Digimon partner di \"Adventure\" e \"Adventure 02\", infatti, Gatomon \u00e8 l'unico tra i Digimon a rimanere pi\u00f9 spesso nella sua forma al livello campione che in quella di livello intermedio. Le sue dimensioni e le sue fattezze, comunque, la rendono molto simile a un Digimon di livello intermedio.\nGatomon \u00e8 stata uno dei primi Digimon di tipo mammifero a essere creati. Quando parla, nonostante il suo carattere altezzoso e saccente, rispecchia tutta la sua maturit\u00e0 di Digimon di livello campione rispetto agli altri di tipo intermedio. Se i normali Digimon di tipo intermedio possono essere paragonati a bambini, infatti, Gatomon pu\u00f2 essere paragonata a un'adolescente.\nApparizioni.\nGatomon \u00e8 uno dei personaggi principali di \"Adventure\" e \"Adventure 02\", cos\u00ec come dei film \"Digimon Adventure\", \"Our War Game!\", \"Digimon Hurricane Touchdown!!/Supreme Evolution!! The Golden Digimentals\" e \"Diaboromon Strikes Back!\".\nGatomon appare per la prima volta in \"Adventure\", nei panni di un Digimon maligno agli ordini di Myotismon. Quando ancora sotto forma di Digiuovo, YukimiBotamon era stata separata dagli altri sette Digimon prescelti. Il Digimon successivamente digievolve prima in Nyaromon, poi in Salamon quando Myotismon la prende sotto la sua ala e la sottopone a innumerevoli frustate ogni volta che Salamon lo guardava male. Infatti, Myotismon ripete in continuazione di odiare gli occhi di Gatomon. Salamon digievolve naturalmente in Gatomon e diventa uno dei generali dell'esercito di Digimon di Myotismon. Durante questo periodo, il Digimon trova un rivale in uno degli altri tirapiedi di Myotismon, DemiDevimon, poich\u00e9 i due competono per guadagnare il favore del proprio maestro. L'unico amico di Gatomon \u00e8 Wizardmon, un Digimon che Gatomon una volta aveva aiutato e che aveva giurato di restituirle il favore.\nGatomon accompagna Myotismon e il suo esercito nell'assalto compiuto nel mondo reale alla ricerca dell'ottavo bambino prescelto, il predestinato ottavo membro dei Digiprescelti, che Myotismon era determinato a distruggere prima che prendesse coscienza del suo importante ruolo. Grazie a Wizardmon, Gatomon si rende conto che lei stessa \u00e8 il Digimon partner dell'ottavo bambino, Kari Kamiya. Tuttavia, Myotismon scopre ci\u00f2 e cattura Gatomon per usarla e identificare cos\u00ec Kari. Quando Gatomon si rifiuta, Kari si rivela di proposito per terminare il massacro in atto, nonostante le proteste di Gatomon e degli altri Digiprescelti.\nI Digiprescelti e i loro Digimon, insieme a Wizardmon, combattono Myotismon e salvano Kari. Durante la battaglia, per\u00f2, Wizardmon si sacrifica per salvare Kari e Gatomon. Quest'ultima \u00e8 devastata dalla morte del suo amico e, grazie alle lacrime di Kari, superdigievolve Angewomon per combattere Myotismon. Assorbendo il potere degli altri Digimon prescelti in una delle sue Frecce Sacre, Angewomon riesce apparentemente a distruggere Myotismon. Tuttavia, l'entit\u00e0 di Myotismon non svanisce con il suo corpo e si riforma nelle sembianze di VenomMyotismon. Dopo aver conseguito la vittoria nella battaglia, Gatomon accompagna Kari e il gruppo dei sette Digiprescelti originali nuovamente a Digiworld per combattere contro i Padroni delle Tenebre.\nGatomon torna come personaggio principale anche nella seconda stagione di Digimon, \"Adventure 02\". Sono passati tre anni dalle avventure dei Digiprescelti originali, ma ora un essere umano che si fa chiamare Imperatore Digimon sta attuando un piano di conquista di Digiworld, mettendo anche in schiavit\u00f9 tutti i Digimon. Gatomon riesce a riunirsi a Kari per via dell'emergenza, ma perde il suo anello sacro durante la fuga da un Unimon sotto il controllo dell'Imperatore Digimon. Senza il potere sacro dell'anello, il potere di Gatomon si riduce approssimativamente a quello di un Digimon di livello intermedio.\nNell'ultimo episodio della serie, Gennai restituisce l'anello sacro scomparso a Gatomon. Apparentemente era stato trovato dalle forze del bene. Gennai spiega che l'anello era servito come mezzo per contenere l'energia oscura della fortezza dell'Imperatore Digimon e che il suo potere aveva permesso che la DNA Digievoluzione avvenisse.\nIn \"Digimon Adventure tri.\" Gatomon e gli altri Digimon e Digiprescelti della prima generazione sono chiamati a difendere il mondo reale dagli attacchi dei Digimon infetti.\nAltre forme.\nIl nome \"Gatomon\" si riferisce solo alla forma di livello campione di questo Digimon. Durante la serie, Gatomon riesce a digievolvere in un certo numero di forme pi\u00f9 potenti, ognuna con nome e attacchi speciali diversi. Tuttavia, il livello campione \u00e8 la sua forma di preferenza, nonch\u00e9 quella in cui passa la maggior parte del tempo, a causa della pi\u00f9 alta quantit\u00e0 di energia richiesta per rimanere a un livello pi\u00f9 alto.\nGatomon raggiunge anche una seconda Armordigievoluzione, Butterflymon, che avviene grazie al potere del Digiuovo della Conoscenza di Cody, ma appare solo in uno dei Drama-CD dedicati ad \"Adventure 02\".\nNel film \"Digimon Hurricane Touchdown!!/Supreme Evolution!! The Golden Digimentals\" (non canonico) la Digievoluzione al livello mega di Gatomon \u00e8 Magnadramon, tuttavia la sua mega digievoluzione principale e pi\u00f9 celebre \u00e8 senza dubbio Ophanimon, Digimon angelico che appare anche in \"Digimon Frontier\". Non \u00e8 noto se Magnadramon sia la sua unica mega digievoluzione o solo una forma alternativa temporanea. Tuttavia Patamon ha come mega digievoluzione Seraphimon, la sua forma mega primaria, mentre stranamente Gatomon non megadigievolve in Ophanimon.\nYukimiBotamon.\n \u00e8 la forma al livello primario di Gatomon. Il nome \"YukimiBotamon\" proviene dalle parole giapponesi \"\"yukimi\", che indica la neve, e \"botai\"\", letteralmente utero, che sta a indicare il suo stato di Digimon appena nato. \"YukimiBotamon\", quindi, significa \"mostro di neve che viene dall'utero\".\nYukimiBotamon \u00e8 un piccolo Digimon rosa di circa 30 centimetri con occhi neri, gote rosse e due piccole protuberanze sulla testa (rassomiglianti a orecchie). \u00c8 molto simile a Botamon ma, bench\u00e9 identico nella forma, non presenta il pelo caratteristico del suo simile.\nBench\u00e9 non appaia nelle prime due serie di Digimon come forma al livello primario propria di Gatomon, Nyaromon, lo stato al livello primo stadio di Gatomon, digievolve direttamente da YukimiBotamon. Inoltre, YukimiBotamon appare nel manhua cinese di Yuen Wong Yu \"Digimon Adventure 02\" come stadio della catena evolutiva di Gatomon.\nNyaromon.\n \u00e8 la forma al livello primo stadio di Gatomon. Il nome \"Nyaromon\" deriva dalla parola giapponese \"nyaa\", un'onomatopea che indica il miagolio dei gatti. \"Nyaromon\" significa quindi \"mostro che miagola\".\nNyaromon \u00e8 un piccolo Digimon giallo, con occhi rossi, due grosse orecchie di forma triangolare sulla testa e una lunga coda gialla e viola. Il suo muso \u00e8 di forma irregolare, a forma di W.\nLa prima e unica volta in cui Nyaromon appare in \"Adventure\" \u00e8 durante un flashback in cui Nyaromon, seduta su un albero, sta aspettando qualcuno. Questo qualcuno sarebbe stato Kari, come Gatomon avrebbe poi scoperto.\nSalamon.\n \u00e8 la forma al livello intermedio di Gatomon. Secondo un'intervista alla produttrice inglese della serie di Digimon, Terri-Lei O'Malley, Salamon prende il nome del suo gatto domestico. Casualmente, il nome di Salamon \u00e8 simile alla parola malese \"salak\", che significa \"abbaiare\".\nSalamon \u00e8 un piccolo cane marroncino con grosse orecchie cadenti, occhi azzurri e gote rosse. L'anello sacro che Gatomon solitamente porta intorno alla coda \u00e8 ora presente intorno al collo del Digimon.\nSalamon tende ad apparire quando Gatomon \u00e8 esausta dopo un combattimento e non riesce a mantenere la sua forma di livello campione, come quando scaglia la sua freccia per aiutare Tai e Agumon nel loro combattimento contro VenomMyotismon, permettendo al Digimon di megadigievolvere WarGreymon. Appare per la prima volta in \"Adventure\" durante un flashback in cui Gatomon incontra Myotismon. In \"Adventure 02\", Salamon compare ancora quando Silphymon dedigievolve prima di assorbire il potere del Digicuore Iridescente di Azulongmon.\nStranamente, l'aspetto e gli attacchi di Salamon somigliano a quelli di un cane, contrariamente a quelli delle sue altre forme che somigliano a quelli di un gatto.\nAngewomon.\n \u00e8 la naturale Digievoluzione di Gatomon al livello evoluto. Come esplicato dal nome (incrocio delle parole inglesi \"\"angel\" e \"woman\"\"), \u00e8 la controparte di Angemon, anche se Angewomon lo supera in livello, come testimoniato dalle sue otto ali che, quando ripiegate, assomigliano a un mantello. Angewomon assomiglia a un incrocio tra un angelo e una valchiria a causa del elmetto alato. Ha occhi azzurri, come testimoniato dalla sequenza di Digievoluzione di Gatomon.\nAngewomon appare per la prima volta nell'episodio \"Una grande scoperta\", durante la battaglia finale contro Myotismon in \"Adventure\". Il sacrificio di Wizardmon e il cordoglio di Kari attivano la Digipietra della Luce, permettendo a Gatomon di superdigievolvere Angewomon. Il Digimon usa quindi il Cerchio del Destino e la Freccia Sacra per sconfiggerlo. Angewomon \u00e8 un potente alleato anche contro VenomMyotismon, i Padroni delle Tenebre e Apokarimon. Affronta anche la sua rivale LadyDevimon, lotta che presto si trasforma in rissa. Questa battaglia viene combattuta a un livello pi\u00f9 personale e femminile e avviene nuovamente anche in \"Adventure 02\" contro un'altra rappresentante della specie. Come Angemon, Angewomon \u00e8 considerevolmente pi\u00f9 potente degli altri Digimon di livello evoluto e ci\u00f2 viene dimostrato contro Myotismon, quando sono i suoi poteri a portare i Digiprescelti alla vittoria; riesce infatti a paralizzare il Digimon vampiro e a infliggergli il colpo finale.\nDopo che Kari rilascia il potere della Digipietra della Luce per liberare i Digimon Supremi, Gatomon perde il potere di divenire Angewomon; tuttavia, il Digimon riesce ad autodigievolvere Angewomon per salvare Kari e TK nella battaglia contro l'Imperatore Digimon combattuta nel Mare Oscuro (probabilmente grazie all'energia positiva rilasciata quando Pegasusmon abbatte l'Obelisco di Controllo del faro). Tre anni dopo aver liberato i Supremi, in \"Adventure 02\", Gatomon e gli altri Digimon prescelti originali vedono ripristinati i loro poteri da uno dei dodici Digicuori Iridescenti di Azulongmon. Ci\u00f2 permette a Gatomon di assumere ancora una volta la sua forma al livello evoluto. Angewomon appare in entrambi i film di \"Adventure 02\", megadigievolvendo Magnadramon nel primo film per rilasciare le Digiuova d'Oro insieme a Seraphimon, la forma al livello mega di Angemon, e nel secondo agendo insieme allo stesso Angemon per aiutare Omnimon a sconfiggere Diaboromon.\nNefertimon.\n, \"la Luce che Risplende\", \u00e8 la forma che Gatomon assume quando armordigievolve usando il Digiuovo della Luce. Nefertimon assomiglia molto a una versione bianca e alata della Sfinge, ricoperta da un'armatura argentata e con gli immancabili guanti di Gatomon sulle zampe anteriori. Il suo nome deriva dall'antica regina egiziana Nefertiti. Nefertimon \u00e8 anche l'unica Armordigievoluzione di un Digimon di livello campione, poich\u00e9 Gatomon, perdendo il suo anello sacro all'inizio della stagione, aveva visto i propri poteri ridotti a quelli di un Digimon di livello intermedio.\nGatomon digievolve per la prima volta Nefertimon quando il gruppo trova le Digiuova della Luce e della Speranza. Gatomon e la sua partner Kari, cos\u00ec come TK e Patamon, finiscono in una caverna dopo una precipitosa fuga dall'attacco di un Tyrannomon. Kari riesce a sollevare il suo Digiuovo e ne evoca il potere, permettendo a Gatomon di armordigievolvere Nefertimon.\nDopo che Ken rinuncia al suo alter ego malvagio, in breve tempo Gatomon riguadagna l'abilit\u00e0 di raggiungere la sua forma naturale al livello evoluto, Angewomon. Angewomon prende quindi il ruolo di forma primaria di combattimento di Gatomon e Nefertimon compare solo qualche altra volta.\nNefertimon fa la sua ultima apparizione nell'ultimo episodio di \"Adventure 02\", \"Digiworld, dolce Digiworld\", quando la squadra viene trasportata in una dimensione dove, secondo Gennai, \"i sogni divengono realt\u00e0\". In questa dimensione Gatomon riesce a digievolvere contemporaneamente in tutte le forme guadagnate fino a quel momento.\nSilphymon.\n \u00e8 un Digimon di livello evoluto che \u00e8 la DNAdigievoluzione tra Gatomon e Aquilamon, combinando le caratteristiche e gli attributi di un Digimon volatile con quelle di un Digimon mammifero. Alcune delle sue parti riconoscibili sono le orecchie di Gatomon e le piume delle ali di Aquilamon sulle braccia e sulle gambe. Il nome \"Silphymon\" viene dalla parola inglese \"Sylph\", che indica la \"Silfide\", un genio del vento e dei boschi di sesso femminile della mitologia.\nSi forma per la prima volta quando Yolei, Kari e Ken finiscono per rimanere intrappolati nel Mare Oscuro e vengono attaccati da un Blossomon creato da Arakenimon. Kari \u00e8 troppo spaventata per muoversi, ma Yolei cerca di smuoverla da quello stato dicendole che, finch\u00e9 loro due sono amiche, Kari non ha nulla da temere. In quel momento, i cuori di Yolei e Kari battono all'unisono, permettendo ai rispettivi Digimon partner di unirsi. Il Digimon appena formatosi, Silphymon, riesce a distruggere Blossomon e a riportare tutti a Digiworld. Alla fine Silphymon diviene essenziale per combattere i piani diabolici di Mummymon e BlackWarGreymon. Silphymon sconfigge anche LadyDevimon, la rivale di Angewomon. Da notare che, nonostante il potere di Gatomon sia ridotto a causa della perdita del suo anello sacro, Silphymon \u00e8 comunque forte quanto un qualsiasi altro Digimon di livello evoluto. Dopo che Silphymon regredisce, Gatomon torna a essere Salamon.\nMagnadramon.\n \u00e8 la Digievoluzione al livello mega di Gatomon. Si tratta di un Digimon drago serpentino con dieci ali, un muso simile a quello di un leone e due grosse corna. Il nome \"Magnadramon\" deriva dalla parola latina \"magna\", ovvero \"grande di dimensioni\" o \"eccezionale\", e \"\"dra\", abbreviativo per \"dragon\"\", \"drago\". \u00c8 uno dei Quattro Grandi Draghi.\nMagnadramon appare nel film di \"Adventure 02\" \"Digimon Hurricane Touchdown!!/Supreme Evolution!! The Golden Digimentals\" e in Digimon Tri dove si scopre essere la mega evoluzione di Gatomon. In questo film Angewomon combatte contro il malvagio Digimon Kerpymon. Durante la battaglia Angewomon e Angemon digievolvono nelle loro forme al livello mega per rilasciare le Digiuova d'Oro. Questa forma non compare mai durante la serie.\nOphanimon Falldown Mode.\n \u00e8 la Digievoluzione corrotta al livello mega di Gatomon.\nOphanimon Falldown Mode appare per la prima volta nel quinto film di \"Adventure tri\". In questo film, Angewomon, durante la battaglia con Raguelmon, Alphamon, Jesmon e Omnimon ritorna nella forma di Nyaromon. Quando Tai viene inghiottito da una voragine insieme a Nishijima, Kari cade in uno stato di choc profondo e viene avvolta da un'aura viola, che trasferir\u00e0 a Nyaromon causandone la megadigievoluzione corrotta. Subito dopo, Ophanimon Falldown Mode si fonde con Raguelmon.\nOrdinemon.\n \u00e8 un digimon di livello Mega nato dalla DNAdigievoluzione di Ophanimon Falldown Mode con Raguelmon, forma al livello mega di Meicoomon. Il nome \u00e8 tratto dalla parola italiana \"\"ordine\" e gioca sulla frase \"Nuovo Ordine Mondiale\".\nCompare per la prima volta alla fine del quinto film della serie \"Adventure tri.\". Si tratta di un Digimon potentissimo, la cui formazione causa un blackout globale nel mondo reale.\nCharacter song.\nGatomon dispone di una \"image song\", \"Getting Up\"\" (\"Alzarsi\"), e un'altra con Kari (Kae Araki) chiamata \"Shining Star\", ovvero \"Stella splendente\". In \"Digimon Adventure Tri.\" ne possiede una seconda, intitolata \"\"Together as one\"\".\nAccoglienza.\nSage Ashford di CBR ha classificato Salamon come il terzo migliore Digimon di livello intermedio. Amanda Mullen dello stesso sito ha classificato Gatomon come il nono migliore personaggio redento della serie. Twinfinite ha classificato Gatomon come il quinto miglior Digimon dei Digiprescelti originali. Megan Peters di Comic Book Resources ha considerato Gatomon come il settimo miglior Digimon partner. Angewomon \u00e8 uno dei personaggi pi\u00f9 popolari della serie. Jeremy Gill di ReelRundown ha classificato Ophanimon come la seconda miglior Megadigievoluzione dei Digimon originali. Lo stesso Gill ha considerato Ophanimon come il quinto Digimon dall'aspetto femminile pi\u00f9 bello, mentre Angewomon il primo. Secondo WatchMojo, Silphymon \u00e8 il sesto miglior Digimon nato da una fusione mentre Gatomon \u00e8 l'ottavo miglior Digimon in generale. Oskar O.K. Strom di Honey's Anime ha considerato Gatomon come il sesto Digimon pi\u00f9 carino. Coby Greif di CBR ha considerato Nefertimon come la nona miglior armor digievoluzione.\nChris Cimi di Otaquest trov\u00f2 il design di Angewomon come uno dei pi\u00f9 interessanti, definendolo un angelo sexy che aveva subito una certa sessualizzazione nel passaggio da \"Digimon Adventure\" a \"Digimon Adventure tri.\", ritenendo che quest'ultima fosse coerente con le influenze nate dai fumetti risalenti agli anni '90. Himeno Kagemaru, uno dei designer della serie, parl\u00f2 della creazione di Digimon \"sexy\" e afferm\u00f2 di aver trovato \"davvero interessante\" il fascino dei mostri digitali, il che ha portato anche a superare una certa intensit\u00e0 nello stile di disegno, senza per\u00f2 ricadere esclusivamente sul sexy."}
{"id": "1816219", "revid": "1543377", "url": "https://it.wikipedia.org/wiki?curid=1816219", "title": "Multituberculata", "text": "I multitubercolati (Multituberculata ) sono un ordine di mammiferi estinti, vissuti tra il Triassico superiore (Carnico, 221.5 milioni di anni fa) ed il medio Paleogene (Eocene, Luteziano, 48.6 milioni di anni fa). I loro resti fossili sono stati rinvenuti principalmente nei continenti settentrionali.\nI mammiferi di maggior successo?\nQuesti animali sono spesso considerati i mammiferi di maggior successo nella storia, dal momento che hanno prosperato per oltre 100 milioni di anni: dopo essere apparsi nel Giurassico, nel corso del Mesozoico si diffusero in Europa, Asia e Nordamerica, per poi passare indenni attraverso l'estinzione di massa di fine Cretacico, avvenuta 65 milioni di anni fa. Tra il Cretaceo e il Paleocene i multitubercolati conobbero una discreta radiazione adattativa e andarono a occupare diverse nicchie ecologiche: alcuni erano terrestri (\"Djadochtatherium\"), altri arboricoli (\"Ptilodus\"), altri ancora semiacquatici (\"Taeniolabis\") o fossori (\"Lambdopsalis\"). Con la comparsa di molti altri mammiferi specializzati durante il Terziario inferiore, i multitubercolati conobbero una diminuzione e si estinsero intorno alla met\u00e0 del Terziario.\nDistribuzione geografica.\nCon la possibile eccezione di alcuni resti provenienti dal Sudamerica e dall'Australia (\"Corriebaatar\"), tutti i fossili di multitubercolati provengono dai continenti settentrionali. Un gruppo di mammiferi noto come gondwanateri (Gondwanatheria), che come indica il nome era diffuso nei continenti meridionali (Gondwana), \u00e8 stato precedentemente ascritto ai multitubercolati, ma ora i paleontologi li ritengono due gruppi ben distinti.\nNel tardo Cretaceo i multitubercolati erano molto diffusi e diversificati, e costituivano pi\u00f9 della met\u00e0 delle specie mammaliane di molte faune. Nonostante alcune linee evolutive si siano estinte alla fine del periodo, i multitubercolati sopravvissero attraverso il confine K/T e raggiunsero il loro picco di diversificazione durante il Paleocene, all'inizio dell'era dei mammiferi. Essi furono una componente importante in quasi tutte le faune europee e nordamericane del periodo, e furono ben presenti anche in Asia. Durante il Paleocene, i multitubercolati raggiunsero una grande variet\u00e0 di adattamenti e taglie, da quella di un piccolo topo (\"Ptilodus\") a quella di un castoro (\"Taeniolabis\").\nBiologia.\nLa struttura della pelvi nei multitubercolati suggerisce che questi animali partorissero piccoli minuscoli, simili a quelli degli odierni marsupiali. Il nome multitubercolati deriva dai loro denti molari, provvisti di molte cuspidi (tubercoli) disposti in file. Possedevano inoltre un singolo paio di incisivi inferiori ma erano sprovvisti di canini, come i roditori odierni. \u00c8 probabile che i multitubercolati siano stati tra i primi mammiferi a vivere sugli alberi, come gli odierni scoiattoli.\nClassificazione dei multitubercolati.\nIn uno studio del 2001, Kielan-Jaworowska e Hurum stabilirono che i multitubercolati potevano essere divisi in due principali sottordini: i plagiaulacidi (Plagiaulacida) e i cimolodonti (Cimolodonta). Un'eccezione \u00e8 data da \"Arginbaatar\", del Cretaceo inferiore della Mongolia, che presenta caratteristiche di entrambi i gruppi, ed \u00e8 quindi classificato in un sottordine Incertae sedis.\nI plagiaulacidi sono in realt\u00e0 un gruppo parafiletico, che non soddisfa i criteri cladistici ma \u00e8 utile per comprendere l'iniziale evoluzione dei multitubercolati. Apparvero per la prima volta nel corso del Giurassico e vissero fino al Cretaceo inferiore; all'interno del gruppo possono essere distinte varie linee, i paulchoffatiidi (Paulchoffatiidae), gli allodontidi (Allodontidae) e i plagiaulacidi (Plagiaulacidae).\nI cimolodonti, invece, sembrano essere un gruppo monofiletico. Questi animali erano i multitubercolati pi\u00f9 evoluti, e vissero dal Cretaceo inferiore fino all'Eocene/Oligocene. Vi sono tre principali superfamiglie: i djadochtaterioidi (Djadochtatherioidea), gli ptilodontoidi (Ptilodontoidea) e i teniolabidoidi (Taeniolabidoidea). Altri gruppi \u201cminori\u201d includono i Cimolomyidae, i Kogaionidae, i Microcosmodontidae, il \"gruppo Paracimexomys\" e i generi \"Uzbekbaatar\", \"Viridomys\" e \"Boffius\".\nTassonomia.\nSottoclasse \u2020Allotheria "}
{"id": "1816221", "revid": "1699816", "url": "https://it.wikipedia.org/wiki?curid=1816221", "title": "Zodac", "text": "Zodac \u00e8 un personaggio immaginario creato nel 1981 da Mattel per la linea di giocattoli dei Masters of the Universe (accorciato spesso in M.O.T.U., in italiano \"i dominatori dell'universo\").\nSerie del 1983.\nIl personaggio di Zodac (chiamato anche Zodiak nella serie animata), \u00e8 uno dei primi master immessi sul mercato, e come dimostrato dalla serie televisiva, e dai mini comic allegati alle action figure, uno dei pi\u00f9 potenti in assoluto. La sua effettiva potenza non \u00e8 definibile, anche per via delle sue scarsissime apparizioni, ma dal timore reverenziale che incute negli altri personaggi \u00e8 presumibilmente il pi\u00f9 potente in assoluto (dopo He-Man). \u00c8 anche onnisciente, e quindi a conoscenza della vera identit\u00e0 di He-Man. Tuttavia la sua posizione nell'universo dei Masters rimane sempre piuttosto ambigua. Nella prima commercializzazione della sua action figure, Zodac viene definito \"un rinforzo delle forze del male\". Nei minicomics, il suo ruolo \u00e8 quello di osservatore nella lotta fra il bene e il male, il che lo porta a schierarsi molto raramente, mantenendo prevalentemente una posizione neutrale. Nella serie animata, questa ambiguit\u00e0 viene parzialmente risolta. Infatti nel cartone animato, Zodac, pur continuando a non schierarsi, \u00e8 talvolta una fonte di blando aiuto per He-Man e gli \"eroici guerrieri\", e non viene mai mostrato insieme a Skeletor, leader dei \"guerrieri diabolici\"; per esempio, nell'episodio MU036: Il Seme dell'Universo (\"The Search\"), mette alla prova He-Man, e per farlo d\u00e0 aiuto sia a lui che a Skeletor.\nSerie del 2002.\nNella serie del 2002, Zodac accontenta la necessit\u00e0 di aumentare le diversit\u00e0 razziali, e quindi il suo personaggio \u00e8 di colore, oltre ad avere tatuaggi tribali sulle braccia. Zodac \u00e8 sempre un personaggio potentissimo e neutrale. Tuttavia sembra avere strette connessioni con gli uomini serpente. Costoro infatti uccisero suo fratello Zeelahr, e Zodac ha dedicato la propria intera esistenza nel desiderio di vendetta contro Re Hiss e i suoi sottoposti. Ci\u00f2 inevitabilmente lo rende in qualche modo alleato degli eroici guerrieri, anche se Zodac rifiuta categoricamente qualunque tipo di schieramento o affiliazione."}
{"id": "1816222", "revid": "770634", "url": "https://it.wikipedia.org/wiki?curid=1816222", "title": "Distretto di Fatehgarh Sahib", "text": "Il distretto di Fatehgarh Sahib \u00e8 un distretto del Punjab, in India, di 539.751 abitanti. \u00c8 situato nella divisione di Patiala e il suo capoluogo \u00e8 Fatehgarh Sahib."}
{"id": "1816224", "revid": "287204", "url": "https://it.wikipedia.org/wiki?curid=1816224", "title": "\u00d1usta", "text": "\u00d1usta \u00e8 il titolo attribuito dagli Inca alle principesse di sangue regale.\nSi tratta delle figlie dei sovrani del Cuzco avute dalla Coya o da altre spose di nobile origine. Erano escluse da questo titolo le figlie nate dalle numerose concubine che costituivano l'harem del monarca.\nLe \u00d1usta ricevevano una educazione adeguata ed erano destinate a contrarre matrimonio con i personaggi pi\u00f9 autorevoli dell'impero. Solitamente i loro consorti erano parenti stretti dell'Inca o influenti rappresentanti delle varie famiglie imperiali dette panaca, ma in alcuni limitati casi erano concesse in sposa a dei \"Curaca\" considerati particolarmente\nimportanti.\nAnche il futuro sovrano poteva scegliere tra queste principesse la sua consorte ufficiale e questa regola era divenuta una consuetudine nella tarda et\u00e0 dell'impero.\nDall'esame delle cronache Spagnole si \u00e8 riscontrato che determinate dame sono state nominate talvolta come \u00d1usta, talvolta come Palla e da ci\u00f2 si \u00e8 arguito che il termine \u00d1usta venisse usato soltanto per le fanciulle ancora nubili, mentre dopo il matrimonio, a prescindere dalla loro condizione originaria, le stesse sarebbero state qualificate come Palla, ovvero come nobili signore."}
{"id": "1816225", "revid": "93556", "url": "https://it.wikipedia.org/wiki?curid=1816225", "title": "Distretto di Gurdaspur", "text": "Il distretto di Gurdaspur \u00e8 un distretto del Punjab, in India, di 2.096.889 abitanti. \u00c8 situato nella divisione di Jalandhar e il suo capoluogo \u00e8 Gurdaspur."}
{"id": "1816233", "revid": "14691", "url": "https://it.wikipedia.org/wiki?curid=1816233", "title": "Kali-yuga", "text": ""}
{"id": "1816238", "revid": "93556", "url": "https://it.wikipedia.org/wiki?curid=1816238", "title": "Distretto di Hoshiarpur", "text": "Il distretto di Hoshiarpur \u00e8 un distretto del Punjab, in India, di 1.478.045 abitanti. \u00c8 situato nella divisione di Jalandhar e il suo capoluogo \u00e8 Hoshiarpur."}
{"id": "1816239", "revid": "22356", "url": "https://it.wikipedia.org/wiki?curid=1816239", "title": "Multitubercolati", "text": ""}
{"id": "1816240", "revid": "33689", "url": "https://it.wikipedia.org/wiki?curid=1816240", "title": "Postal (disambigua)", "text": ""}
{"id": "1816242", "revid": "93556", "url": "https://it.wikipedia.org/wiki?curid=1816242", "title": "Distretto di Jalandhar", "text": "Il distretto di Jalandhar \u00e8 un distretto del Punjab, in India, di 1.953.508 abitanti. \u00c8 situato nella divisione di Jalandhar e il suo capoluogo \u00e8 Jalandhar."}
{"id": "1816246", "revid": "287204", "url": "https://it.wikipedia.org/wiki?curid=1816246", "title": "Palla (inca)", "text": "Palla, nobile signora, \u00e8 il termine con cui si distingueva in quechua ogni appartenente femminile alla classe degli Inca.\nErano Palla unicamente le donne nate da un'unione tra appartenenti all'\u00e9lite del Cuzco e soltanto se entrambi i genitori potevano fregiarsi dell'appellativo di Inca e appartenevano ad una delle famiglie nobili dell'impero, dette panaca. \nPare peraltro che questo titolo spettasse soltanto alle donne maritate e, secondo alcuni autori, soltanto a quelle dotate di prole legittima."}
{"id": "1816247", "revid": "93556", "url": "https://it.wikipedia.org/wiki?curid=1816247", "title": "Distretto di Kapurthala", "text": "Il distretto di Kapurthala \u00e8 un distretto del Punjab, in India, di 752.287 abitanti. \u00c8 situato nella divisione di Jalandhar e il suo capoluogo \u00e8 Kapurthala."}
{"id": "1816250", "revid": "22356", "url": "https://it.wikipedia.org/wiki?curid=1816250", "title": "Eutriconodonta", "text": "Gli eutriconodonti (Eutriconodonta) sono un ordine di mammiferi primitivi, considerati stretti parenti degli antenati degli odierni mammiferi. Vissero tra il Triassico superiore e il Cretaceo superiore (tra 215 e 70 milioni di anni fa). Comprendono gran parte delle forme ascritte al vecchio gruppo parafiletico dei triconodonti (Triconodonta).\nMolari a tre punte.\nIl nome di questo gruppo significa \u201cveri denti a tre coni\u201d, e si riferisce alla loro caratteristica fondamentale: i molari degli eutriconodonti, infatti, erano dotati di tre cuspidi allineate longitudinalmente. Questi denti sono molto distintivi, e permettono di riconoscere facilmente i triconodonti all'interno della documentazione fossile sulla base dei soli denti. La morfologia del gruppo segue quella tipica dei mammiferi mesozoici: erano probabilmente piccoli animali pelosi con lunghe code, dalle abitudini probabilmente notturne per nascondersi dai grandi predatori (come i dinosauri) ; si presume che uscissero dalle loro tane dopo il crepuscolo e cacciassero insetti e piccoli rettili. Recenti ritrovamenti in Cina, comunque, suggeriscono che alcuni grandi triconodonti (\"Repenomamus\") potrebbero aver cacciato piccoli dinosauri.\nGeneri.\nAlcuni tra gli eutriconodonti pi\u00f9 noti sono \"Triconodon\" del Giurassico dell'Inghilterra, grande quanto un piccolo gatto, e \"Priacodon\" del Nordamerica. Altre forme note sono \"Gobiconodon\", del Cretaceo inferiore, di dimensioni notevoli per un mammifero del mesozoico, e \"Jeholodens\", i cui resti eccezionalmente conservati hanno mantenuto tracce di pelo.\nClassificazione.\nCladogramma secondo Marisol Montellano, James A. Hopson, James M. Clark (2008) e Thomas Martin &amp; Alexander O. Averianov (2006) per i Klameliidae.\nCladogramma secondo Kielan-Jaworowska, Cifelli &amp; Luo (2004), Gao \"et al.\" (2010) e Thomas Martin &amp; Alexander O. Averianov (2006) per i Klameliidae."}
{"id": "1816251", "revid": "22356", "url": "https://it.wikipedia.org/wiki?curid=1816251", "title": "Jeholodens", "text": ""}
{"id": "1816253", "revid": "339392", "url": "https://it.wikipedia.org/wiki?curid=1816253", "title": "Triconodonti", "text": ""}
{"id": "1816256", "revid": "287204", "url": "https://it.wikipedia.org/wiki?curid=1816256", "title": "Speed badminton", "text": "Lo Speed Badminton, noto anche come Speedminton e Crossminton, \u00e8 una variante dello sport del Badminton che si gioca senza rete.\nStoria.\nLo Speed Badminton \u00e8 stato inventato da un berlinese di nome \"Bill Brandes\" che voleva creare una versione \"outdoor\" del Badminton. Nel Badminton classico, infatti, il volano \u00e8 troppo leggero e risente troppo dei disturbi del vento.\nIl gioco \u00e8 simile al Badminton ma, nel caso dello Speed Badminton, il volano \u00e8 pi\u00f9 pesante e il gioco risulta molto veloce.\nL'inventore inizialmente chiam\u00f2 questo nuovo gioco \"Shuttleball\"; successivamente, nel 2001, il nome \u00e8 stato variato in \"Speed Badminton\" oppure \"Speedminton\".\nIl gioco ha visto una costante crescita di praticanti. Nel 2003 si contavano circa 6.000 giocatori in Germania e nel corso degli anni si \u00e8 sviluppato in molti dei paesi vicini. Nel 2008 il gioco \u00e8 approdato anche in Italia ed a Rimini \u00e8 nata la prima associazione sportiva dedicata a questo sport: Speed Club Rimini.\nA maggio 2008 si \u00e8 svolto il primo Campionato Europeo di Speed Badminton, a Liverpool, Regno Unito.\nCampo e attrezzature da gioco.\nIl campo da Speed Badminton \u00e8 formato da due quadrati di 5,5 metri di lato posizionati a distanza di 12,8 metri l'uno dall'altro.\nIn alternativa pu\u00f2 essere giocato nella met\u00e0 longitudinale di un campo da tennis, comprendendo i corridoi del doppio ed eliminando la rete.\nLe racchette sono simili a quelle adoperate per lo squash ed il volano, denominato speeder, pi\u00f9 pesante di un volano convenzionale, \u00e8 di due tipologie:\nQuest'ultimo \u00e8 stato introdotto di recente, nel 2012.\nRegole del gioco.\nLo scopo del gioco \u00e8 raggiungere il quadrato dell'avversario con lo \"speeder\" (volano). Se lo \"speeder\" cade fuori dal quadrato l'avversario segna un punto. Il set termina quando un giocatore raggiunge i 16 punti con almeno 2 punti di distacco. Si giocano minimo tre set (come per esempio la pallavolo) e si pu\u00f2 arrivare sino al quinto set.\nAd ogni set si cambia campo, ad eccezione dell'eventuale ultimo set, ove si cambia campo non appena un giocatore raggiunge 8 punti."}
{"id": "1816258", "revid": "2145227", "url": "https://it.wikipedia.org/wiki?curid=1816258", "title": "Katharine Mary Drexel", "text": "Biografia.\nKatharine nacque a Filadelfia il 26 novembre 1858, da Francis Anthony Drexel e Hannah Langstroth. Il padre, noto banchiere, rimase vedovo poco tempo dopo la nascita della figlia, e si rispos\u00f2 due anni dopo con Emma Bouvier (antenata di Jaqueline Bouvier, moglie del presidente John Fitzgerald Kennedy). La famiglia Drexel, cattolica, si impegnava nell'assistenza dei diseredati della citt\u00e0.\nCatharine viaggi\u00f2 a lungo, accorgendosi che per i neri e i nativi la fine della schiavit\u00f9, decretata nel 1865, si scontrava con antichi pregiudizi: questi cittadini, ad esempio, erano privi di istruzione scolastica e di adeguata assistenza sanitaria.\nInizi\u00f2 cos\u00ec a realizzare scuole e dispensari medici per gli indiani, riservando per s\u00e9 solo il tempo per le pratiche religiose quotidiane.\nEmma Bouvier mor\u00ec nel 1883, seguita due anni dopo dal marito, e Catharine, insieme alle sorelle Elizabeth e Louise, eredit\u00f2 un enorme patrimonio, col quale prosegu\u00ec la sua opera, avvalendosi della guida spirituale di James O'Connor, vescovo del Nebraska.\nNel 1887 si verific\u00f2 la svolta della sua vita: ricevuta in udienza privata da papa Leone XIII, gli chiese di inviare sacerdoti missionari per le sue scuole.\nIl papa le sugger\u00ec invece di diventare missionaria lei stessa, creando una Congregazione religiosa.\nImpegnatasi subito nel nuovo progetto, nel 1891 prese i voti, fondando poco dopo le Suore del Santissimo Sacramento per gli Indiani e i Negri.\nCon la sua instancabile attivit\u00e0, realizz\u00f2 65 scuole per gli indiani e gli afroamericani, distribuite in 21 stati.\nNel 1925 fond\u00f2 a New Orleans la Xavier University, che per prima accett\u00f2 studenti di colore nel Sud degli Stati Uniti.\nCatharine non si lasci\u00f2 intimorire dalle reazioni ostili, specialmente da parte del Ku Klux Klan, e port\u00f2 avanti la sua opera sfidando intimidazioni e rappresaglie.\nOltre all'istruzione, la Congregazione si impegnava anche nelle visite alle famiglie, agli ospedali e alle prigioni. Le sue consorelle la descrivevano come una manager severa ma amorevole, tanto generosa con gli altri quanto parsimoniosa con s\u00e9 stessa.\nNel 1935 si ammal\u00f2, restando in breve tempo quasi immobile a letto: ne approfitt\u00f2 per realizzare un antico desiderio, sviluppando un'intensa vita contemplativa, in adorazione del Santissimo Sacramento, impegno quotidiano che mantenne fino alla morte, avvenuta il 3 marzo 1955.\nCulto.\nNel 1966 inizi\u00f2 il processo diocesano, che port\u00f2 alla beatificazione nel 1988 e alla successiva canonizzazione nel 2000. La memoria liturgica \u00e8 stata fissata al 3 marzo.\nIl miracolo per la beatificazione.\nPer la beatificazione di Caterina Drexel, la Chiesa cattolica ha riconosciuto come miracolosa la guarigione di Robert Gutherman, nato ad Andalusia, in Pennsylvania, l'11 dicembre 1959, ma cresciuto a Bensalem, a circa un miglio dal convento fondato da suor Caterina Drexel. A quattordici anni cominci\u00f2 ad accusare dolori sempre pi\u00f9 forti all'orecchio destro, in seguito ai quali fu sottoposto a un intervento di mastoidectomia per curare un'otite polipoide. L'intervento riusc\u00ec ma un'infezione aveva distrutto l'incudine ed il martello e Robert perse l'udito dall'orecchio destro. Mentre era ricoverato in ospedale, e le suore del convento pregavano per ottenere l'intercessione di Caterina, durante la notte rifer\u00ec di essersi sentito chiamare per nome da una voce femminile, senza per\u00f2 vedere nessuno. Dimesso il 14 marzo, alla visita di controllo del 1\u00ba aprile i medici constatarono increduli che incudine e martello, che si erano in precedenza polverizzati, si erano ricostituiti integri, e Robert aveva riacquistato l'udito. La Chiesa riconobbe il miracolo e, il 20 novembre 1988, Caterina Drexel fu proclamata beata.\nIl miracolo per la canonizzazione.\nPer la canonizzazione di Caterina, la Chiesa ha riconosciuto come miracolosa la guarigione di Amy Wall. Nata il 9 settembre 1992, nel 1993 le venne diagnosticata una grave ipoacusia bilaterale, che l'aveva resa praticamente sorda.\nLa madre e i due fratellini (il padre era protestante) pregavano ogni sera suor Caterina, e la madre a volte le accarezzava le orecchie con una reliquia della beata.\nNel marzo 1994, mentre si trovava alla scuola per non udenti, Amy riacquist\u00f2 improvvisamente l'udito: i medici dichiararono che la guarigione era inspiegabile per la scienza. Il padre si convert\u00ec al cattolicesimo e, il 1\u00ba ottobre 2000, la beata Caterina Drexel fu proclamata santa."}
{"id": "1816259", "revid": "93556", "url": "https://it.wikipedia.org/wiki?curid=1816259", "title": "Distretto di Ludhiana", "text": "Il distretto di Ludhiana \u00e8 un distretto del Punjab, in India, di 3.030.352 abitanti. \u00c8 situato nella divisione di Patiala e il suo capoluogo \u00e8 Ludhiana."}
{"id": "1816263", "revid": "3831", "url": "https://it.wikipedia.org/wiki?curid=1816263", "title": "MS-DOS 7.10", "text": ""}
{"id": "1816264", "revid": "120474579", "url": "https://it.wikipedia.org/wiki?curid=1816264", "title": "Allotheria", "text": "La sottoclasse Allotheria comprende Mammiferi primitivi vissuti tra il tardo Triassico e il tardo Eocene. Ne fanno parte l'ordine dei Multituberculata e quello degli Haramiyida.\nOrigini.\nMarsh propose nel 1880 l'ordine Allotheria (dal greco antico \"\u1f04\u03bb\u03bb\u03bf\u03c2\" e \"\u03b8\u03b7\u03c1\u03af\u03bf\u03bd\" belva diversa) per collocare due generi databili al Giurassico superiore, \"plagiaulax\" e \"ctenacodon\" conosciute da alcuni resti fossili di mandibole con denti, ed assegn\u00f2 gli allotheria ai \"marsupialia\". Superficialmente le dentature somigliavano a quelle dei roditori, ma i denti riconosciuti come molari erano diversi, coperti da varie cuspidi di altezze differenti, disposte in file longitudinali. In pi\u00f9 i premolari inferiori erano insoliti essendo a forma di lama, rivestite da una serie di creste disposte obliquamente su entrambi i lati labiale e linguale. Quattro anni dopo Cope nomencl\u00f2 i Multituberculata come un sottordine dei marsupialia e vi incluse tre famiglie: Tritylodontidae, Polymastodontidae (= Taeniolabididae), e Plagiaulacidae. Egli stabil\u00ec che i plagiaulacidi erano equivalenti all'\"ordine\" allotheria di Marsh (i Tritylodontidae sono ora riferibili ai Cynodontia [Carroll, 1988], mentre Taeniolabididae e Plagiaulacidae\nsono classificati tra i Multituberculata). Simpson (1929a: 143) elev\u00f2 gli allotheria al rango di sottoclasse, contenente il solo ordine dei multitubercolati.\nStudi successivi.\nIn contrasto con i relativamente meglio conosciuti multitubercolati, furono scoperti alcuni denti databili dal tardo Triassico al Giurassico inferiore dell'Europa centrale con varie cuspidi disposte longitudinalmente, simili a quelle dei multitubercolati ma di altezze variabili. Simpson (1929a) pose due generi provvisti di tali denti in \"Mammalia\" di incerti sottoclasse e ordine. In seguito questi generi furono assegnati alla famiglia Haramiyidae (Simpson, 1947). \nHahn (1973) propose per gli Haramiyidae un sottordine Haramiyoidea entro i Multituberculata e in seguito (Hahn et al., 1989) li elev\u00f2 al rango sistemico degli Haramiyida. Butler e MacIntyre (1994) considerarono gli Haramiyida un gruppo affine ai Multituberculata e li assegnarono ai? Mammalia, Allotheria, ma Butler (2000) attribu\u00ec gli Allotheria ai Mammalia (= Mammaliaformes per alcuni autori).\nBiologia.\nGli Allotheria sono mammiferi in cui generalmente i molariformi superiori e inferiori possiedono due file di cuspidi disposte longitudinalmente, che si serrano in modo tale che le file di cuspidi labiali inferiori combaciano con gli avvallamenti tra le file di cuspidi dei denti superiori (file addizionali si possono sviluppare sui denti della mascella). Tale occlusione \u00e8 bilaterale; il movimento \u00e8 verticale (ortale) o posteriore (palinale), o una combinazione dei due, ma non espressamente trasversale. Sono diversi in struttura e funzioni dagli altri mammiferi primitivi non alloteri, che possiedono una fila di cuspidi serranti unilateralmente con le superfici labiali dei cuspidi opposti, formando questi ultimi una forbice con le superfici linguali dei cuspidi superiori, implicando un movimento trasversale della mandibola."}
{"id": "1816269", "revid": "33277", "url": "https://it.wikipedia.org/wiki?curid=1816269", "title": "Santa Caterina Drexel", "text": ""}
{"id": "1816271", "revid": "93556", "url": "https://it.wikipedia.org/wiki?curid=1816271", "title": "Distretto di Mansa (India)", "text": "Il distretto di Mansa \u00e8 un distretto del Punjab, in India, di 688.630 abitanti. \u00c8 situato nella divisione di Faridkot e il suo capoluogo \u00e8 Mansa."}
{"id": "1816273", "revid": "121033808", "url": "https://it.wikipedia.org/wiki?curid=1816273", "title": "Massacro di Akihabara", "text": "Il venne commesso l'8 giugno 2008 nel quartiere di Akihabara a Tokyo, all'incrocio di due importanti strade, Ch\u016b\u014d-d\u014dri e Kanda My\u014djin-d\u014dri, presso uno dei numerosi centri commerciali di articoli elettronici, videogames e fumetti che sono presenti nel quartiere.\nStoria.\nIn pieno giorno, un uomo alla guida di un furgoncino Isuzu penetr\u00f2 tra la folla di pedoni, travolgendo alcuni passanti. Scese quindi dal veicolo accoltellando chiunque si trovasse sul suo cammino, causando 7 morti, sei uomini e una donna, e 18 feriti. Il venticinquenne Tomohiro Kat\u014d (\"\u52a0\u85e4 \u667a\u5927 ,Kat\u014d Tomohiro\"), sofferente di depressione, probabilmente scaturita per un annunciato licenziamento, fu arrestato con l'accusa di omicidio. Dopo l'attacco furono scoperti dei messaggi su internet dell'aggressore che rivelavano l'intenzione di compiere una strage.\nIl massacro, avvenuto esattamente sette anni dopo la strage di Osaka, nella quale un uomo affetto da squilibri psichici uccise 8 bambini, dest\u00f2 un profondo shock in tutto il Giappone; da numerose parti si sollevarono voci riguardo alla necessit\u00e0 di rivedere le leggi per la detenzione di coltelli simili a quello usato per la strage, in seguito alle affermazioni della stampa locale secondo cui la strage sarebbe stata perpetrata con \"coltelli alla Rambo\" (\"Survival knife\"), quando in realt\u00e0 le armi utilizzate dall'assassino erano uno stiletto e un coltello da cucina."}
{"id": "1816277", "revid": "669954", "url": "https://it.wikipedia.org/wiki?curid=1816277", "title": "Un'estate al mare (brano musicale)", "text": "Un'estate al mare \u00e8 un brano musicale scritto nel 1982 da Franco Battiato per il testo e da Battiato e Giusto Pio per la musica, ed inciso da Giuni Russo.\nIl brano.\nIl brano \u00e8 il pi\u00f9 grande successo discografico di Giuni Russo. Entr\u00f2 in classifica il 7 agosto 1982 per restarci fino al 20 novembre dello stesso anno, salendo di giorno in giorno fino ai vertici della Top Ten.\nIl testo parla di una prostituta che sogna una vacanza al mare e una pausa dalle difficolt\u00e0 della sua vita (\"nelle sere quando c'era freddo si bruciavano le gomme di automobili...\").\nCon questo brano Giuni Russo diede una significativa testimonianza della sua notevole estensione vocale, spaziando dai toni bassi fino all'imitazione del verso dei gabbiani mediante l'emissione di note acutissime. In due parti del brano, inoltre, \u00e8 Franco Battiato stesso a cantare come seconda voce.\nSecondo Mario Luzzatto Fegiz, critico musicale, \nDi \"Un'estate al mare\" esiste anche la versione spagnola dal titolo \"Unas vacaciones\", cantata da Paloma San Basilio. Il brano era stato precedentemente proposto alla stessa Giuni Russo, che lo aveva rifiutato: la traduzione in spagnolo stravolgeva completamente il testo.\nVersioni.\nDi \"Un'estate al mare\" esistono nove differenti versioni, che sono state pubblicate sia su vinile che su CD, e che in ordine cronologico sono:\nCover.\nFra le diverse cover registrate si ricordano almeno:\nDal vivo anche le versioni di Annalisa, Giorgia, DeAm\u00e8, ecc."}
