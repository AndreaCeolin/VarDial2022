{"id": "1915454", "revid": "6923", "url": "https://it.wikipedia.org/wiki?curid=1915454", "title": "Opel CIH Four", "text": "I cosiddetti motori Opel CIH Four sono una grande famiglia di motori a combustione interna per autoveicoli, prodotti dal 1965 al 1995 dalla Casa automobilistica tedesca Opel.\nLa famiglia comprende propulsori sia a ciclo Otto che ciclo Diesel, quindi alimentati a benzina o a gasolio rispettivamente.\nCaratteristiche generali.\nQuesta famiglia di motori nacque per rimpiazzare le versioni di maggiore cubatura dei motori OHV Four di prima generazione. In seguito, per\u00f2, dette origine anche ad unit\u00e0 sensibilmente pi\u00f9 grandi e potenti.\nLa caratteristica principale che distingue questi motori dai loro predecessori sta nel nuovo tipo di distribuzione, non pi\u00f9 ad albero a camme laterale con valvole in testa, bens\u00ec con un asse a camme situato nella testata (da cui la sigla \"CIH\" per l'inglese \"Camshaft In Head\", cio\u00e8 \"albero a camme in testa\") a lato delle valvole stesse, mosse da bilancieri.\nIn generale, le caratteristiche dei motori \"CIH Four\" sono le seguenti:\nPer quanto riguarda la distribuzione, in genere \u00e8 monoalbero a due valvole per cilindro, ad esclusione della variante 24E, un motore da 2,4 litri bialbero a quattro valvole per cilindro. L'alimentazione pu\u00f2 essere a carburatore o ad iniezione, quest'ultima elettronica o meccanica: dipende dalle varianti considerate.\nQuesta serie di motori \u00e8 correlata strettamente con la famiglia CIH Six, che ha debuttato pochissimi mesi dopo e che si distingue in pratica per i due cilindri in pi\u00f9.\nLa totalit\u00e0 dei motori \"CIH Four\", tra benzina e diesel, ricopre un intervallo di comprese tra 1,5 a 2,4 litri, rappresentate da ben dieci cilindrate, ognuna disponibile spesso in pi\u00f9 varianti. Di seguito vengono illustrate le numerose versioni di questa grande famiglia di motori.\nUnit\u00e0 a benzina.\nLe varianti alimentate a benzina di questa famiglia di motori sono state le prime ad essere introdotte nella gamma di autovetture Opel, in concomitanza con il lancio della Opel Rekord B. Furono proposte inizialmente in tre cilindrate, accomunate dal medesimo valore della corsa pari a 69,8 mm, mentre variava l'alesaggio: 82,5\u00a0mm per il motore da 1,5 litri, 88\u00a0mm per quello da 1,7 litri e infine 93\u00a0mm per il pi\u00f9 grande da 1,9 litri. Giunsero poi motori con altre cubature, ottenute variando l'alesaggio oppure la corsa dei cilindri.\nVersione da 1,5 litri.\nIl pi\u00f9 piccolo motore della famiglia \"CIH Four\" \u00e8 stato anche tra i primi tre a debuttare. Questo motore era caratterizzato, come gi\u00e0 indicato, da misure di alesaggio e corsa pari ad 82,5x69,8 mm, per una cilindrata complessiva di 1.492 cm\u00b3. Le varianti proposte sono state due, le cui caratteristiche sono descritte nel paragrafo seguente.\n15N.\nIl motore 15N, il \"CIH Four\" di base da un litro e mezzo, aveva un rapporto di compressione di 8,2:1 ed era in genere alimentato da un carburatore Solex \"35PDSI\", tranne che nel periodo tra il gennaio del 1966 ed il dicembre del 1968, periodo in cui venne montato un carburatore Opel. La potenza massima di questo propulsore era inizialmente di 60 CV a 4800 giri/min, ma dal 1966 scese a 58\u00a0CV, sempre al medesimo regime, mentre dal gennaio 1969 torn\u00f2 a 60\u00a0CV, ma erogati a 5200 giri/min. Quanto alla coppia massima, inizialmente essa era di 105 N\u00b7m costanti tra 2800 e 3600 giri/min, ma dal gennaio 1966 il motore pot\u00e9 erogare lo stesso valore massimo gi\u00e0 a 2500 giri/min. Il motore \"15N\" \u00e8 stato montato su:\n15S.\nQuesta era una variante leggermente pi\u00f9 potente della precedente. Introdotta nel 1967, era caratterizzata da una potenza massima di 65\u00a0CV ed \u00e8 stata montata sulla Opel Kadett B 1.5 (1967-70), un modello destinato solo ad alcuni mercati, come quello svedese e quello austriaco, oppure anche per la Olympia A prevista per il mercato statunitense.\nVersione da 1,6 litri.\nIl motore \"CIH Four\" da 1,6 litri \u00e8 stato introdotto nel 1970 con il lancio dei modelli Ascona A e Manta A. Obiettivo di tale motore era anche quello di sostituire la versione da 1,5 litri vista in precedenza, rispetto alla quale varia la misura dell'alesaggio, portato da 82,5 ad 85\u00a0mm, per una cilindrata risultante di 1.584 cc. Il motore \"CIH Four\" da 1,6 litri \u00e8 stato proposto in tre varianti, descritte di seguito.\n16N.\nLa variante meno potente \u00e8 la 16N, alimentata tramite un carburatore Solex \"35 PDSI\" ed con un rapporto di compressione inizialmente pari ad 8,2:1. La potenza massima raggiungeva cos\u00ec un valore di 68\u00a0CV a 5200 giri/min, con un picco di coppia di 110 N\u00b7m a 3400 giri/min. Successivamente, a partire dall'inizio del 1975, tale motore ha subito un ridimensionamento prestazionale, ottenuto abbassando il rapporto di compressione ad 8:1. In questo modo la potenza massima scese a 60\u00a0CV a 5000 giri/min, con una coppia massima di 105 N\u00b7m costanti tra 3000 e 3400 giri/min.\nQuesto motore \u00e8 stato montato su:\n16S.\nQuesto motore \u00e8 una variante un po' pi\u00f9 potente del \"16N\" e come quest'ultimo ha esordito nel 1970. Grazie al rapporto di compressione, inizialmente portato a 9,5:1, e ad un pi\u00f9 prestante carburatore Solex \"32 DIDTA-4\", la potenza massima raggiungeva 80\u00a0CV a 5200 giri/min, con una coppia massima di 120 N\u00b7m a 3400 giri/min. Anche questo motore, a partire dal 1975, ha subito un lieve calo di prestazioni: il rapporto di compressione \u00e8 stato ridotto ad 8,8:1 e la potenza massima raggiungeva cos\u00ec 75\u00a0CV a 5000 giri/min, mentre la coppia massima si fermava a 117 N\u00b7m fra 3000 e 3400 giri/min. Altre sottovarianti posteriori al 1975 avevano la medesima coppia massima, ma a 3800 giri/min, mentre altre ancora raggiungevano 115 N\u00b7m. \nQuesto motore ha trovato applicazione su:\nA16S.\nConcepito e utilizzato solo per alcuni mercati specifici, tale motore \u00e8 in pratica una versione depotenziata del \"16S\" post-1975. Stesso rapporto di compressione e stesso carburatore, ma potenza massima di 69\u00a0CV a 5000 giri/min e coppia massima di 113 N\u00b7m fra 3400 e 3800 giri/min. Le applicazioni di questo motore comprendono le Opel \"Ascona B\", \"Manta B\" e \"Kadett C\".\nVersione da 1,7 litri.\nCome gi\u00e0 sottolineato, i motori \"CIH Four\" hanno esordito nel 1965 in tre livelli di cilindrata, dei quali l'intermedio era costituito dal motore da 1,7 litri. Dal punto di vista dimensionale, quest'ultimo condivideva con gli altri due la misura della corsa di 69,8\u00a0mm, mentre l'alesaggio era di 88\u00a0mm, per una cilindrata totale di 1.698 cc. I \"mille e sette\" \"CIH Four\" erano alimentati a carburatore e furono proposti in due varianti.\n17N.\nLa variante pi\u00f9 tranquilla era caratterizzata da un rapporto di compressione inizialmente impostato ad 8,2:1, mentre il carburatore era un Opel \"Carter 36\". La potenza massima erogabile era di 60\u00a0CV a 4600 giri/min, con una coppia massima pari a 118 N\u00b7m a 2300 giri/min. A partire dal gennaio 1969 venne montato un nuovo carburatore, un Solex \"35 PDSI\", grazie al quale la potenza massima crebbe fino a 66\u00a0CV a 4600 giri/min. Leggermente migliore fu anche l'erogazione della coppia motrice, il cui valore massimo sal\u00ec a 120 N\u00b7m a 2550 giri/min (2000 giri/min su alcune applicazioni). Ma a partire dal mese di marzo del 1975, la potenza torn\u00f2 a 60\u00a0CV a causa di un aggiornamento consistente nella diminuzione del rapporto di compressione da 8,2 ad 8:1. Anche la coppia massima accus\u00f2 un calo, scendendo fino a 114 N\u00b7m a 2200 giri/min.\nIl motore 17N \u00e8 stato l'ultimo \"CIH\" da 1,7 litri ad essere stato tolto di produzione ed \u00e8 stato montato su:\n17S.\nLa sigla 17S identifica la variante pi\u00f9 brillante tra i due \"mille e sette\" \"CIH Four\". La caratteristica distintiva di rilievo stava nel rapporto di compressione, che in questo caso era pari ad 8,8:1, mentre il carburatore impiegato era un Solex \"35 PDSI\". La potenza massima raggiungeva cos\u00ec un valore massimo di 75\u00a0CV a 5200 giri/min, con una coppia massima di 130 N\u00b7m a 2700 giri/min. Nel 1972 il motore venne sottoposto ad alcuni aggiornamenti, consistenti in un nuovo carburatore, un Solex \"32 DIDTA\", e nell'innalzamento del rapporto di compressione a 9,8:1. La potenza massima crebbe quindi fino ad 83\u00a0CV, con un picco di coppia pari a 130 N\u00b7m costanti tra 2600 e 3800 giri/min.\nQuesto motore ha trovato applicazione su:\nVersione da 1,9 litri.\nCome gi\u00e0 accennato, il motore da 1,9 litri \u00e8 stato presente fin dal debutto della famiglia \"CIH\". Le misure di alesaggio e corsa erano di 93x69,8\u00a0mm e la cilindrata totale raggiungeva cos\u00ec 1.897 cc. A differenza dei motori \"CIH\" di cilindrata minore, quello da 1,9 litri ha avuto anche una variante ad iniezione elettronica. Nel complesso \u00e8 stato proposto in ben sette versioni, il numero maggiore nell'intera famiglia dei motori Opel \"CIH\". Le versioni pi\u00f9 potenti sono state impiegate con un certo successo anche per scopi agonistici.\nDi seguito ecco una descrizione delle sei varianti.\n19S.\nLa prima variante in ordine cronologico \u00e8 stata la 19S, caratterizzata inizialmente da un rapporto di compressione di 9:1 ed alimentata da un carburatore Solex di modello differente a seconda della vettura su cui il motore doveva essere montato. La potenza massima erogata era di 90\u00a0CV a 5100 giri/min, mentre la coppia massima, inizialmente di 140 N\u00b7m tra 2500 e 3100 giri/min, \u00e8 stata portata dopo meno di due anni a 149 N\u00b7m a 2800 giri/min. Nel 1975, l'adozione di un carburatore Zenith \"35/40 INAT\" non ha comportato variazioni dei valori caratteristici di erogazione del motore. Il motore \"19S\" \u00e8 stato montato su:\n19HL.\nIl motore 19HL \u00e8 stato introdotto circa due anni dopo il debutto dei primi motori \"CIH\". La sigla \"HL\" in tedesco sta per \"Hoch Leistung\", che significa \"alte prestazioni\". Qui il rapporto di compressione \u00e8 stato portato a 9,5:1 e sono stati montati due carburatori doppio corpo Weber \"40 DFO\", per il raggiungimento di una potenza massima di 106\u00a0CV a 5600 giri/min e di una coppia massima di 160 N\u00b7m a 3650 giri/min. Questo motore \u00e8 stato montato su un unico modello, la \"Opel Rekord C Sprint\" (1967-71).\n19SH.\nQuesto motore \u00e8 stato introdotto all'inizio del 1972 ed era caratterizzato da un rapporto di compressione di 9,8:1. L'alimentazione era affidata ad un carburatore Zenith \"35/40 INAT\". In questo modo la potenza massima raggiungeva 97\u00a0CV a 5200 giri/min, mentre la coppia massima era di 150 N\u00b7m a 3800 giri/min. A partire dall'inizio del 1975, quasi alla fine della sua carriera, questo motore ha subito un leggero calo di prestazioni, erogando 90\u00a0CV a 4800 giri/min, con 148 N\u00b7m di coppia massima sempre a 3800 giri/min. Questo motore \u00e8 stato montato su:\n19E.\nIl motore 19E \u00e8 il pi\u00f9 significativo tra i pari cilindrata \"CIH\", perch\u00e9 \u00e8 l'unico tra essi ad adottare la soluzione, allora assai moderna, dell'alimentazione ad iniezione elettronica. Questa era affidata infatti ad una centralina Bosch L-Jetronic. Inoltre, grazie ad un rapporto di compressione di 9,2:1, raggiungeva una potenza massima di 105\u00a0CV a 5400 giri/min, con un picco di coppia motrice pari a 152 N\u00b7m tra 3400 e 4600 giri/min.\nQuesto motore \u00e8 stato montato su:\n19N.\nTra le ultime ad essere introdotte, questa variante era caratterizzata da un rapporto di compressione di 7,9:1 ed un carburatore Solex \"35 PDSI\". Raggiungeva la potenza massima di 75\u00a0CV a 4800 giri/min e una coppia con 135 N\u00b7m di valore massimo distribuiti uniformemente tra 2200 e 3400 giri/min. Questo motore \u00e8 stato montato su:\nA19N.\nL'unit\u00e0 \"A19N\" \u00e8 in sostanza una sottovariante, pensata solo per alcuni mercati, del \"19N\". Il suo rapporto di compressione rimaneva di 7,9:1, come nel motore \"19N\", cos\u00ec come il carburatore, un Solex \"35 PDSI\". La potenza, per\u00f2, era limitata a 69\u00a0CV a 4800 giri/min, mentre la coppia massima era di 130 N\u00b7m tra 2200 e 3000 giri/min. Questo motore ha trovato applicazione sulle \"Opel Rekord E 1.9\" destinate ad alcuni mercati.\nS19S.\nAnche questo motore, come il \"A19N\", \u00e8 poco diffuso e destinato solo ad alcuni mercati. Con un rapporto di compressione di 8,8:1 e l'utilizzo di un carburatore Zenith \"35/40 INAT\", la potenza raggiungeva un valore massimo di 88\u00a0CV a 4800 giri/min, con una coppia motrice di 145 N\u00b7m tra 2600 e 3800 giri/min.\nQuesto motore \u00e8 stato montato su alcune versioni di \"Opel Ascona B\" e \"Manta B\".\nVersione da 2 litri.\nIl motore \"CIH Four\" da 2 litri derivava direttamente dalla versione da 1,9 litri, rispetto alla quale era stato aumentato l'alesaggio, passato da 93 a 95\u00a0mm. Invariata la corsa, ferma a 69,8\u00a0mm. La cilindrata, in questo modo, crebbe da 1.897 a 1.979 cc. Generalmente era alimentato a carburatore, ma il 2 litri \"CIH Four\" divenne famoso soprattutto per le prestazioni di cui erano capaci le versioni ad iniezione elettronica. Le varianti da 2 litri, sia a carburatore che ad iniezione, hanno equipaggiato prevalentemente modelli Opel di fascia alta o medio-alta, anche se divenne famosa pure la \"Kadett C 2.0 GT/E\", versione di punta delle nota vettura di fascia medio-bassa. \nLa versione da 2 litri \u00e8 stata proposta in quattro varianti fondamentali, descritte di seguito.\n20S.\nIl primo 2 litri \"CIH Four\" a debuttare \u00e8 stato il 20S, introdotto al posto dell'unit\u00e0 \"19SH\", che solo pochi mesi prima aveva subito un calo di prestazioni a causa delle imposizioni dettate dalla crisi petrolifera in corso. Nella seconda met\u00e0 del 1975, infatti, il nuovo 2 litri entra ad equipaggiare alcuni modelli Opel. Esso era caratterizzato da un rapporto di compressione di 9:1. Inizialmente era dotato di un carburatore Zenith \"35/40 INAT\", ma in seguito si opt\u00f2 per un carburatore GMF \"Varajet II\". In ogni caso, le prestazioni erano pressoch\u00e9 coincidenti. La potenza massima raggiunta da questa variante motoristica era di 100\u00a0CV a 5200 giri/min o a 5400 giri/min a seconda delle applicazioni. Pochissime differenze anche per la coppia motrice, il cui valore massimo raggiungeva 153 N\u00b7m a 3800 giri/min, 158 N\u00b7m fra 3400 e 3800 giri/min oppure 165 N\u00b7m a 3600 giri/min, a seconda del modello su cui il motore era montato.\nIl motore \"20S\" ha trovato applicazione su:\n20E.\nLa sigla 20E cela la prima delle varianti ad iniezione del 2 litri \"CIH Four\". La novit\u00e0 pi\u00f9 significativa stava appunto nell'alimentazione ad iniezione, in questo caso affidata ad una centralina \"Bosch L-Jetronic\" (\"LE-Jetronic\" a partire dal 1982), mentre il rapporto di compressione in questo motore era di 9,4:1. La potenza massima raggiungeva cos\u00ec 110\u00a0CV a 5400 giri/min, con una coppia massima di 162 N\u00b7m a 3000 o 3400 giri/min.\nIntrodotto nel 1977, il motore \"20E\" \u00e8 stato montato su:\n20EH.\nIl motore 20EH \u00e8 una variante leggermente pi\u00f9 sportiva del motore \"20E\". Il motore \"20EH\" \u00e8 stato montato unicamente sulle \"Opel Kadett 2.0 GT/E\" (1977-79) e sulle \"Opel Monza 2.0E\" prodotte fra il 1983 e il 1984. Il rapporto di compressione ed il sistema di alimentazione erano identici a quelli dell'unit\u00e0 \"20E\", ma la potenza \u00e8 stata comunque portata a 115\u00a0CV di valore massimo ottenuti a 5600 giri/min, con un picco di coppia di 162 N\u00b7m a 3000 giri/min.\n20N.\nQuesto motore \u00e8 la variante meno potente delle quattro. Caratterizzato da un rapporto di compressione di 8:1 ed alimentato da un carburatore GMF \"Varajet II\", sviluppava una potenza massima di 90\u00a0CV a 5200 giri/min, mentre la coppia massima era di 145 N\u00b7m fra 3000 e 3800 giri/min. Questo motore ha trovato applicazione su:\nAltre varianti.\nDel 2 litri \"CIH\" sono esistite anche due varianti derivate dalle unit\u00e0 \"20S\" e \"20E\", ma leggermente depotenziate (5\u00a0CV in meno per ognuna). Tali varianti, denominate rispettivamente S20S ed S20E, sono state utilizzate solo per alcuni mercati e montate su alcuni modelli di \"Opel Ascona B\", \"Manta B\" e \"Rekord E\".\nVersione da 2,2 litri.\nIl motore \"CIH Four\" da 2,2 litri ha debuttato nel 1984, a quasi vent'anni dall'introduzione del primo motore appartenente a tale famiglia. Esso non va assolutamente confuso con il 2,2 litri Opel introdotto nel 1965, poich\u00e9 quest'ultimo aveva sei cilindri e apparteneva alla famiglia \"CIH Six\". Il nuovo 2,2 litri, invece, nacque sulla base del 2 litri \"CIH Four\" illustrato poco sopra. A partire da tale motore, \u00e8 stata allungata la corsa, che \u00e8 passata da 69,8 a 77,5\u00a0mm, mentre invariato \u00e8 rimasto l'alesaggio (95\u00a0mm). In questo modo la cilindrata totale ha raggiunto 2.197 cc. Il motore \"CIH Four\" da 2,2 litri \u00e8 stato proposto in due varianti, entrambe alimentate ad iniezione elettronica Bosch LE-Jetronic. Si tratta di un motore utilizzato unicamente sui modelli Opel di fascia alta.\nUna delle due varianti, nota con la sigla S22E, \u00e8 stata utilizzata solo in alcuni mercati e riveste scarsa importanza, mentre l'altra era decisamente pi\u00f9 conosciuta e viene pertanto descritta di seguito.\n22E.\nQuesta variante era caratterizzata da un rapporto di compressione di 9,4:1. La potenza massima raggiungeva 115\u00a0CV a 4800 giri/min, mentre la coppia massima raggiungeva 182 N\u00b7m a 2600 giri/min. Tale motore \u00e8 stato montato su:\nVersione da 2,4 litri.\nIl motore \"CIH\" da 2,4 litri \u00e8 stato introdotto nel 1979, cinque anni prima del motore da 2,2 litri appena visto. Con quest'ultimo condivide la sua diretta discendenza dal 2 litri \"CIH\", di cui entrambi mantenevano l'alesaggio di 95\u00a0mm. La differenza stava nella misura della corsa, sensibilmente maggiore e passata da 69,8 ad 85\u00a0mm. Come risultato la cilindrata pass\u00f2 a 2.410 cc. Questa cilindrata \u00e8 stata utilizzata nelle due varianti descritte di seguito, molto diverse tra loro per caratteristiche tecniche e destinazione d'uso, peraltro nate a quasi dieci anni l'una dall'altra.\n24E.\nIl motore Opel \"CIH\" 24E \u00e8 noto agli appassionati sportivi per essere stato impiegato su due modelli significativi nella produzione automobilistica Opel a cavallo dei primi anni ottanta, vale a dire la \"Opel Ascona B 400\" (1979-81) e la \"Opel Manta B 400\" (1981-84), due modelli che, appositamente elaborati, furono impiegati nei rally con successo.\nQuesto motore era caratterizzato da un rapporto di compressione pari a 9,7:1 e l'alimentazione era ad iniezione elettronica; sulla \"Ascona 400\" la centralina era una Bosch \"L-Jetronic\", mentre sulla \"Manta 400\" era una Bosch \"LE-Jetronic\". Ma la caratteristica saliente di questo motore, che lo distingue da tutti gli altri della famiglia \"CIH Four\", \u00e8 la distribuzione bialbero a quattro valvole per cilindro mosse da bilancieri. La potenza massima nelle vetture omologate per uso stradale era di 144\u00a0CV a 5200 giri/min, con un picco di coppia pari a 210 N\u00b7m a 3800 giri/min.\nC24NE.\nNel 1988 viene offerto sull'Opel Omega questo nuovo motore, che pur avendo la medesima cilindrata (nonch\u00e9 alesaggio e corsa) dell'unit\u00e0 \"24E\", presentava caratteristiche assai diverse, non avendo alcuna finalit\u00e0 sportiva: cambiava infatti la testata, non pi\u00f9 a quattro valvole per cilindro ma a due e con un solo asse a camme in testa con bilancieri anzich\u00e9 due. Diversi erano anche la centralina dell'impianto di iniezione elettronica, una Bosch \"Motronic M1.5\", nonch\u00e9 il rapporto di compressione, sceso a 9,2:1. La potenza massima era di 125\u00a0CV a 4800 giri/min, mentre la coppia massima raggiungeva 194 N\u00b7m tra 2400 e 2600 giri/min.\nQuesto motore \u00e8 stato l'ultimo della famiglia \"CIH Four\" a benzina ad uscire di produzione ed \u00e8 stato montato su:\nUnit\u00e0 a gasolio.\nI motori \"CIH Four\" a gasolio sono comparsi negli anni settanta, diffondendosi ulteriormente nel decennio seguente. Sono stati tutti impiegati su vetture di fascia alta o medio-alta e, come era prassi in quel periodo, erano concepiti per garantire consumi ridotti e lunga durata, passando in secondo piano le prestazioni. I motori \"CIH Four\" a gasolio furono proposti in tre cilindrate, elencate di seguito.\nVersione da 2 litri.\nIl 2 litri cominci\u00f2 a diffondersi solo alla fine degli anni settanta, ma in alcuni mercati, tra cui quello italiano, era gi\u00e0 presente fin dal 1974. \u00c8 stato in quell'anno, infatti, che il 2 litri diesel \"CIH Four\" della Opel ha debuttato. Questo motore \u00e8 nato riducendo l'alesaggio dell'unit\u00e0 a gasolio da 2,1 litri (descritta pi\u00f9 avanti) da 88 ad 86,5\u00a0mm. Esso aveva quindi misure di alesaggio e corsa pari ad 86,5x85\u00a0mm, per una cilindrata totale di 1.998 cc. \u00c8 esistito solo in forma aspirata ed in una sola variante, siglata 20D, il cui rapporto di compressione era pari a 22:1. L'alimentazione era invece ad iniezione Bosch. La potenza massima erogata da questo propulsore era di 57\u00a0CV a 4400 giri/min, mentre la coppia massima era di 117 N\u00b7m fra 2000 e 2200 giri/min.\nQuesto motore \u00e8 stato montato su:\nVersione da 2,1 litri.\nIl motore \"CIH Four\" diesel da 2,1 litri \u00e8 stato proposto nel 1972 come motorizzazione a gasolio nella gamma della \"Opel Rekord D\". Questo motore ha l'importanza storica di sancire il debutto della Casa di R\u00fcsselsheim nella produzione dei motori diesel ed aveva dimensioni di alesaggio e corsa pari ad 88x85\u00a0mm (l'alesaggio era quindi lo stesso delle unit\u00e0 da 1,7 litri), per una cilindrata di 2.068 cc. Esso \u00e8 stato proposto solo in configurazione aspirata ed in una sola variante, siglata 21D. In tale motore il rapporto di compressione ed il sistema di alimentazione ad iniezione erano gli stessi che in seguito sarebbero stati trasferiti sull'unit\u00e0 \"20D\" gi\u00e0 descritta. Erano diverse, sebbene di poco, le prestazioni fondamentali: il motore \"21D\" era in grado di erogare una potenza massima di 60\u00a0CV a 4400 giri/min, con una coppia massima di 120 N\u00b7m a 2500 giri/min. Esso \u00e8 stato montato su:\nVersione da 2,3 litri.\nIl motore da 2,3 litri \"CIH Four\" a gasolio \u00e8 stato introdotto nel 1979 e negli anni ottanta fin\u00ec per divenire un punto fermo della produzione automobilistica Opel per quanto riguarda i modelli a gasolio di fascia alta.\nQuesto motore \u00e8 nato dalla rialesatura del motore diesel da 2,1 litri, che andava peraltro a sostituire. L'alesaggio fu portato infatti da 88 a 92\u00a0mm, mentre la corsa rimase invariata ad 85\u00a0mm. Come conseguenza di ci\u00f2 la cilindrata sal\u00ec a 2.260 cc. A differenza delle altre due versioni \"CIH Four\" a gasolio, questa \u00e8 stata proposta in pi\u00f9 varianti, anche sovralimentate. Queste ultime, tra l'altro, furono proposte sia in versione turbocompressa che nella rarissima configurazione \"comprex\".\nDi seguito vengono illustrate le varianti della versione da 2,3 litri.\n23D.\nCon questa sigla viene indicata la variante di debutto del motore diesel da 2,3 litri. Si tratta di un motore aspirato con rapporto di compressione pari a 22:1 ed alimentazione ad iniezione Bosch. Vennero quindi riprese alcune soluzioni dal precedente aspirato da 2,1 litri. La potenza massima erogata da questo propulsore era di 65\u00a0CV a 4200 giri/min, con una coppia massima di 127 N\u00b7m a 2500 giri/min. Questo motore \u00e8 stato montato sulle \"Opel Rekord E 2.3 D\" prodotte dal 1979 al 1986.\n23DK.\nQuesta variante \u00e8 stata proposta per un arco di tempo breve, dal 1984 al 1986. Si tratta di una variante sovralimentata non tramite il classico turbocompressore, bens\u00ec tramite un dispositivo denominato \"comprex\", che ha trovato qualche sporadica applicazione proprio negli anni ottanta del secolo scorso. Il rapporto di compressione era di 23:1 e l'alimentazione era sempre ad iniezione Bosch.\nLa potenza massima raggiunta da questo motore era di 95\u00a0CV a 4200 giri/min, con un picco di coppia pari a 195 N\u00b7m a 2200 giri/min. Questo motore \u00e8 stato montato unicamente sulle \"Opel Senator A 2.3 Comprex D\" prodotte appunto tra il 1984 ed il 1986.\n23DT.\nAnche questa variante \u00e8 stata introdotta nel 1984 ed anche questa era sovralimentata, ma a differenza dell'unit\u00e0 \"23DK\", questa utilizzava il classico turbocompressore. A questo proposito va detto che il \"23DT\" segna l'esordio della Opel nel campo dei motori turbodiesel. In questa variante il rapporto di compressione \u00e8 di 23:1, come nel caso della variante \"comprex\" e identico \u00e8 anche il sistema di iniezione. Il turbocompressore utilizzato era un KKK K24.\nLa potenza massima raggiungeva 85\u00a0CV a 4200 giri/min, mentre la coppia massima era di 192 N\u00b7m tra 2200 e 2400 giri/min. Questo motore ha trovato applicazione su:\n23YD.\nQuesta variante \u00e8 una nuova configurazione aspirata introdotta nel settembre 1986, pochissimi mesi dopo il lancio della \"Opel Omega A\", per la quale fu realizzato tale motore. Rispetto al precedente aspirato \"23D\" \u00e8 stato innalzato il rapporto di compressione, portato da 22 a 23:1, mentre \u00e8 rimasto invariato il sistema di iniezione. La potenza massima erogata \u00e8 salita cos\u00ec da 65 a 73\u00a0CV a 4400 giri/min, con una coppia massima di 138 N\u00b7m a 2400 giri/min. Dal 1989 il motore ha usufruito del dispositivo catalizzatore. \nIl motore \"23D\" \u00e8 stato montato sulla \"Opel Omega A 2.3 D\" (1986-93).\n23YDT.\nDietro questa sigla si cela un nuovo 2,3 litri turbodiesel, frutto di un lieve aggiornamento del precedente \"23DT\". Rispetto a quest'ultimo, il nuovo motore non presentava grosse novit\u00e0, ma erogava comunque alcuni\u00a0CV in pi\u00f9, giungendo a 90\u00a0CV a 4200 giri/min e raggiungendo una coppia massima di 190 N\u00b7m a 2200 giri/min, appena inferiore a quella del motore \"23DT\".\nIl motore 23YDT \u00e8 tato montato sulle \"Opel Omega A 2.3 TD\" prodotte dal 1986 al 1988.\n23DTR.\nQuesta \u00e8 la sigla dell'ultimo motore \"CIH Four\" a gasolio prodotto dalla Opel. Esso consiste in un aggiornamento dell'unit\u00e0 \"23YDT\" che andava a sostituire a partire dall'agosto del 1988. Rispetto alla precedente versione, cambiava il turbocompressore, sempre un KKK, ma di un altro modello, il \"K14\" (al posto del \"K24\"). Questo motore erogava una potenza massima di 100\u00a0CV a 4200 giri/min ed \u00e8 stato montato sui seguenti modelli:\nMentre nel primo modello la coppia massima era di 218 N\u00b7m tra 2000 e 2200 giri/min, nel secondo era appena inferiore: 215 N\u00b7m a 2200 giri/min."}
{"id": "1915460", "revid": "599013", "url": "https://it.wikipedia.org/wiki?curid=1915460", "title": "Aaron Williams", "text": "Carriera.\nDopo aver giocato a livello universitario con la Xavier University non viene scelto da nessuna franchigia NBA. Quindi accetta di giocare in Italia nel campionato 1993-1994 con la Teorematour Milano. Dopo poche partite in Italia, torna negli USA e inizia la sua carriera NBA che lo porta a giocare per numerose squadre: Utah Jazz, Milwaukee Bucks, Denver Nuggets, Vancouver Grizzlies (ora Memphis Grizzlies), Seattle SuperSonics, Washington Wizards, New Jersey Nets, Toronto Raptors, New Orleans Hornets e Los Angeles Clippers.\nNella stagione 2000-01 ha la sua migliore stagione giocando tutte le 82 partite raggiungendo 10,1 punti e 7,2 rimbalzi di media ad incontro. In quella stessa stagione risulta essere il leader assoluto NBA per falli commessi: 319 (media 3,89 ad incontro).\nCon i New Jersey Nets disputa due Finali NBA nelle stagioni 2001-02 e 2002-03, entrambe perdute.\nIl 17 dicembre 2004 passa ai Toronto Raptors nell'ambito dell'affare che porta in maglia Nets Vince Carter.\nIl 31 luglio 2006 firma un contratto con i Los Angeles Clippers. Il 28 marzo 2008, dopo essere stato poco utilizzato nelle ultime due stagioni, viene tagliato dai Clippers."}
{"id": "1915461", "revid": "281901", "url": "https://it.wikipedia.org/wiki?curid=1915461", "title": "Macrobentos", "text": ""}
{"id": "1915465", "revid": "247222", "url": "https://it.wikipedia.org/wiki?curid=1915465", "title": "Aston Villa Football Club 2000-2001", "text": "Questa voce raccoglie le informazioni riguardanti l'Aston Villa Football Club nelle competizioni ufficiali della stagione 2000-2001."}
{"id": "1915467", "revid": "287204", "url": "https://it.wikipedia.org/wiki?curid=1915467", "title": "Pamela Rota", "text": "Biografia.\nInizia la carriera di modella a 21 anni, lavorando in Giappone, Corea, Europa e Stati Uniti e girando numerosi spot pubblicitari per la televisione, come quello di \"Calzedonia\", del quale \u00e8 testimonial.\nConduce su LA7, affiancata da Francesco Mandelli e con la partecipazione straordinaria di Rocco Barbaro, \"Spottambuli\", un programma dedicato agli spot pi\u00f9 artistici e interessanti provenienti da tutto il mondo.\nNell'autunno-inverno dello stesso anno presenta su All Music la \"Classifica Ufficiale M2O\" \"All Music Show\". Nel 2007 \u00e8 ancora una dei conduttori di punta di All Music, conduce programmi su Sky Italia.\nNel 2011, dopo essersi allontanata dal mondo televisivo, si dedica professionalmente alla sua passione per la pittura, esponendo le sue opere in tutto il mondo. Nota influencer, produce due linee di accessori di moda, Loomloom e Warloom."}
{"id": "1915470", "revid": "298229", "url": "https://it.wikipedia.org/wiki?curid=1915470", "title": "Stefano Carozzo", "text": "Biografia.\nCresciuto nella societ\u00e0 del C.S. Leonpalcaldo Savona sotto la guida del tecnico Sergio Nasoni, Carozzo ha come miglior risultato individuale il primo posto nella classifica finale della Coppa del Mondo di scherma 2004-2005, oltre ad un bronzo conquistato ai mondiali juniores del 1999.\nNella prova a squadre ha invece ottenuto due terzi posti agli europei di Smirne 2006 e di Kiev 2008 ed un secondo posto al Campionato mondiale di scherma 2007 di San Pietroburgo. All'Olimpiade di Pechino 2008 ha partecipato come riserva alla prova a squadre dove ha ottenuto il bronzo, entrando nell'ultimo assalto della finale 3-4\u00ba posto per sostituire il campione olimpico Tagliarol che si era infortunato."}
{"id": "1915476", "revid": "1305772", "url": "https://it.wikipedia.org/wiki?curid=1915476", "title": "Birdman (rapper)", "text": " In precedenza era conosciuto anche come B-32. \u00c8 il cofondatore della Cash Money Records e met\u00e0 del duo Big Tymers. Oltre alle pubblicazioni con i Big Tymers e da solista, Birdman ha registrato un album in collaborazione, oltre che numerosi brani, con Lil Wayne. Secondo la rivista \"Forbes\", ha guadagnato circa quindici milioni di dollari da maggio 2010 a maggio 2011 con un patrimonio netto stimato in oltre $ 100 milioni nel 2011.\nBirdman si reputa il padre adottivo di Lil Wayne, non dal punto di vista biologico, ma emotivo.\nBiografia.\nBryan Christopher Brooks \u00e8 nato il 15 febbraio 1969 al Charity Hospital di New Orleans da Johnnie Williams e Gladys Brooks. Per quasi un mese dalla sua nascita non ha avuto un nome, ed \u00e8 stato soprannominato semplicemente \"Baby\", soprannome che mantiene fino ai giorni nostri. Il padre non ha firmato il certificato di nascita, il che ha portato Bryan a prendere il cognome di sua madre. Brooks e la sua famiglia vivevano sopra a un bar di propriet\u00e0 del padre. Sua madre, Gladys, si ammal\u00f2 e mor\u00ec nel 1975 quando lui aveva cinque anni . Dopo la morte della madre, Birdman e i suoi fratelli Kim, Ronald e Ray furono accolti dallo zio e trascorsero tre anni a Prince George, nella Columbia Britannica, seguiti da due anni di affido a New Orleans. Dopo che il padre Johnnie venne a sapere che i figli erano stati adottati, a met\u00e0 degli anni '70 ebbe luogo una lunga battaglia legale che gli permise di ottenere la piena custodia dei figli; in seguito a ci\u00f2 Bryan prese il cognome di suo padre . Williams e il suo fratellastro Wise iniziarono a commettere rapine e vendettero eroina prima di essere arrestati all'et\u00e0 di 16 anni. A 18 anni, entrambi furono nuovamente arrestati per possesso di droga e condannati a tre anni di detenzione nel centro correttivo di Elayn Hunt. Dopo 18 mesi venne assolto da ogni accusa .\nCarriera.\nAgli inizi degli anni novanta due fratelli, Bryan \"Baby\" e Ronald \"Slim\" Williams fondarono la Cash Money Records, etichetta che dal 1990 al 1995 si fece un nome dando voce a molti artisti della scena di New Orleans come Mannie Fresh (deejay gi\u00e0 famoso per lavori antecedenti con il rapper Gregory D), gli U.N.L.V. e molti altri, riscontrando un buon successo in Louisiana. \u00c8 nel 1993 che Baby, a quei tempi conosciuto come B-32, (\"Baby with the 32 Golds\") pubblic\u00f2 il suo primo album indipendente intitolato \"I Need A Bag Of Dope\", completamente prodotto da Mannie Fresh. La possibilit\u00e0 di farsi un nome anche al di fuori della Louisiana nasce con il reclutamento di giovani talenti di New Orleans, prima B.G. e Lil Wayne nel 1995, poi Juvenile (gi\u00e0 conosciuto nella scena cittadina) e Turk nel 1997.\n\u00c8 proprio in quell'anno che inizia l'epoca d'oro della Cash Money Millionaires, grazie al grande successo dei neo formati gruppi Big Tymers (Baby &amp; Mannie Fresh) e gli Hot Boys (B.G., Juvenile, Lil Wayne &amp; Turk) e i rispettivi album di debutto. La label di New Orleans rimane sulla cresta dell'onda nonostante i problemi interni che porta lo scioglimento degli Hot Boys, lasciando Lil Wayne unico superstite ancora legato all'etichetta che li ha fatti diventare famosi negli Stati Uniti. \u00c8 in questo momento di difficolt\u00e0 che Baby decide di puntare tutto sulla propria carriera solista e quella del figlio adottato Lil Wayne.\nIl suo primo album ufficiale arriva nei negozi nel 2002, Birdman lanciato da singoli come \"What Happened To That Boy\" con i Clipse e \"Do That\" con P.Diddy, il tutto contornato in maggioranza dalle produzioni di Mannie Fresh e Jazze Pha. Tre anni dopo con il suo secondo album \"Fast Money\" Birdman da grande spazio alle qualit\u00e0 di un Lil Wayne in continuo miglioramento, da questo progetto nascono hit come \"Get Your Shine On\" e \"Neck Of The Woods\". Nello stesso anno sempre a causa di incongruenze finanziarie Mannie Fresh abbandona la Cash Money lasciando Birdman e Lil Wayne senza l'icona e il fautore del successo della musica che ha reso grande la label. L'inizio della fine sembra vicino, ma la definitiva esplosione di Lil Wayne nel mondo hip hop d\u00e0 le definitive certezze sulla forza dell'etichetta sul mercato.\nDopo l'ottimo successo dell'album come duo di Birdman e Lil Wayne \"Like Father, Like Son\" del 2006, Bryan Williams torna ad occuparsi a tempo pieno delle finanze e della sua carriera solista, pubblicando nel 2007 \"5 * Stunna\", divenuto famoso per la presenza del singolo \"100 Million\" con DJ Khaled, Young Jeezy, Rick Ross e Lil Wayne, accompagnato da uno dei video pi\u00f9 costosi nella storia della musica. Due anni dopo \u00e8 il momento di \"Pricele$$\", ricco di presenze degli artisti messi sotto contratto Young Money Entertainment, branca della Cash Money, con a capo Lil Wayne. Il futuro di Birdman \u00e8 carico di progetti in cantiere, il quinto album \"Bigga Than Life\" come solista, l'attesissimo secondo capitolo di \"Like Father, Like Son\" con Lil Wayne e un album in coppia con Rick Ross intitolato \"The H\".\nSecondo la rivista \"Forbes\" il suo patrimonio ammonta a 125 milioni di dollari (2012) e nel 2013 \u00e8 risultato essere la quinta persona pi\u00f9 redditizia nel campo dell'hip hop, avendo guadagnato 21 milioni di dollari nell'arco di un anno.\nNel 2014 Birdman ha iniziato a promuovere i rapper di Atlanta Young Thug e Rich Homie Quan. I due avevano gi\u00e0 collaborato tra loro. Birdman ha pubblicato un singolo intitolato \"Lifestyle\" con Young Thug e Rich Homie Quan da un album di Rich Gang. Ha anche pubblicato un secondo mixtape Rich Gang dal titolo . Il mix-tape non conteneva musica di artisti di Young Money o Cash Money, tranne Birdman stesso, e aveva invece guest di artisti come PeeWee Longway, Nipsey Hu$$le, Jacquees e Yung Ralph. Birdman, Young Thug e Rich Homie Quan avevano in programma un tour congiunto.\nBirdman e Lil Wayne si erano presumibilmente riconciliati nel 2016 dopo essere stati visti al party di Drake, al Club Liv di Miami. Tuttavia, esiste ancora una controversia contrattuale, con quest'ultima che cerca di uscire dal contratto; nel 2016 Birdman ha interrotto i negoziati per risolvere la causa.\nBirdman ha annunciato la data di uscita del suo mixtape con il suo protetto Jacquees il 26 aprile 2016. Questo \u00e8 stato rilasciato il 27 maggio 2016.\nVita privata.\nBirdman ha dieci fratelli e dodici sorelle, tra cui Ronald \"Slim\" Williams con cui ha fondato Cash Money Records. Una delle sorelle pi\u00f9 giovani di Birdman, Tamara, \u00e8 stata uccisa in un incidente d'auto nel 2006 . Egli era molto legato a Tamara, considerandola quasi come una figlia, avendola allevata lui stesso a causa della morte prematura della madre . Birdman ha allevato la sorella pi\u00f9 giovane. Birdman aveva un fratellastro a cui era molto legato, Eldrick Wise, ucciso nel 1991.\nBirdman ha due figli biologici, Bryan Jr. (nato nel 1997) e Bria (nato nel 1998). Svilupp\u00f2 anche un forte legame con Lil Wayne, i due spesso si riferivano l'uno all'altro come padre e figlio .\nNel 2011 acquista per 8 milioni di dollari l'unico esemplare al mondo di Maybach Exelero.\nQuestioni legali.\nNel novembre 2007, Birdman fu arrestato a Kingsport, nel Tennessee e accusato di possesso di quasi una libbra di marijuana.\nNell'ottobre 2009, Birdman, Lil Wayne, Cash Money Records e vari negozi di distribuzione musicale sono stati citati in giudizio per violazione del copyright da parte di Thomas Marasciullo, il quale afferma che la sua voce \u00e8 stata utilizzata senza permesso. Entrambi i rapper gli hanno chiesto di registrare alcune \"registrazioni di parole parlate in stile italiano\" nel 2006. I testi sarebbero stati usati su \"Respect\" e su altri brani dell'album di collaborazione dei rapper \"Like Father, Like Son\" e \"5 * Stunna.\"\nAltre iniziative.\nAttivit\u00e0 petrolifera.\nAll'inizio del 2010, Birdman ha costituito una societ\u00e0 di esplorazione di petrolio e gas, Bronald Oil and Gas, LLC. La societ\u00e0 era una joint venture fondata da Birdman e suo fratello Slim, il nome era una combinazione dei nomi dei fratelli, Bryan e Ronald. Le prove delle effettive operazioni commerciali della societ\u00e0 erano scarse, limitate principalmente a un sito Web e alla comparsa di un tatuaggio \"pumpjack\" sul lato della testa di Birdman. Il sito web indicava che la strategia della societ\u00e0 sarebbe stata quella di sviluppare prima i terreni esistenti e cercare nuovi contratti di locazione di petrolio e gas. Nel febbraio 2010, Birdman disse alla rivista \"Ozone\" di essere stato nel settore petrolifero per \"4 o 5 anni\" e che \"guadagnava molto bene\".\nTuttavia, a marzo 2010, Birdman aveva quasi completamente coperto il tatuaggio, che ha scatenato la speculazione che il progetto Bronald Oil si fosse bloccato. Un rapporto investigativo di Bloomberg rivel\u00f2 che i regolatori ufficiali incaricati delle autorizzazioni per petrolio e gas non avevano mai sentito parlare di Bronald .\nLinea di abbigliamento.\nIl 27 aprile 2016 Birdman ha lanciato la linea di abbigliamento \"Respek\" ."}
{"id": "1915485", "revid": "51323", "url": "https://it.wikipedia.org/wiki?curid=1915485", "title": "Daniel Chee Tsui", "text": ""}
{"id": "1915486", "revid": "51323", "url": "https://it.wikipedia.org/wiki?curid=1915486", "title": "Daniel C. Tsui", "text": ""}
{"id": "1915511", "revid": "2128988", "url": "https://it.wikipedia.org/wiki?curid=1915511", "title": "Tu che ne sai", "text": "Tu che ne sai \u00e8 un brano musicale del cantautore italiano Gigi D'Alessio, presentata al Festival di Sanremo 2001, ed in seguito inserita nell'album \"Il cammino dell'et\u00e0\" dello stesso anno.\nNonostante le aspettative legate soprattutto al successo dell'album precedente di D'Alessio \"Quando la mia vita cambier\u00e0\", \"Tu che ne sai\" si classifica soltanto ottavo nella classifica finale di Sanremo. Tuttavia il singolo otterr\u00e0 un ottimo riscontro di pubblico."}
{"id": "1915513", "revid": "205250", "url": "https://it.wikipedia.org/wiki?curid=1915513", "title": "Horst St\u00f6rmer", "text": ""}
{"id": "1915522", "revid": "51323", "url": "https://it.wikipedia.org/wiki?curid=1915522", "title": "Horst Ludwig St\u00f6rmer", "text": ""}
{"id": "1915523", "revid": "729795", "url": "https://it.wikipedia.org/wiki?curid=1915523", "title": "Soldato semplice", "text": ""}
{"id": "1915525", "revid": "51323", "url": "https://it.wikipedia.org/wiki?curid=1915525", "title": "Horst L. St\u00f6rmer", "text": ""}
{"id": "1915526", "revid": "1272592", "url": "https://it.wikipedia.org/wiki?curid=1915526", "title": "Velimir Zajec", "text": "Carriera.\nGiocatore.\nCominci\u00f2 la carriera calcistica nella squadra della , con la quale rest\u00f2 11 anni, tra il 1973 e il 1984, vincendo un campionato jugoslavo e due Coppe di Jugoslavia.\nGi\u00e0 il 23 marzo 1977, in occasione della partita contro l', venne convocato come titolare nella , Il suo unico gol in Nazionale lo realizz\u00f2 all', il 13 giugno 1979, e fu quello che sanc\u00ec, all'86', il 4-1 finale in favore degli slavi.\nAllenatore.\nDopo il ritiro dall'attivit\u00e0 agonistica avvenuto nel 1988, intraprese prima la carriera di dirigente sportivo, tra il 1989 e il 1991, nella propria vecchia squadra della Dinamo Zagabria, per diventare successivamente allenatore, conducendo squadre come la stessa Dinamo, la greca e l'inglese ."}
{"id": "1915527", "revid": "51323", "url": "https://it.wikipedia.org/wiki?curid=1915527", "title": "Horst Stoermer", "text": ""}
{"id": "1915550", "revid": "1186766", "url": "https://it.wikipedia.org/wiki?curid=1915550", "title": "Vespa vasaia", "text": ""}
{"id": "1915555", "revid": "1543377", "url": "https://it.wikipedia.org/wiki?curid=1915555", "title": "Jinshanling", "text": "Jinshanling (cinese semplificato \u91d1\u5c71\u5cad; cinese tradizionale \u91d1\u5c71\u5dba; pinyin J\u012bnsh\u0101nl\u01d0ng), \u00e8 una sezione della Grande muraglia cinese nell'area montuosa della contea di Luanping, 120\u00a0km a nord-est di Pechino. Questa sezione \u00e8 collegata a quella di Simatai. Fu costruita a partire dal 1570 sotto la dinastia Ming.\nLa sezione Jinshanling \u00e8 lunga 10,5\u00a0km con 5 attraversamenti, 67 torri e 2 torri d'avvistamento. La sezione iniziale \u00e8 stata restaurata per riportarla alle condizioni originarie, ma lo stato di conservazione peggiora muovendosi verso Simatai. L'ingresso costa 40 remimbi. Una funivia \u00e8 stata costruita per portare i turisti al punto pi\u00f9 alto della Muraglia."}
{"id": "1915562", "revid": "1305772", "url": "https://it.wikipedia.org/wiki?curid=1915562", "title": "Toxic Twins", "text": "Toxic Twins (in italiano \"Gemelli Tossici\") \u00e8 il soprannome dato a Steven Tyler e Joe Perry, rispettivamente cantante e chitarrista solista dello storico gruppo musicale americano hard rock Aerosmith. Venne dato loro questo soprannome negli anni settanta a causa del loro sfrenato abuso di droghe e alcolici, un mix appunto \"tossico\" che mise a rischio la loro carriera e soprattutto la loro vita.\nTutt'oggi vengono ancora chiamati con questo soprannome, ma sono effettivamente \"puliti\" da oltre vent'anni. Il loro cameratismo pu\u00f2 essere visto in molti concerti della band e nei loro ultimi video, come \"The Making of Pump\", \"Big Ones You Can Look At\" e \"You Gotta Move\".\nI due sono amici da tanto tempo e nei primi anni ottanta (gli anni della crisi della band) Steven concluse quasi in lacrime un'intervista televisiva dopo aver parlato della scelta di Joe di abbandonare il gruppo.\nSteven e Joe hanno scritto assieme pi\u00f9 di ottanta canzoni ed, essendo i due leader fondatori della band, sono anche i pi\u00f9 conosciuti; per questo i restanti tre membri del gruppo (il chitarrista Brad Whitford, il bassista Tom Hamilton e il batterista Joey Kramer) sono scherzosamente conosciuti come \"LI3\", acronimo di \"Less Interesting Three\" (in italiano \"I Tre Meno Interessanti\").\nCollaborazioni.\nMusicali.\nSpesso i \"Toxic Twins\" hanno collaborato con altri artisti, senza gli altri tre membri della band. Queste le principali collaborazioni musicali:\nSteven e Joe fanno parte dei \"Boneyard Boys\", un gruppo formato intorno agli anni novanta composto appunto dai \"Toxic Twins\" e dagli amici Marti Frederiksen e Mark Hudson, che hanno collaborato alla creazione e alla produzione di vari lavori degli Aerosmith.\nBusiness.\nSteven Tyler e Joe Perry possiedono a Norwell un ristorante chiamato \"Mount Blue\".\nCoppie simili.\nIl nickname \"Toxic Twins\" ha ispirato vari soprannomi per altre celebri coppie della musica, ad esempio i \"Glimmer Twins\", formati da Mick Jagger e Keith Richards dei Rolling Stones, i Suicide Twins degli Hanoi Rocks e infine i \"Terror Twins\" dei Def Leppard, i chitarristi Steve Clark e Phil Collen, e dei M\u00f6tley Cr\u00fce, rispettivamente bassista Nikki Sixx e batterista Tommy Lee (questi ultimi erano soprannominati Terror Twins non solo per il tenace disumano uso di droghe che erano soliti fare, ma anche per le numerose 'marachelle' che combinavano in coppia. Dettagli di ogni tipo possono essere trovati in 'The Dirt', biografia dei M\u00f6tley Cr\u00fce, o in 'Heroin Diaries', i diari di Nikki Sixx)."}
{"id": "1915573", "revid": "15756", "url": "https://it.wikipedia.org/wiki?curid=1915573", "title": "Change (gruppo musicale)", "text": "I Change sono un gruppo musicale italo disco attivo nei primi anni ottanta e riformatosi nel 2010.\nStoria.\nIl gruppo dei Change, pur essendo di produzione italiana, raggiunse livelli qualitativi al pari dei pi\u00f9 famosi gruppi americani. Al progetto presero parte il compositore, polistrumentista e arrangiatore Mauro Malavasi e i musicisti anch'essi compositori ed arrangiatori Paolo Gianolio (chitarra) e Davide Romani (basso), mentre per la produzione venne assoggettato il noto businessman franco-italiano Jacques Fred Petrus.\nIl primo album \"The Glow of Love\" fu realizzato nel 1980 tra Bologna e New York, con gli americani Luther Vandross e Jocelyn Brown come vocalists (Vandross era ancora quasi sconosciuto al grande pubblico, ma aveva all'attivo collaborazioni con i pi\u00f9 grandi artisti di quel periodo). Questo LP, tra i migliori della disco funky, ottenne un grande successo a livello mondiale e fu la prima volta che una produzione disco/funk italiana entr\u00f2 nella classifica statunitense \"Billboard\" 200, spingendosi fino al #29 e ricevendo poi un disco d'oro. Il disco ricordava certe sonorit\u00e0 dei compositori Bernard Edwards e Nile Rodgers, (Chic e Sister Sledge), anche se risultava del tutto originale e quindi ben superiore agli imitatori di Edwards e Rodgers che imperversavano in quel periodo. I singoli estratti furono \"A Lover's Holiday\", che fu un successo da Top 40 nella classifica statunitense \"Billboard\" Hot 100 in quell'estate, \"Searching\" e la title-track \"The Glow of Love\" che arriv\u00f2 #2 in Italia. Il successo di \"The Glow of Love\" ebbe una tale portata che anni dopo, nel 2001, una parte del brano \u00e8 stata campionata da Janet Jackson che ne ha fatto il giro musicale su cui poggia il brano \"All for You\", vincitore del Grammy award come miglior incisione \"dance\".\nL'anno successivo venne pubblicato il secondo album \"Miracles\", che vide la collaborazione dei produttori del primo lavoro, ma con la mancanza di Vandross che si limit\u00f2 a cantare alcune voci di sottofondo, mentre per la maggior parte delle canzoni prestarono la loro voce i cantanti disco James 'Crab' Robinson e Diva Grey, quest'ultima assidua collaboratrice degli Chic. \"Miracles\" raggiunse il #46 nelle classifiche USA. Nel 1982 fu la volta del terzo album \"Sharing Your Love\", che segn\u00f2 uno spostamento del gruppo dalla musica disco a quella R&amp;B, con una notevole influenza del funk. Questo progetto per\u00f2 segn\u00f2 anche un notevole declino commerciale per il gruppo che si limit\u00f2 a toccare la Top 100 statunitense. Tuttavia, uno dei singoli estratti da esso, \"The Very Best in You\", fu ben accolto nelle classifiche dance.\nNel 1983 vide la luce \"This Is Your Time\", il quarto lavoro in studio, dove fu ripristinata la formazione dei primi tempi, ma nonostante questo si rivel\u00f2 un vero e proprio insuccesso, che condusse Malavasi e Romani ad abbandonare il progetto per seguirne altri. Alcuni mesi dopo la pubblicazione, anche 'Crab' Robinson abbandon\u00f2 i Change per tentare la carriera da solista.\nPer la realizzazione del quinto album furono assunti il cantante Rick Brennan e la corista Deborah Cooper, mentre per la produzione vennero affiancati a Petrus Jimmy Jam &amp; Terry Lewis, figure importanti per la musica R&amp;B. Il nuovo disco, \"Change of Heart\", uscito nel 1984, segn\u00f2 il ritorno del gruppo nelle hit parade europee e statunitensi. La title-track raggiunse il #17 nel Regno Unito e in Olanda e molteplici singoli svettarono le classifiche dance di mezzo mondo.\nNel tentativo di ripetere in modo maggiore questo successo i Change pubblicarono nel 1985 \"Turn on Your Radio\", che vide il ritorno di Davide Romani alla scrittura dei brani. Dall'album fu estratto il singolo \"Let's Go Together\", che si posizion\u00f2 al #97 negli USA e al #37 in Gran Bretagna. Lievi per\u00f2 furono i risultati nelle vendite. Due anni dopo il produttore Petrus venne a mancare, ucciso da uno sconosciuto per motivi tutt'ora ignoti, e ci\u00f2 costrinse il gruppo, rimasto senza prospettive, a sciogliersi. Si dovr\u00e0 attendere il 2010 quando Romani annuncia il ritorno della band dopo aver siglato un accordo con l'etichetta Fonte Records, seguito dalla pubblicazione di un nuovo album, \"Change Your Mind\"."}
{"id": "1915576", "revid": "1516087", "url": "https://it.wikipedia.org/wiki?curid=1915576", "title": "L'Italia vista dal cielo", "text": "L'Italia vista dal cielo \u00e8 una serie di 14 documentari realizzati da Folco Quilici dal 1966 al 1978. Tali filmati, richiesti, sponsorizzati e finanziati dalla Esso italiana, avevano l'obiettivo di ritrarre le bellezze paesaggistiche, artistiche e architettoniche di ogni regione dell'Italia con riprese aeree effettuate tramite elicottero.\nL'idea iniziale nacque da un colloquio tenutosi nell'autunno del 1965 a Roma tra Folco Quilici e Lorenzo Cantini, allora direttore delle relazioni esterne della Esso italiana. Inizialmente ogni film avrebbe dovuto avere una durata di 30 minuti e raggruppare due regioni italiane. Successivamente fu possibile dedicare pi\u00f9 tempo ad ogni singola regione, arrivando a 90 minuti per le regioni Lazio e Toscana.\nI commenti dei filmati furono affidati a importanti letterati e storici d'arte dell'epoca come Cesare Brandi, Mario Praz, Italo Calvino, Guido Piovene, Michele Prisco, Ignazio Silone e Mario Soldati.\nLa realizzazione tecnica dell'opera fu resa possibile dall'incontro tra Folco Quilici e Albert Lamorisse, inventore dell'Helivision, straordinario marchingegno per attenuare le vibrazioni alla macchina da ripresa sistemata a bordo di un elicottero. Fu creata appositamente anche una societ\u00e0 di produzione, la Moana Gruppo di lavoro documentario, che produsse poi tutti i lavori di Quilici.\nOgni film della serie venne presentato nel capoluogo della regione alla presenza dei rappresentanti politici, civili, culturali, religiosi. A Venezia al Teatro La Fenice, a Palermo al Teatro Massimo, a Roma al Teatro Argentina, a Milano al Teatro Nuovo, a Napoli al Teatro San Carlo, a Bari al Teatro Petruzzelli, a Bologna al Teatro comunale. Furono presi accordi per rappresentazioni in scuole ed universit\u00e0. I film furono proiettati nelle principali citt\u00e0 di ogni regione ed anche diffusi all'estero.\nFurono realizzate edizioni in inglese, francese, tedesco e spagnolo e furono organizzate numerose proiezioni insieme alle ambasciate ed agli Istituti italiani di cultura, attraverso un accordo col Ministero degli Esteri.\nI filmati furono messi in mostra a fiere, giornate italiane ed altre manifestazioni. Il documentario \"Lazio\" fu presentato dall'ambasciatore Vinci presso la sede dell'ONU. Il documentario \"Basilicata e Calabria\" vinse nel 1968 il primo premio assoluto alla rassegna nazionale del film documentario di Venezia (premio di qualit\u00e0 per la migliore regia; premio di qualit\u00e0 per il miglior commento parlato; premio di qualit\u00e0 per la migliore colonna sonora).\nNel 1978 la RAI trasmise la serie completa. Lo stesso avvenne negli Stati Uniti, Germania, Australia e Cina con altre reti di rilevanza nazionale.\nPer la distribuzione nelle scuole e per le TV, oltre alle edizioni in 35\u00a0mm, fu approntata l'edizione in 16\u00a0mm e ne furono stampate 400 copie. La distribuzione, allora affidata alla DIFI Inforfilm Italia con l'obbligo di prestito gratuito agli enti richiedenti, raggiunse una movimentazione di oltre 1500 copie all'anno.\nMolte scuole, istituti culturali ed anche singoli privati chiesero di poter comprare copie dei film. Il Ministero degli Affari Esteri, la Regione Toscana, la Regione Umbria, varie universit\u00e0 e l'Alitalia richiesero edizioni speciali per le loro esigenze.\nDal 1969 al 1983 furono pubblicati anche 16 volumi che riproposero tutta la serie dei film. Autori dei volumi furono Quilici ed i letterati che avevano collaborato alle sceneggiature. Rispetto ai 14 film si aggiunse un volume dedicato alle \"Marche\" con testo di Dante Cecchi ed un ultimo volume dedicato alla \"Citt\u00e0 del Vaticano\", con testo di Giovanni Fallani.\nIl successo della serie \"L'Italia vista dal cielo\" e l'interesse del pubblico sono ancora vivi tutt'oggi. Attualmente film della serie vengono trasmessi su emittenti locali.\nDal 2002 i singoli documentari sono stati restaurati dalla Esso e stampati su supporti dvd. Contestualmente all'inizio del restauro \u00e8 stato realizzato anche un volume contenente la sintesi dell'opera. I documentari restaurati sono attualmente distribuiti gratuitamente ed esclusivamente dalla Esso Italiana. In questa versione restaurata, l'intero ciclo \u00e8 pi\u00f9 volte riproposto da Rai Storia."}
{"id": "1915582", "revid": "80339", "url": "https://it.wikipedia.org/wiki?curid=1915582", "title": "Volga-Don", "text": ""}
{"id": "1915585", "revid": "22475", "url": "https://it.wikipedia.org/wiki?curid=1915585", "title": "Moschea di Segrate", "text": "La moschea di Segrate (o moschea al-Rahm\u00e0n ovvero moschea del Misericordioso), \u00e8 una moschea che si trova nel comune di Segrate, nei dintorni del quartiere Milano 2. L'espressione \"Moschea di Segrate\" \u00e8 per\u00f2 scorretta: a Segrate ha sede il Centro Islamico di Milano e Lombardia titolare della Moschea del Misericordioso, la quale invece \u00e8 sita nel territorio del Comune di Milano.\nEdificio.\nLa moschea \u00e8 stata fondata nel 1988, da Ali Abu Shwaima, che ne \u00e8 tuttora l'imam e da Rosario Pasquini, decano del centro islamico. \u00c8 stata la prima moschea costruita in Italia con cupola e minareto dopo la demolizione delle moschee di Lucera nel 1300. La cerimonia di inaugurazione (\"Masjid al-Rahm\u00e0n\") si \u00e8 tenuta il 28 maggio.\nLa moschea \u00e8 costituita da una sala di preghiera, preceduta da un vestibolo e coperta da una cupola di 6\u00a0m di diametro e alta in chiave 10\u00a0m. Sulla nicchia direzionale (che indica la direzione della Mecca) il frammento di un ayya del Corano, che recita: \u201cNel ricordo di Allah i cuori trovano la contentezza\u201d. Vi \u00e8 annesso un ambiente per i servizi.\nIl minareto \u00e8 anch'esso coperto da una piccola cupola (2,25\u00a0m di diametro e 25\u00a0m di altezza in chiave). Entrambe le cupole sono rivestite in lastre di rame.\nL'edificio occupa una superficie di 128 m2 in un terreno di 658 m2.\nA fianco della moschea c'\u00e8 un piccolo cimitero per i musulmani deceduti nei dintorni.\nAttivit\u00e0.\nLa moschea dipende dal \"Centro islamico di Milano e Lombardia\", che ha trasferito la sua sede nel comune di Segrate, in localit\u00e0 Lavanderie di Segrate.\nVengono organizzate periodicamente visite guidate per scolaresche e in occasione del ventennale dell'inaugurazione, nel 2008 sono state organizzate una serie di mostre, incontri comunitari, dibattiti e tornei sportivi.\nIl centro pubblica un periodico \"Il messaggero dell'Islam\", fondato nel 1982 da al-Shaykh \u2018Abd al-Rahm\u00e0n Pasquini, una delle poche pubblicazioni islamiche in lingua italiana (un'altra \u00e8 \"Il puro Islam\", di orientamento sciita). \"Il messaggero dell'Islam\" ha superato nel 2019 i 214 numeri. Pasquini \u00e8 anche il fondatore della casa editrice Edizioni del C\u00e0lamo, che pubblica opere di divulgazione dell'Islam in italiano.\nLa presenza della moschea nelle immediate vicinanze del centro residenziale Milano Due ha alimentato alcuni dibattiti sulla convivenza tra credi e strutture di odio religioso e razziale.\nCuriosit\u00e0.\nMohammed Al\u00ec \u00e8 passato a Milano ed \u00e8 stato ospite di questa moschea, che conserva una foto di Al\u00ec con l'imam e altri musulmani milanesi."}
{"id": "1915590", "revid": "155613", "url": "https://it.wikipedia.org/wiki?curid=1915590", "title": "Chiesa dei Santi Pietro e Paolo (Cecina)", "text": ""}
{"id": "1915596", "revid": "51323", "url": "https://it.wikipedia.org/wiki?curid=1915596", "title": "Karl Manne Georg Siegbahn", "text": ""}
{"id": "1915600", "revid": "183694", "url": "https://it.wikipedia.org/wiki?curid=1915600", "title": "Kai Siegbahn", "text": "Biografia.\nFiglio di Manne Siegbahn, anch'egli vincitore del Nobel per la fisica (1924), studi\u00f2 all'Universit\u00e0 di Stoccolma, ove ottenne il dottorato nel 1944. Il premio Nobel per la fisica del 1981 fu condiviso con Nicolaas Bloembergen e Arthur Schawlow, ma questi ultimi lo vinsero in base a una diversa motivazione, ovvero per il loro contributo allo sviluppo della spettroscopia laser.\nIl lavoro che valse il Nobel a Siegbahn riguardava il metodo della spettroscopia degli elettroni per l'analisi chimica, ora descritta come spettroscopia fotoelettronica a raggi X."}
{"id": "1915601", "revid": "51323", "url": "https://it.wikipedia.org/wiki?curid=1915601", "title": "Kai Manne B\u00f6rje Siegbahn", "text": ""}
{"id": "1915602", "revid": "51323", "url": "https://it.wikipedia.org/wiki?curid=1915602", "title": "Kai Manne Siegbahn", "text": ""}
{"id": "1915604", "revid": "51323", "url": "https://it.wikipedia.org/wiki?curid=1915604", "title": "Kai B\u00f6rje Siegbahn", "text": ""}
{"id": "1915605", "revid": "339392", "url": "https://it.wikipedia.org/wiki?curid=1915605", "title": "Commutativa", "text": ""}
{"id": "1915606", "revid": "287204", "url": "https://it.wikipedia.org/wiki?curid=1915606", "title": "Yamaha YZR 500", "text": "La YZR 500 \u00e8 una motocicletta da competizione della casa motociclistica giapponese Yamaha, con motorizzazione due tempi, che ha partecipato al motomondiale della classe 500, vincendo svariati titoli.\nEvoluzione.\n4 cilindri in linea (1973-1981).\nIl debutto della prima Yamaha 500 ufficiale avvenne al GP di Francia 1973: la nuova moto, siglata \"0W20\", ottenne pole position, giro pi\u00f9 veloce e vittoria. Il suo motore, un 4 cilindri in linea due tempi raffreddato a liquido con ammissione regolata dal pistone (alesaggio e corsa 54\u00a0mm, cilindrata 494,69\u00a0cm\u00b3) erogava 95\u00a0CV a 9.500 giri/min. Il telaio \u00e8 un doppia culla chiusa in tubi d'acciaio al Cr-Mo, la sospensione posteriore consiste in un forcellone oscillante con due ammortizzatori regolabili, e la moto pesa 150\u00a0kg. Jarno Saarinen e Hideo Kanaya dominarono i primi due GP della stagione '73, prima che il finlandese trovasse la morte a Monza. La Yamaha, ritiratasi a seguito del decesso di Saarinen, ripresent\u00f2 la sua quattro cilindri nel 1974 modificata nella sospensione posteriore (ora monoammortizzatore a schema \"Monocross\"). Affidata a Giacomo Agostini, vinse i GP di Austria e Olanda, prima di fare spazio, a partire dal GP del Belgio, alla nuova \"0W23\", alleggerita, con un interasse minore e cambio estraibile. La 0W23 corse anche nel Motomondiale 1975, ottenendo i titoli iridati Piloti e Costruttori (quest'ultimo gi\u00e0 vinto nel '74).\nConcessasi un anno sabbatico nel 1976, la Yamaha ritorn\u00f2 alle corse nella stagione 1977 affidando a Johnny Cecotto, Steve Baker e Agostini la nuova \"0W35\", che presentava molte differenze rispetto al modello precedente: nuove misure di alesaggio e corsa (56x50,6\u00a0mm; cilindrata 498,2\u00a0cm\u00b3), nuovi carburatori (Mikuni da 34\u00a0mm con \"Power Jet\"), nuove espansioni (simili a quelle della TZ 750), telaio pi\u00f9 leggero (con peso totale ridotto a 132\u00a0kg), forcellone scatolato in alluminio e nuove pinze dei freni. La potenza saliva a 115\u00a0CV a 11.000 giri/min. In occasione del GP di Finlandia Cecotto port\u00f2 al debutto la versione \"0W35K\", dotata di valvola allo scarico YPVS. Dalla stagione successiva la valvola YPVS fu montata su tutte le moto ufficiali, e con una 0W35K Kenny Roberts vinse il suo primo titolo mondiale.\nNel 1979 debutt\u00f2 la \"0W45\", perfezionata rispetto al modello precedente, che insieme alle sue evoluzioni \"0W48\" e \"0W48R\", quest'ultima caratterizzata dai cilindri esterni ruotati di 180\u00b0 (entrambe datate 1980), consent\u00ec a Roberts di vincere altri due titoli iridati. Ultima Yamaha 500 4 cilindri in linea fu la \"0W53\" (1981), con il motore della 0W48R e il telaio in alluminio della 0W54, riservata ad alcuni piloti assistiti dalla Casa di Iwata (Boet van Dulmen, Christian Sarron, Marc Fontan e Christian Estrosi).\n4 cilindri in quadrato (1981-1982).\nNella stagione 1981 la Yamaha corse con il modello \"0W54\", con motore 4 cilindri in quadrato con distribuzione a disco rotante, architettura simile a quella delle Suzuki RG 500 con le quali battagliava nel Mondiale. La moto si rivel\u00f2 pesante (nonostante l'utilizzo di un telaio in tubi d'alluminio) e con un motore poco trattabile, non permettendo a Roberts di difendere il titolo iridato. La stagione successiva si rimedi\u00f2 ai difetti riscontrati con la \"0W60\", pi\u00f9 leggera, che permise a Roberts e Barry Sheene di ottenere i primi due posti al GP d'Argentina. Lo statunitense pass\u00f2 a stagione in corso su una nuova moto con motore 4 cilindri a V, con poca fortuna (fu quarto a fine stagione) mentre Graeme Crosby, che aveva ottenuto un nuovo telaio, fu secondo.\nSu richiesta della Yamaha-USA, la 0W60 fu maggiorata nel 1983 a 693\u00a0cm\u00b3 (alesaggio 64\u00a0mm, corsa 54) per correre alla 200 Miglia di Daytona: la moto, battezzata \"0W69\", nacque per sostituire la vetusta 0W31, e vinse le edizioni 1983 e 1984 della gara statunitense con Kenny Roberts.\n4 cilindri a V (1982-2002).\nA partire dal GP d'Austria 1982 Kenny Roberts dispose di una nuova moto: la \"0W61\", spinta da un 4 cilindri a V con angolo tra le bancate di 60\u00b0, due alberi motore che ruotano nello stesso senso e alimentazione a disco rotante. Ad essa fece seguito, nel 1983, la \"0W70\", dotata di telaio in alluminio \"Deltabox\" e ruota anteriore da 17\", con la quale lo statunitense lott\u00f2 per tutta la stagione con la Honda NS 500 di Freddie Spencer, finendo sconfitto solo all'ultima gara. Ulteriore evoluzione fu la \"0W76\" (1984) con alimentazione a lamelle (potenza 140\u00a0CV), portata al titolo iridato da Eddie Lawson.\nCambiamenti pi\u00f9 radicali avvennero con la \"0W81\" del 1985-1986, nella quale gli alberi motori diventano controrotanti, riducendo l'effetto giroscopico del motore e guadagnando 5\u00a0CV in pi\u00f9 rispetto alla 0W76. Evoluzione della 0W81 fu, nel 1987, la \"0W86\", con espansioni riviste per rientrare nei regolamenti sportivi.\nUlteriori modifiche furono apportate nella stagione '88, annata nella quale fu rivisto il motore (montato pi\u00f9 inclinato verso il basso), che vide l'angolo tra le bancate ampliarsi a 70\u00b0, in modo da permettere l'installazione di un pacco lamellare di maggiori dimensioni. Nuovo anche il forcellone, del tipo \"a banana\", cos\u00ec conformato per lasciare spazio alle espansioni. Con questa moto, battezzata \"0W98\", Lawson vinse il suo terzo titolo iridato vincendo 7 GP su 15. Va segnalata anche la vittoria di Wayne Rainey a Donington, ottenuta con una 0W98 dotata di freni a disco in carbonio. L'anno successivo la moto lasci\u00f2 spazio a una versione migliorata, la \"0WA8\", che introdusse un sistema di telemetria.\nNel 1990 fu il turno della \"0WC1\", moto progettata dai tecnici Yamaha per ottenere il bilanciamento migliore possibile tra telaio e motore (che era arrivato ad erogare 155\u00a0CV). Con la 0WC1 e le successive \"0WD3\" (1991) e \"0WE0\" (1992) Rainey vinse tre titoli mondiali consecutivi. Sulla 0WE0 del '92 fece il suo esordio il sistema di fasatura degli scoppi del motore \"Big Bang\", che rendeva pi\u00f9 trattabile l'erogazione del motore (che in quell'annata forniva 160\u00a0CV). Per il Motomondiale 1993 la \"0WF2\" fu ulteriormente potenziata (a 170\u00a0CV) e dotata di un telaio irrobustito. Segu\u00ec la \"0WF9\" (1994-1995), con carena ridisegnata e nuovo airbox.Il 1996 vide l'arrivo della \"0WH0\", il cui motore fu ridisegnato, ritornando alle misure di alesaggio e corsa della 0W20, al fine di trovare un equilibrio tra coppia e potenza massima. Nella stagione successiva fu il turno della \"0WK1\", con angolo tra i cilindri portato a 75\u00b0 per aumentare la capacit\u00e0 dell'airbox; nel Motomondiale 1998, per\u00f2, si cambi\u00f2 idea, ritornando ad un angolo di 70\u00b0 sul modello \"0WK1\", prima Yamaha 500 con carburatori Keihin e alimentata a benzina senza piombo, impiegata anche nella stagione 1999.\nUlteriori miglioramenti arrivarono nelle versioni successive, le \"0WK6\" del 2000, \"0WL6\" del 2001, ultima Yamaha 500 a vincere un GP (quello di Germania, con Max Biaggi) e \"0WL9\", datata 2002, in piena era MotoGP.\nModelli per i piloti privati.\nSulla base della 0W35 la Yamaha decise di costruire, a partire dal 1980, un modello destinato ai piloti privati che facesse concorrenza alla Suzuki RG: la \"TZ 500 G\", destinata a completare la serie delle moto da corsa della Casa dei tre diapason. Presentata come \"The true replica of King Kenny's World GP winning machine\", la TZ fu scelta per la stagione '80 da molti piloti, tra cui Barry Sheene, Jack Middelburg, Boet van Dulmen, Patrick Pons, Patrick Fernandez, Michel Frutschi, Gianfranco Bonera e Virginio Ferrari. Le loro aspettative si infransero gi\u00e0 a partire dal GP delle Nazioni, prima gara stagionale: Sheene, settimo al traguardo con la prima delle TZ, lament\u00f2 il saltellamento del retrotreno (pi\u00f9 tardi definir\u00e0 la sua moto \"maneggevole come l'ancora di una nave\"). Tale problema, dovuto all'errato dimensionamento dei tubi del telaio (pi\u00f9 sottili del dovuto) ed alla scarsa qualit\u00e0 del monoammortizzatore posteriore, rendeva la moto inguidabile e portava i suoi piloti a rovinose cadute. Per ovviare al problema Middelburg e van Dulmen si rivolsero allo specialista dei telai Nico Bakker, il quale realizz\u00f2 un nuovo telaio pi\u00f9 rigido dotato del monoammortizzatore della TZ 750, grazie al quale Middelburg vinse il GP d'Olanda. Per il 1981 la Yamaha present\u00f2 la \"TZ 500 H\", con telaio rinforzato e monoammortizzatore pi\u00f9 robusto, oltre che con cilindrata leggermente maggiorata; ciononostante la moto continu\u00f2 a non essere competitiva, e solo Guido Paci fu in grado di portarla a punti. Ultimo atto della TZ fu la versione \"J\" del 1982, dotata del motore \"reversed\" gi\u00e0 visto sulle \"0W53\" semiufficiali dell'anno prima ma con il telaio della \"H\". La produzione cess\u00f2 a fine stagione '82, ma i motori continuarono la loro carriera nei sidecar, sia in versione originale che nelle versioni replicate da alcuni specialisti europei come Busch, Krauser, ADM e JPX. La versione costruita dalla JPX fu impiegata, nella stagione 1989, da Claude Fior per la sua 500 da GP.\nSul finire del 1991 la Yamaha affid\u00f2 a due costruttori di telai europei, la francese ROC e la britannica Harris, una fornitura di motori attorno ai quali costruire delle moto per i piloti privati. La ROC Yamaha 500 ottenne discreti risultati, il migliore dei quali fu il terzo posto di Niall Mackenzie al GP di Gran Bretagna 1993, inferiori i riscontri per la Harris Yamaha 500 che ha realizzato il sesto posto al GP di Gran Bretagna 1992 come miglior risultato in gara con Terry Rymer. Sempre nel 1993 le difficolt\u00e0 in gara dei piloti ufficiali del team Marlboro Team Roberts, uniti agli ottimi risultati dei piloti dotati di telaio ROC, spinsero la casa giapponese a creare una moto ibrida composta dal telaio fornito dalla ROC con motore ufficiale della YZR 500. Proprio con questa moto Wayne Rainey (campione del mondo in carica) e Luca Cadalora realizzarono quattro vittorie anche se conteggiate alla Yamaha, pertanto non valide per la ROC ai fini della classifica costruttori.\nRipercussioni sul mercato.\nQuesto modello \u00e8 stato riproposto anche nella produzione di serie e in varie cilindrate (125, 250 e 500cm\u00b3), i modelli di cilindrata minore (125 e 250) hanno il nome di Yamaha TZR, mentre il modello di cilindrata superiore Yamaha RD 500, quest'ultimo modello fa parte a una categoria di prodotti naked, ma che in questa cilindrata (500) riprende a pieno le caratteristiche del modello da GP, mentre per quanto riguarda le TZR, queste sono sempre state dei prodotti sportivi, che hanno avuto pi\u00f9 serie che imitavano nella carenatura la YZR.\nTutti questi modello non sono pi\u00f9 in produzione, ma la serie TZR \u00e8 stata successivamente arricchita con una nuova cilindrata, che per\u00f2 non richiama pi\u00f9 nell'aspetto le moto del motomondiale."}
{"id": "1915610", "revid": "599013", "url": "https://it.wikipedia.org/wiki?curid=1915610", "title": "Claudio Pollio", "text": "Biografia.\nPollio si avvicin\u00f2 alla lotta a sedici anni, iscrivendosi al Gruppo dei Vigili del Fuoco. Due anni pi\u00f9 tardi vinse gli Europei juniores e il torneo Preolimpico Gherardelli, qualificandosi per le olimpiadi di Montreal 1976 dove raggiunse il secondo turno eliminatorio.\nNel 1979 conquist\u00f2 il titolo ai giochi del Mediterraneo, guadagnando fiducia per le successive olimpiadi a Mosca che nonostante il boicottaggio degli Stati Uniti d'America vedevano comunque iscritti i pi\u00f9 forti lottatori del mondo. A Mosca sconfisse Khishigbaatar e il coreano Jang Se-Hong, limitando i danni contro il sovietico Sergej Kornilayev, campione del mondo in carica. Grazie alla vittoria di Se-Hong contro Kornilayev, vinse l'oro.\nL'anno successivo l'argento ai campionati europei di \u0141\u00f3d\u017a fu l'ultimo successo internazionale prima del ritiro. Nel 1983 infatti la federazione lo squalifica per un anno per non aver partecipato alle sedute di allenamento a causa del nuovo lavoro in banca trovato dopo la vittoria olimpica. Pollio decise di abbandonare l'attivit\u00e0 nonostante il boicottaggio dei paesi dell'est a Los Angeles 1984 gli consentisse di nutrire buone chance per confermare il titolo. Ha comunque continuato l'attivit\u00e0 di istruttore nella palestra di Secondigliano dove si \u00e8 formato."}
{"id": "1915612", "revid": "1363832", "url": "https://it.wikipedia.org/wiki?curid=1915612", "title": "Per Kleppe", "text": "Dal 1951 al 1955 fece parte del consiglio cittadino di Oslo e fu eletto deputato al Parlamento norvegese nel periodo 1954-1957. Ricopr\u00ec l'incarico di Segretario di Stato del Ministero delle Finanze dal 1957 al 1962. Fu ministro due volte: nel 1971-1972 come Ministro del Commercio e dei Trasporti del primo governo Bratteli e poi, dal 1973 al 1979, come Ministro delle Finanze nel secondo governo Bratteli e nel governo Nordli. Nel 1981 fu nominato Segretario Generale dell'Efta, carica che mantenne fino al 1988."}
{"id": "1915614", "revid": "599013", "url": "https://it.wikipedia.org/wiki?curid=1915614", "title": "Nuoto ai Giochi della XXIX Olimpiade - 800 metri stile libero femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 5 batterie di qualificazione. Le prime 8 atlete si sono qualificate per la finale.\nFinale.\nSabato 16 agosto"}
{"id": "1915616", "revid": "1305772", "url": "https://it.wikipedia.org/wiki?curid=1915616", "title": "Yamaha YZR", "text": "Con la sigla YZR la casa motociclistica giapponese Yamaha ha caratterizzato diversi modelli di motocicletta da competizione nelle varie cilindrate:"}
{"id": "1915617", "revid": "228587", "url": "https://it.wikipedia.org/wiki?curid=1915617", "title": "Ivano Beggio", "text": "Biografia.\nIncomincia ad appassionarsi di motori gi\u00e0 da quando, giovanissimo, affianca il padre Alberto nella fabbrica artigianale di biciclette Aprilia, che questi gestiva a Noale nel primo dopoguerra. Nei primi anni settanta subentra al padre ed avvia la produzione di motociclette e scooter.\nNel 1975 inizia a costruire motociclette da competizione, che nel 1977 si aggiudicano il Campionato italiano cross delle classi 125 e 250.\nNel 1980 comincia a produrre in serie motociclette di piccola cilindrata (50 e 125\u00a0cm3) e, a partire dagli anni ottanta e novanta, costituisce un nucleo di progettisti e designer che lancia modelli Aprilia di grande successo, destinati alla mobilit\u00e0 urbana, esteticamente e tecnologicamente innovativi: nel 1991 lo \"Scarabeo\"; nel 1992 il primo scooter e la prima moto due tempi con marmitta catalitica; nel 1993 il primo scooter targato; nel 2000 il motore \"Ditech\" (Direct Injection Technology).\nNel 1998 entra nel mondo delle moto di grande cilindrata con la \"RSV Mille\" (moto dell'anno nel 1999).\nNel 2000 Aprilia acquisisce i marchi Moto Guzzi e Moto Laverda e consegue numerosi successi anche in campo sportivo.\nNel 2004 Beggio cede il gruppo alla Piaggio, restando comunque Presidente onorario dell'azienda fino al 2006.\nMuore il 13 marzo 2018, a 73 anni, dopo una lunga malattia.\nImpegno nel sociale.\nIvano Beggio \u00e8 tra i fondatori dell'Associazione \"Amici del cuore\" e della Fondazione \"Salus Pueri\".\nOnorificenze.\nLauree honoris causa: ingegneria meccanica dall'Universit\u00e0 di Pisa nel 1999 e in economia aziendale dall'Universit\u00e0 Ca' Foscari Venezia nel 2002."}
{"id": "1915618", "revid": "1543377", "url": "https://it.wikipedia.org/wiki?curid=1915618", "title": "Roberto Bond\u00ec", "text": "Biografia.\nLaureatosi all'Universit\u00e0 di Firenze nel corso di laurea in filosofia nel 1992 ed allievo di Paolo Rossi, successivamente frequenta il dottorato di ricerca in filosofia della religione presso l'Universit\u00e0 di Perugia. Mentre continua i suoi studi, nel 1997, scrive \"Introduzione a Telesio\" per Laterza; studi che approfondir\u00e0 a seguire con altri saggi, monografie e articoli sul filosofo italiano. Consegue il dottorato nel 2001, anno in cui \u00e8 autore del saggio \"L'onnipresenza di Dio: saggio su Henry More\" per Rubbettino.\nDal 2002 al 2006 \u00e8 stato ricercatore presso l'Universit\u00e0 della Calabria per quanto riguarda storia del pensiero scientifico, materia per cui \u00e8 professore associato sempre nella stessa istituzione. Inoltre, ha fatto alcuni studi sul pensiero di James Lovelock, interessandosi al dibattito scientifico e filosofico sull'ipotesi Gaia, per il quale ha pubblicato due libri dalla UTET. Per il suo saggio \"Blu come un'arancia. Gaia tra mito e scienza\" del 2006 \u00e8 stato selezionato per la prima edizione del Premio letterario Galileo per la divulgazione scientifica. Nel 2007 ha partecipato all'edizione del Festivaletteratura di Mantova.\n\u00c8 uno degli autori di un manuale di filosofia per i Licei pubblicato da La Nuova Italia ed \u00e8 direttore del Centro Internazionale di Studi telesiani, bruniani e campanelliani."}
{"id": "1915626", "revid": "287204", "url": "https://it.wikipedia.org/wiki?curid=1915626", "title": "Laurent Mangel", "text": "Carriera.\nLa sua carriera da professionista inizi\u00f2 nel 2005. Dopo quattro anni trascorsi con l'AG2R, nel 2009 \u00e8 passato alla Besson Chaussures-Sojasun (divenuta Saur-Sojasun dal 2010). Nel 2004, quando era ancora Under-23, vinse il Tour de Bretagne, corsa \"pro\"."}
{"id": "1915627", "revid": "1318658", "url": "https://it.wikipedia.org/wiki?curid=1915627", "title": "Jean-Blaise Martin", "text": "Vita e carriera.\nMartin inizi\u00f2 a cantare pubblicamente fin da bambino, ma il suo debutto da professionista fu al Teatro Feydeau di Parigi nel 1789 con Le Marquis de Tulipano. In seguito studi\u00f2 presso Madame Dugazon e debutt\u00f2 all'Op\u00e9ra-Comique nel 1794, cantandovi fino al 1823. Gi\u00e0 nel 1801 era divenuto membro del comitato amministrativo del teatro. A partire dal 1825 e fino al 1837 insegn\u00f2 al conservatorio di Parigi."}
{"id": "1915629", "revid": "287204", "url": "https://it.wikipedia.org/wiki?curid=1915629", "title": "Suzuki RGV 500", "text": ""}
{"id": "1915630", "revid": "18085005", "url": "https://it.wikipedia.org/wiki?curid=1915630", "title": "Vanna Barba", "text": ""}
{"id": "1915632", "revid": "1431409", "url": "https://it.wikipedia.org/wiki?curid=1915632", "title": "Mark Feuerstein", "text": "Biografia.\nFiglio di un avvocato e di un'insegnante, studia presso la The Dalton School, si laurea alla Princeton University e vince una borsa di studio presso la London School of Dramatic Arts.\nI suoi bisnonni erano Ebrei-Tedeschi immigrati dalla Baviera.\nDebutta nel 1995 nella soap opera \"Quando si ama\".\nHa debuttato al cinema nel 1998 nella commedia fantastica \"Amori &amp; incantesimi\", viene notato dalla figlia di Nancy Meyers che convince la madre ad ingaggiarlo per il \"What Women Want - Quello che le donne vogliono\". Precedentemente aveva partecipato ai film \"Regole d'onore\" e \"Per incanto o per delizia\". Dopo il thriller \"Abandon - Misteriosi omicidi\" partecipa alla commedia romantica \"Two Weeks Notice - Due settimane per innamorarsi\", ma in fase di montaggio la scena con lui protagonista viene eliminata.\nIn campo televisivo ha partecipato alle serie TV \"Good Morning, Miami\" , \"West Wing - Tutti gli uomini del Presidente\" e \"Sex and the city\", nel 2006 \u00e8 co-protagonista al fianco di Stanley Tucci nelle serie di breve vita \"3 libbre\". Nel 2005 recita nel film \"In Her Shoes - Se fossi lei\" con Cameron Diaz e Toni Collette, mentre nel 2008 lavora al fianco di Daniel Craig e Liev Schreiber in \"Defiance - I giorni del coraggio\".\nDal 2009 al 2016 \u00e8 stato il protagonista della serie televisiva \"Royal Pains\"."}
{"id": "1915637", "revid": "62004", "url": "https://it.wikipedia.org/wiki?curid=1915637", "title": "Nicolas Rousseau", "text": "Carriera.\nLa sua carriera da professionista \u00e8 iniziata nel 2007 con la AG2R Pr\u00e9voyance diretta da Vincent Lavenu. Negli anni seguenti ha ottenuto due vittorie da \"pro\", una alla Route du Sud e una alla Tropicale Amissa Bongo in Gabon, oltre a piazzamenti in corse francesi e ad un 122\u00ba posto finale al Giro d'Italia 2008.\nSempre nel 2008 \u00e8 stato uno dei quattro elementi della squadra francese dell'inseguimento ai Giochi olimpici di Pechino (hanno chiuso all'ottavo posto). Dal 2011 al 2012 ha vestito la divisa della Big Mat-Auber 93, squadra francese con licenza Continental; nel 2013 gareggia invece per l'Entente Sud Gascogne, squadra dilettantistica, e nel 2014 per lo Stade Montois."}
{"id": "1915643", "revid": "32741", "url": "https://it.wikipedia.org/wiki?curid=1915643", "title": "Jonathan Bartoletti", "text": ""}
{"id": "1915650", "revid": "1861950", "url": "https://it.wikipedia.org/wiki?curid=1915650", "title": "Jet2.com", "text": "Jet2.com Limited, nota anche semplicemente come Jet2, \u00e8 una compagnia aerea a basso costo britannica che offre voli di linea e charter dal Regno Unito. Nel 2019 \u00e8 stata la terza compagnia aerea di linea nel Regno Unito per numero di voli, dietro EasyJet e British Airways. La sua sede si trova presso l'aeroporto di Leeds-Bradford, con ulteriori basi ad Alicante-Elche, Belfast-Aldergrove, Derby, Edimburgo, Glasgow, Londra Stansted, Manchester, Newcastle upon Tyne, Birmingham, Bristol e Palma di Maiorca. L'azienda detiene una licenza di esercizio di tipo A ricevuta dall'autorit\u00e0 per l'aviazione civile del Regno Unito per il trasporto di passeggeri, merci e posta su aeromobili con 20 o pi\u00f9 posti a sedere. Jet2.com offre anche un servizio di charter tramite il suo marchio \"Jet2charters\".\nStoria.\nLe origini.\nJet2.com Limited \u00e8 una filiale di Jet2 plc. La compagnia aerea inizi\u00f2 ad operare aerei commerciali nel 1983 con il nome di Channel Express, quando fu acquistata dall'attuale presidente esecutivo del gruppo Dart, Philip Meeson. Inizialmente operatore di trasporto merci, dal 2001 la compagnia aerea inizi\u00f2 anche ad operare servizi charter passeggeri con aeromobili Boeing verso destinazioni internazionali su rotte prevalentemente a corto e medio raggio.\nAnni di formazione.\nNel 2002, Channel Express fond\u00f2 il marchio Jet2.com con sede all'aeroporto di Leeds Bradford. Il 12 febbraio 2003, Jet2.com inizi\u00f2 a operare come compagnia aerea con il suo primo volo da Leeds Bradford ad Amsterdam, operato due volte al giorno con due Boeing 737-300. Nel corso del 2003 furono lanciati ulteriori voli di linea verso sette destinazioni europee.\nNel 2004, una seconda base venne aperta all'aeroporto di Manchester con la compagnia aerea che operava dal Terminal 1. La compagnia acquist\u00f2 anche ulteriori Boeing 737 e 757 e apr\u00ec una base all'aeroporto internazionale di Belfast. Nel 2005, Jet2.com inaugur\u00f2 una terza base a Newcastle. Nel corso dell'anno, la societ\u00e0 acquis\u00ec due Boeing 757-200, consentendole di volare su destinazioni di medio-lungo raggio e di trasportare pi\u00f9 passeggeri sulle popolari rotte esistenti. Questi aerei hanno aiutato la compagnia ad aprire altre due basi a Blackpool ed Edimburgo. Nel 2006, la societ\u00e0 si \u00e8 trasferita da Bournemouth a Leeds ed \u00e8 stata ribattezzata Jet2.com Limited.\nEspansione.\nNel novembre 2008, Jet2.com ha cambiato il suo slogan da \"\"The North's Low Cost Airline\" a \"Friendly Low Fares\"\". Ci\u00f2 ha preceduto l'annuncio dell'apertura di un hub all'aeroporto delle Midlands Orientali, il primo della compagnia aerea al di fuori del nord dell'Inghilterra e della Scozia. La base \u00e8 stata aperta nel maggio 2010.\nNei mesi di novembre e dicembre 2008 la compagnia aerea ha operato quattro voli diretti da Leeds Bradford a Newark Liberty utilizzando i Boeing 757-200, con una serie di voli pianificati anche da Leeds Bradford e Newcastle nel dicembre 2010. Ancora una volta, Jet2.com rintrodusse voli stagionali di Natale per New York durante la stagione invernale 2012; tuttavia, questa volta i voli sarebbero stati operati da Glasgow, East Midlands e Newcastle, oltre a Leeds. I voli stagionali per New York sono continuati ogni anno e ora partono da cinque delle sue basi nel Regno Unito.\nNel 2010, la compagnia ha annunciato che un'ottava base all'aeroporto di Glasgow sarebbe stata aperta nell'aprile 2011, con inizialmente nove rotte pianificate. La base \u00e8 stata aperta il 31 marzo, prima del previsto. Nel gennaio 2011, la compagnia ha introdotto nella sua flotta Boeing 737-800 di seconda mano. Ci\u00f2 ha fornito aeromobili pi\u00f9 grandi dei suoi Boeing 737-300 esistenti ma pi\u00f9 piccoli dei suoi 757-200.\nJet2.com ha trasportato oltre 600.000 passeggeri nel suo primo anno di attivit\u00e0 e oltre nove milioni di passeggeri nel 2017; il suo totale pi\u00f9 alto registrato.\nIl 17 settembre 2016, la compagnia ha ricevuto il suo primo Boeing 737-800 nuovo di zecca dell'ordine per trenta effettuato nel 2015. Nel settembre 2016, Jet2.com ha annunciato che avrebbe iniziato le operazioni dall'aeroporto di Birmingham e dall'aeroporto di Londra Stansted (la prima base della compagnia aerea nel sud dell'Inghilterra) nel marzo 2017. Nel novembre 2016, Jet2.com ha aperto il suo nuovo hangar di manutenzione a Manchester. Nel dicembre 2016, Jet2.com ha annunciato di aver ordinato altri quattro Boeing 737-800, portando il totale dell'ordine a 34.\nAnni recenti.\nNel 2019, Jet2.com ha ricevuto la consegna del suo 34\u00b0 nuovo Boeing 737-800, portando temporaneamente la sua flotta permanente e in leasing a oltre 100 aeromobili. Anche nel 2019 Jet2.com ha trasportato un record di 14,39 milioni di passeggeri su 82.931 voli. Si tratta di un aumento di oltre il 18% rispetto all'anno precedente.\nA causa della pandemia di COVID-19, Jet2.com ha annunciato che avrebbe sospeso le operazioni di volo almeno fino al 15 luglio 2020. La compagnia aerea ha continuato a operare voli di rimpatrio per cittadini britannici all'estero. Il 17 agosto 2020, Jet2 ha annunciato tramite BALPA, che avrebbero licenziato 102 piloti da varie basi del Regno Unito, a causa della pandemia.\nL'11 novembre 2020, Jet2.com e Jet2holidays hanno annunciato che avrebbero aperto la loro decima base nel Regno Unito presso l'aeroporto di Bristol il 1\u00ba aprile 2021, operando verso 33 destinazioni.\nIdentit\u00e0 aziendale.\nPropriet\u00e0.\nJet2.com \u00e8 interamente di propriet\u00e0 di Jet2 plc (ex Dart Group PLC), una holding con sede a Leeds, in Inghilterra. La sua sede principale si trova nella Low Fare Finder House sul terreno dell'aeroporto di Leeds Bradford.\nQuartier generale.\nIl quartier generale di Jet2.com, Low Fare Finder House, \u00e8 situato sul terreno dell'aeroporto di Leeds-Bradford. La costruzione della struttura \u00e8 iniziata nel 2006, al fine di ospitare piloti, personale di cabina e operazioni di back of house.\nNell'aprile 2013, Jet2.com ha trasferito in un nuovo ufficio i suoi reparti Contatto clienti, Finanza, IT, Risorse umane, Commerciale e Marketing; \"Holiday House\" situata nel centro della citt\u00e0 di Leeds. Nel settembre 2014, la compagnia aerea ha aperto una nuova accademia di fvormazione da 9,5 milioni di sterline presso l'Euroway Industrial Estate a Bradford.\nSussidiarie.\nNel 2007 \u00e8 stata lanciata la consociata Jet2holidays che offre pacchetti vacanze. Il 29 aprile 2015 \u00e8 stata lanciata la Jet2CityBreaks. Nel giugno 2017, Jet2.com ha lanciato Jet2Villas attraverso il suo marchio Jet2holidays.\nFlotta.\nFlotta attuale.\nA dicembre 2021 la flotta di Jet2.com \u00e8 cos\u00ec composta:\nFlotta storica.\nJet2.com operava in precedenza con i seguenti aeromobili:"}
{"id": "1915654", "revid": "124535069", "url": "https://it.wikipedia.org/wiki?curid=1915654", "title": "Festivalbar 1981", "text": "Il diciottesimo Festivalbar si svolse nell'estate del 1981.\nVenne condotto da Vittorio Salvetti.\nVincitrice dell'edizione fu Rettore con \"Donatella\".\nNella sezione DiscoVerde si imposero gli Accademia con \"Il cavaliere del vento\".\nVasco Rossi avrebbe dovuto partecipare con \"Siamo solo noi\", ma all'ultimo momento venne mandato per i jukebox il singolo \"Voglio andare al mare\" e Salvetti escluse l'artista dalla manifestazione.\nCantanti partecipanti.\nFuori gara:\nOrganizzazione.\nRAI"}
{"id": "1915655", "revid": "62004", "url": "https://it.wikipedia.org/wiki?curid=1915655", "title": "Blaise Sonnery", "text": "Carriera.\nFra i Dilettanti Under-23 gareggia prima con la CR4C Roanne e poi per due stagioni con la Chamb\u00e9ry Cyclisme Formation; si mette in evidenza soprattutto grazie ad alcuni successi e piazzamenti al Tour des Pays de Savoie e alla Ronde de l'Isard d'Ari\u00e8ge, e con il terzo posto ai campionati francesi in linea Under-23 nel 2006.\nLa sua carriera da professionista inizia nel 2007 con l'AG2R Pr\u00e9voyance; non coglie successi, ma nel 2008 e nel 2009 partecipa al Giro d'Italia concludendo in entrambe le occasioni la corsa. Nel 2010 ritorna a correre fra i dilettanti, prima con la Creusot Cyclisme, e l'anno dopo tra le file del Velo Club Caladois. Nel 2012 gareggia quindi con la Bridgestone-Anchor, squadra Continental giapponese, tornando al Caladois nella stagione successiva.\nAnnuncia al ritiro dall'attivit\u00e0 al termine della stagione 2015, dopo due anni alla dilettantistica Bourg-en-Bresse Ain."}
{"id": "1915658", "revid": "767487", "url": "https://it.wikipedia.org/wiki?curid=1915658", "title": "Harold Rosenberg", "text": " Coni\u00f2 il termine action painting, pi\u00f9 tardi conosciuto col nome di espressionismo astratto. Il termine venne utilizzato per la prima volta nel saggio \"American Action Painters\" nel numero di dicembre della rivista \"ARTnews\". Il saggio venne poi incluso nel libro di Rosemberg \"The Tradition of the New\"."}
{"id": "1915662", "revid": "151034", "url": "https://it.wikipedia.org/wiki?curid=1915662", "title": "Harnold rosembreg", "text": ""}
{"id": "1915664", "revid": "3115", "url": "https://it.wikipedia.org/wiki?curid=1915664", "title": "Fenestron", "text": "Il Fenestron \u00e8 un particolare tipo di rotore di coda completamente integrato della parte terminale della trave di coda di un elicottero. Essenzialmente una ventola intubata, il Fenestron sostituisce nelle sue funzioni il rotore di coda, ovvero quella di generare una forza che bilanci la controcoppia del rotore principale.\nSviluppo.\nOriginariamente concepito negli anni sessanta dall'azienda francese Sud Aviation, il concetto venne sviluppato negli anni successivi dalla Soci\u00e9t\u00e9 nationale industrielle a\u00e9rospatiale (SNIAS) in cui confluirono, applicandolo al secondo prototipo dell'A\u00e9rospatiale SA 340 alla fine degli anni sessanta, per poi introdurlo con successo nella produzione in serie con il SA 341 Gazelle. Lo sviluppo e l'affinamento della tecnologia impiegata nella sua realizzazione crebbe con i modelli successivi fino ad essere adottata, dopo la fusione con la tedesca Daimler-Benz Aerospace AG del 1992, nella attuale produzione Eurocopter.\nOltre agli elicotteri di produzione Eurocopter e dei loro predecessori, una simile soluzione venne adottata dal prototipo dell'elicottero da ricognizione e attacco Boeing-Sikorsky RAH-66 Comanche, adottato anche per le caratteristiche stealth offerte dalla soluzione, progetto abbandonato nel 2004 per problemi di bilancio.\nIl termine \"Fenestron\", oltre ad essere utilizzato comunemente per identificare il componente, \u00e8 un marchio registrato dall'Eurocopter, bench\u00e9 nel dialetto provenzale si riferisca alle piccole finestre presenti nelle abitazioni.\nCaratteristiche tecniche.\nAl contrario di un rotore di coda tradizionale che adotta normalmente da due a quattro pale, il fenestron ha tra le 8 e le 16 pale. Queste hanno un profilo con angolo variabile cos\u00ec da ridurre il rumore generato perch\u00e9 distribuito su diverse gamme di frequenza. Inoltre l'alloggiamento consente una maggiore velocit\u00e0 di rotazione che si traduce nell'esigenza di una minore superficie necessaria per ogni pala."}
{"id": "1915668", "revid": "599013", "url": "https://it.wikipedia.org/wiki?curid=1915668", "title": "Alberto Albero", "text": "Biografia.\n\u00c8 stato primatista italiano di salto in lungo indoor con la misura di , record stabilito a Milano durante i campionati italiani indoor del 1976. Inoltre ha detenuto per molti anni il record italiano allievi sugli 80 m ostacoli. Poco dopo aver fatto il minimo per partecipare ai Giochi olimpici di ha dovuto lasciare l'atletica a causa di problemi tendinei all'et\u00e0 di 24 anni, nel pieno delle sue potenzialit\u00e0.\nSuccessivamente \u00e8 diventato allenatore, portando in pochi mesi l'altista Alessandro Parra da un personale di a . \u00c8 stato anche commissario tecnico della nazionale di long casting, portandola a vincere vari mondiali della succitata specialit\u00e0."}
{"id": "1915671", "revid": "115641220", "url": "https://it.wikipedia.org/wiki?curid=1915671", "title": "Salvatore Meluzzi", "text": "Compositore di musica sacra, fu direttore della Cappella Giulia e organista della Basilica di San Pietro in Vaticano, durante il periodo iniziale della riforma liturgica detta \"ceciliana\", voluta dal nascente Movimento Ceciliano. \nDocente.\nInsegn\u00f2 a lungo presso il Conservatorio Santa Cecilia di Roma dove tra i vari allievi ebbe Alessandro Moreschi, Alessandro Parisotti e Filippo Cesare Mattoni.\nComposizioni.\nNumerose sue composizioni sia per organo (Toccate, Fughe), che per formazioni corali (Mottetti, Vespri, Responsori), tra le quali spicca un \"Ave Verum Corpus\", interpretato e reso famoso dal cantante castrato Alessandro Moreschi. Si ricordano inoltre una \"Messa da Requiem\" e una \"Messa di Gloria\"."}
{"id": "1915674", "revid": "18085834", "url": "https://it.wikipedia.org/wiki?curid=1915674", "title": "Serrara-Fontana", "text": ""}
{"id": "1915682", "revid": "709565", "url": "https://it.wikipedia.org/wiki?curid=1915682", "title": "Ochyroceratidae", "text": "Ochyroceratidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ', \"ochyr\u00f2s\" cio\u00e8 \"solido, robusto, forte\" e ', \"k\u00e8ras\" cio\u00e8 \"corno\" per una protuberanza dell'opistosoma, ed il suffisso \"-idae\", che designa l'appartenenza ad una famiglia.\nCaratteristiche.\nSono ragni che posseggono sei occhi. Piuttosto piccoli, hanno lunghezza variabile da 0,6 a 3 millimetri.\nComportamento.\nAbitano le foreste tropicali e le caverne dell'Africa meridionale, delle zone caraibiche e dell'Asia sudorientale occupando in pratica le stesse nicchie ecologiche dei \"Linyphiidae\" dell'emisfero settentrionale. Costruiscono piccole e irregolari ragnatele all'interno di foglie, fra rametti e tronchi nei punti umidi e con poco sole all'interno della foresta.\nFinch\u00e9 covano le femmine portano le uova fra i cheliceri. Di una specie del genere \"Theotima\" \u00e8 stata dimostrata la partenogenesi.\nDistribuzione.\nVengono reperiti in America centrale e meridionale, Africa centrale e orientale, e dall'India fino alla Nuova Guinea\nTassonomia.\nA seguito di un lavoro degli aracnologi P\u00e9rez-Gonz\u00e1lez, Rubio &amp; Ram\u00edrez, del 2016, la sottofamiglia \"Psilodercinae\" \u00e8 stata assurta al rango di famiglia col nome di \"Psilodercidae\" e un terzo degli originari generi sono stati trasferiti in essa.\nAttualmente, a novembre 2020, si compone di 10 generi e 166 specie:"}
{"id": "1915683", "revid": "287204", "url": "https://it.wikipedia.org/wiki?curid=1915683", "title": "Cynthia Mort", "text": "Biografia.\nInizia la sua carriera come sceneggiatrice e produttrice di molti episodi della sit-com \"Pappa e ciccia\" e \"Will &amp; Grace\". Nel 2007 collabora alla sceneggiatura de \"Il buio nell'anima\" di Neil Jordan. Ha ideato la serie televisiva \"Tell Me You Love Me - Il sesso. La vita\" incentrata sul sesso.\nNel 2016 esce \"Nina\", film biografico sulla vita di Nina Simone, suo esordio alla regista basato su una sua sceneggiatura.\nLa Mort \u00e8 nota anche per essere stata la compagna dell'attrice Jodie Foster, conosciuta sul set de \"Il buio nell'anima\"."}
{"id": "1915687", "revid": "599013", "url": "https://it.wikipedia.org/wiki?curid=1915687", "title": "Logan Bailly", "text": "Carriera.\nClub.\nCresce nelle giovanili dello e successivamente, nel 2002, si trasferisce nel Genk dove indossa la maglia numero 26. Nella stagione 2003-2004 va in prestito nel Beringen-Heusden-Zolder per fare esperienze da titolare; totalizzer\u00e0 16 presenze nella stagione. Nella stagione successiva torna al Genk diventando cos\u00ec titolare inamovibile.\nIl 22 dicembre 2008 viene ufficializzato il suo passaggio al Borussia M\u00f6nchengladbach, squadra che milita nella Bundesliga. I primi mesi con la squadra tedesca sono stati ottimi nonostante la cattiva situazione di classifica dei Fohlen.\nNel giugno del 2011 passa in prestito al Neuch\u00e2tel Xamax con la cui squadra non viene mai schierato in campionato e fa quindi il suo ritorno in Germania durante la pausa invernale, per poi essere girato in prestito al Genk .\nNazionale.\nBailly ha giocato nella nazionale under-21 e successivamente nella nazionale maggiore."}
{"id": "1915694", "revid": "830939", "url": "https://it.wikipedia.org/wiki?curid=1915694", "title": "Ludovico Pozzoserrato", "text": "Biografia.\nGiunse nella citt\u00e0 veneta nel 1582 dopo aver girato l'Italia passando da Anversa a Venezia, Firenze, Roma e ancora a Venezia ed \u00e8 considerato il principale esponente dell'arte locale di fine Cinquecento. Van Mander nel suo Schilder-Boeck (il Libro della Pittura) ne loda il vigore nei paesaggi e nelle composizioni. Alcune opere sono conservate nei Musei civici di Treviso, mentre numerose altre tele e affreschi si trovano nelle principali chiese della Marca, come a Montebelluna, presso la Chiesa di San Biagio detta di Mercato Vecchio (opera attribuita), e a Conegliano, dove affresc\u00f2 tutta la facciata esterna del Duomo dell'Annunziata."}
{"id": "1915697", "revid": "5456", "url": "https://it.wikipedia.org/wiki?curid=1915697", "title": "Pozzoserrato", "text": ""}
{"id": "1915703", "revid": "1363832", "url": "https://it.wikipedia.org/wiki?curid=1915703", "title": "Cucina haitiana", "text": "La cucina di Haiti si basa su una combinazione di elementi francesi e africani, con qualche influenza amerindia.\nCaratteristiche.\nLa cucina di Haiti presenta numerose analogie con le altre cucine caraibiche, sebbene alcune caratteristiche peculiari le garantiscano un'identit\u00e0 ben definita. Le verdure e le carni sono ampiamente utilizzate; tra le prime troviamo impiegati soprattutto i pomodori, i cavoli e i peperoni (rossi e verdi), tra le seconde le pi\u00f9 diffuse sono quella di pollo, di capra, di manzo e, in minor misura, di maiale. I piatti vengono abbondantemente insaporiti con erbe aromatiche e peperoni, rendendo la cucina haitiana piuttosto speziata ma non eccessivamente piccante.\nRiso e fagioli.\nIl riso con i fagioli costituisce il piatto nazionale di Haiti, diffuso in tutte le zone della nazione. Esso viene consumato da solo o, pi\u00f9 spesso, accompagnato da un po' di carne, soprattutto pollo, capra o manzo. Nelle zone pi\u00f9 rurali \u00e8 diffuso il \"mais moulu\", accompagnato da \"sauce pois\" (salsa di fagioli) ed eventualmente da pesce.\nPiatti tipici.\nTra i piatti tipici di Haiti, oltre al gi\u00e0 citato riso e fagioli, vi sono le \"bananes pl\u00e9s\u00e9es\" (banane fritte), servite da sole come spuntino o come accompagnamento al \"tassot\" (manzo fritto) o al \"griot\" (maiale fritto). Tra gli stuzzichini celebri sono i \"Pat\u00e9s\", fagottini di pasta ripieni di carne. Il \"bouillon\" \u00e8 invece un ricco stufato a base di pomodori, \"patate\" e carne (capra o manzo) variamente speziato. Il pollo viene spesso cucinato facendolo marinare in succo di limone, pepe, aglio e cumino e poi bollendolo insieme a questa marinata. La salsa base della cucina haitiana \u00e8 l\"'\u00e9pis\", a base di peperoni, aglio ed erbe aromatiche, usata per condire il riso con i fagioli ma anche zuppe e stufati.\nDolci.\nMolti sono i dolci haitiani che impiegano la canna da zucchero e i suoi derivati. Tra di essi il \"fresco\", una sorta di gelato fatto per\u00f2 di sciroppo di frutta e generalmente venduto dagli ambulanti lungo le strade. Tipico anche il \"pain patate\", un pandolce a base di patate dolci, latte condensato e cannella.\nBevande.\nDiffusi nell'isola sono i succhi di frutta, soprattutto ananas, mango, avocado, arancia e frutto della passione. Altre bevande analcoliche diffuse sono i frullati e la \"malta\", a base di orzo non fermentato e melassa. Tra gli alcolici diffusa \u00e8 la birra ma soprattutto il rum, per la cui distillazione Haiti \u00e8, parimenti alle altre Antille francesi, famosa in tutto il mondo. Il rum haitiano deve la sua fama e unicit\u00e0 al fatto che le distillerie locali lavorano direttamente il succo della canna da zucchero e non la melassa."}
{"id": "1915705", "revid": "765341", "url": "https://it.wikipedia.org/wiki?curid=1915705", "title": "Tersiloco", "text": "Nella mitologia greca, Tersiloco \u00e8 il nome di tre personaggi, tutti legati al contesto della guerra di Troia.\nIl mito.\nTersiloco il peone.\nTersiloco, che nella guerra di Troia combatt\u00e9 come alleato degli assediati, era uno dei guerrieri peoni uccisi da Achille sulle rive dello Scamandro, i cui corpi furono poi gettati nel fiume affinch\u00e9 le loro anime non raggiungessero l'Ade. Questa vicenda \u00e8 narrata nel libro XXI dell\"Iliade\". Tuttavia nel libro VI dell\"Eneide\" si evince che il cadavere di Tersiloco venne ritrovato, prima dunque che potesse essere divorato dalle anguille (quel che accadde ad Asteropeo) o bruciato dalla pioggia di fuoco inviata da Efesto sul fiume (tale fu la sorte che ebbero i corpi degli altri suoi compagni): Enea, disceso vivo nel mondo sotterraneo con l'aiuto della Sibilla, vede infatti nell'Ade vero e proprio l'anima di Tersiloco, che emozionato gli si fa incontro. Del ritrovamento del corpo e della sua onorata sepoltura doveva evidentemente parlare qualche opera letteraria a noi non pervenuta.\nTersiloco compagno di Enea.\nTersiloco, guerriero troiano esule con Enea dopo la caduta della loro citt\u00e0, perisce in Italia nella guerra contro le popolazioni locali, ucciso da Turno nell'ultima battaglia."}
{"id": "1915706", "revid": "155613", "url": "https://it.wikipedia.org/wiki?curid=1915706", "title": "Luigi del Moro", "text": ""}
{"id": "1915716", "revid": "767487", "url": "https://it.wikipedia.org/wiki?curid=1915716", "title": "Bandiera dell'Oblast' di Mosca", "text": "La bandiera dell'Oblast' di Mosca \u00e8 divenuta il vessillo ufficiale dell'Oblast' moscovita il 3 dicembre 1997.\nDescrizione.\nLa bandiera \u00e8 unicamente di colore rosso, con lo stemma dell'oblast', l'icona classica di San Giorgio che con una lancia uccide un drago, in alto a sinistra."}
{"id": "1915718", "revid": "438678", "url": "https://it.wikipedia.org/wiki?curid=1915718", "title": "Scope", "text": ""}
{"id": "1915721", "revid": "31886", "url": "https://it.wikipedia.org/wiki?curid=1915721", "title": "Specie di Ochyroceratidae", "text": "Di seguito sono descritte tutte le specie della famiglia di ragni Ochyroceratidae note al giugno 2013.\nAlthepus.\n\"Althepus\" \nDundocera.\n\"Dundocera\" \nEuso.\n\"Euso\" \nFageicera.\n\"Fageicera\" \nFlexicrurum.\n\"Flexicrurum\" \nLeclercera.\n\"Leclercera\" \nLundacera.\n\"Lundacera\" \nMerizocera.\n\"Merizocera\" \nOchyrocera.\n\"Ochyrocera\" \nOuette.\n\"Ouette\" \nPsiloderces.\n\"Psiloderces\" \nRoche.\n\"Roche\" \nSpeocera.\n\"Speocera\" \nTheotima.\n\"Theotima\" "}
{"id": "1915723", "revid": "24443", "url": "https://it.wikipedia.org/wiki?curid=1915723", "title": "Gran San Bernardo", "text": ""}
{"id": "1915725", "revid": "132266", "url": "https://it.wikipedia.org/wiki?curid=1915725", "title": "Motorsailer", "text": ""}
{"id": "1915735", "revid": "767487", "url": "https://it.wikipedia.org/wiki?curid=1915735", "title": "Zinny J. Zan", "text": "Biografia.\nLa carriera musicale di Zinny J. Zan inizia attorno al 1983 quando diverr\u00e0 il frontman degli Easy Action, gruppo musicale nato sull'onda dello sleaze glam scandinavo dei primi anni ottanta, capeggiato da gruppi come Hanoi Rocks. Il gruppo, nel quale militava anche il futuro chitarrista degli Europe Kee Marcello, pubblicher\u00e0 il disco omonimo \"Easy Action\" nel 1984, ottenendo diversi consensi all'interno della scena underground europea. Nel 1985 per\u00f2 il frontman abbandona il gruppo per fondare un altro progetto chiamato Dream Police, che per\u00f2 fin\u00ec per sciogliersi senza aver pubblicato alcun materiale. Gli Easy Action continuarono la loro strada assoldano il nuovo frontman Tommy Nilsson pubblicando un secondo disco orientandosi sul AOR. Sembra che Zinny abbia anche militato come batterista in una band di breve vita chiamata Nymphmaniacs assieme a Michael Monroe e Andy McCoy degli Hanoi Rocks. In seguito il frontman conferm\u00f2 il fatto.\nDopo queste esperienza, Zan entr\u00f2 nei Kingpin, altra glam band svedese formata a Sk\u00f6vde ma pi\u00f9 orientata sulle sonorit\u00e0 dell'heavy metal. I Kingpin erano gi\u00e0 attivi dal 1982, in origine sotto il nome di Shylock, e cambiarono nome nel 1984 con l'entrata del batterista Stixx Galore (vero nome Pekka Ollinen). Con la sua entrata, Zinny aveva sostituito il cantante J.K. Knox (vero nome Jukka Kemppainen), e passarono poi alla pubblicazione del debutto \"Welcome To The Bop City\" nel 1988. Pochi mesi dopo il debutto, la band decise di ricollocarsi negli Stati Uniti, e precisamente a Los Angeles, dove avrebbero ottenuto maggior popolarit\u00e0. Decisero poi di cambiare nome in Shotgun Messiah e ripubblicarono nel 1989 il debutto \"Welcome To The Bop City\", questa volta sotto il nome omonimo di \"Shotgun Messiah\" dopo un contratto con la Combat Records.\nNello stesso 1989 per\u00f2 Zinny venne allontanato dagli Shotgun Messiah lasciando le redini della band a Tim Sk\u00f6ld, prima di quel momento solo bassista. Dopo la dipartita dalla band, Zan torn\u00f2 in Svezia e form\u00f2 i Grand Slam assieme all'ex-chitarrista degli Electric Boys Martin Thomander, il bassista Fredrik Vildsvin e l'ex batterista dei Talisman Jake Samuel (Jakob Samuelsson). Tuttavia il gruppo ebbe breve vita, cos\u00ec Zan dar\u00e0 vita ad un'altra band, i Zan Clan nel 1993, che saranno composti da S\u00f6ren Swanson (chitarra), Christian Baraldi (chitarra), Perra Tedebald (basso), Matthew Baraldi (batteria). L'anno successivo il gruppo dar\u00e0 alle stampe il debutto \"Citizen Of Wasteland\" ma sparir\u00e0 dalle scene per diversi anni. Attorno al 2002 Zinny torna con la pubblicazione del disco solista \"City Boy Blues\".\nNel 2003, dopo anni di inattivit\u00e0, Zinny decide di riformare i Zan Clan riallestendo completamente la formazione. Dopo aver concluso un contratto con la Perris Records, pubblica il secondo capitolo \"We Are Zan Clan, Who The Fuck Are You\", seguito dal live album \"Kickz the Livin' Shit Outta Stockholm City\" l'anno successivo. Inoltre Zan riforma nel 2007 la sua prima band, gli Easy Action, anche questa volta riallestendo una nuova formazione. Gli Easy Action ripubblicano il debutto con l'aggiunta di alcune bonus track. Nel 2008 pubblicano una versione riproposta del brano \"\"We Go Rocking\", lo stesso brano che era stato plagiato dai Poison con la loro \"I Want Action\"\"."}
{"id": "1915736", "revid": "1543377", "url": "https://it.wikipedia.org/wiki?curid=1915736", "title": "Abitabilit\u00e0 planetaria", "text": "L'abitabilit\u00e0 planetaria \u00e8 la misura della capacit\u00e0 di un corpo celeste di sviluppare e accogliere la vita. Questa nozione pu\u00f2 dunque essere in particolare utilizzata per i pianeti ed i loro satelliti naturali.\nIn seguito alle conoscenze acquisite dagli studi della biologia terrestre, gli elementi necessari al mantenimento della vita sono una sorgente di energia abbinata a della materia mobilizzabile, sapendo che differenti modelli sono proposti in appoggio all'origine della vita. Tuttavia, la nozione di abitabilit\u00e0 come \u00abpossibilit\u00e0 di accogliere la vita\u00bb \u00e8 intrinsecamente limitata dalla comparazione alle condizioni biologiche terrestri, il che implica il rispetto di vari altri parametri di ordine geofisico, geochimico ed astrofisico. Se l'esistenza di una vita extraterrestre \u00e8 sconosciuta, l'abitabilit\u00e0 di un pianeta \u00e8 in effetti in gran parte un'estrapolazione delle condizioni terrestri e delle caratteristiche generali che appaiono favorevoli allo sviluppo della vita in seno al Sistema solare. L'acqua allo stato liquido \u00e8 in particolare considerata come un elemento indispensabile ad un ecosistema vivente. La ricerca in questo dominio occupa principalmente la planetologia e l'astrobiologia.\nL'idea che dei pianeti diversi dalla Terra potessero ospitare la vita \u00e8 antica e nel corso della storia il dibattito ha interessato tanto la filosofia che la scienza. La fine del XX secolo \u00e8 stato teatro di due scoperte importantissime. Innanzitutto, l'osservazione e l'esplorazione mediante le sonde dei pianeti e dei satelliti del sistema solare hanno fornito informazioni essenziali che hanno permesso di definire dei criteri di abitabilit\u00e0 e di confronto geofisici tra la Terra e gli altri corpi celesti. D'altra parte, la scoperta dei pianeti extrasolari, che \u00e8 iniziata nel 1995 ed \u00e8 accelerata, ha confermato che il Sole non \u00e8 la sola stella a illuminare i pianeti ed ha allargato il campo di ricerca sull'abitabilit\u00e0 al di l\u00e0 del Sistema solare.\nSistemi solari appropriati.\nDefinire la nozione di \"abitabilit\u00e0 planetaria\" comincia dallo studio delle stelle. L'abitabilit\u00e0 di un pianeta dipende in effetti in gran parte dalle caratteristiche del sistema planetario (e dunque della stella) che lo ospita. In seguito al progetto Phoenix del programma SETI, nel 2002 gli scienziati Margaret Turnbull e Jill Tarter hanno sviluppato la nozione di \"HabCat\" (abbreviazione di \"Catalogo dei sistemi stellari abitabili\"). Il catalogo fu costituito estraendo dal catalogo Hipparcos le 120000 stelle pi\u00f9 prossime alla Terra. In seguito, una selezione pi\u00f9 precisa ha permesso di isolare 17000 \"HabStars\". La scelta dei criteri fu un buon punto di partenza per comprendere quali caratteristiche astrofisiche siano necessarie per rendere dei pianeti \"abitabili\".\nClasse spettrale.\nLa classe spettrale di una stella indica la temperatura della fotosfera, che per le stelle della sequenza principale \u00e8 legata alla loro massa. Si stima attualmente che il dominio spettrale appropriato per le stelle suscettibili di accogliere sistemi ospitanti la vita (\"HabStars\") va dall'inizio della classe F o G fino a met\u00e0 della classe spettrale K. Essa corrisponde alle temperature che vanno da poco pi\u00f9 di 4000 K a un po' pi\u00f9 di 7000 K. Il Sole, stella di classe G2, \u00e8 all'incirca nel mezzo di tale dominio. Le stelle di quel tipo hanno un certo numero di particolarit\u00e0 che sono importanti dal punto di vista dell'abitabilit\u00e0 planetaria.\nStelle di classe O, B e A.\nLe stelle di classe A, B e O, sono le pi\u00f9 luminose della Galassia, e quelle che consumano il loro combustibile pi\u00f9 rapidamente, in generale meno di un miliardo di anni e in certi casi addirittura meno di 10 milioni di anni.. Le stelle azzurre di classe O e B emettono un'intensa radiazione ultravioletta che producono un processo di fotoevaporazione dei pianeti nascenti. Anche in protostelle poste a meno di 0,1 anni luce da una calda stella blu, difficilmente un pianeta potrebbe formarsi prima che il materiale del disco protoplanetario venga espulso nello spazio interstellare dall'intensa energia emanata da una compagna massiccia. Inoltre, anche se poste a maggior distanza, un sistema planetario in formazione di una stella di tipo solare cos\u00ec vicina a una stella blu verrebbe spazzato via dall'esplosione della vicina massiccia in supernova, evento che avviene in poche decine di milioni di anni. \u00c8 quindi altamente improbabile che esistano pianeti abitabili relativamente vicini a stelle di classe O e B.\nLa formazione di pianeti nella zona abitabile attorno a stelle di classe A potrebbe essere possibile, tuttavia gli esperti pensano che anche nelle prime classi di stelle di tipo F, la radiazione ultravioletta sarebbe eccessiva e altererebbe o distruggerebbe molecole come il DNA (essenziale per la biochimica basata sul carbonio). Oltre a questo, essendo la loro vita molto pi\u00f9 breve di quella di stelle di classe G o K, la loro zona abitabile si espanderebbe rapidamente e probabilmente qualsiasi pianeta situato attorno ad esse attraverserebbe il confine interno della zona abitabile prima che la vita possa evolversi.\nStelle di classe K, G e F.\nLe stelle che vanno dal tipo K intermedio a quelle bianco-gialle rappresentano l'ottimo per la vita per stabilit\u00e0, distanza dalla zona abitabile rispetto alla stella e ciclo vitale. A differenza delle nane rosse, queste stelle relativamente simili al Sole hanno una fase di attivit\u00e0 stellare dopo la loro formazione molto pi\u00f9 breve (circa 500 milioni di anni per una di classe G), rispetto a 2-3 miliardi di anni per una di classe M), che impedisce che pianeti potenzialmente abitabili possano perdere la loro atmosfera nei primi miliardi di anni di esistenza a causa di intensi brillamenti. Inoltre difficilmente i pianeti situati nelle loro zone abitabili si trovano cos\u00ec vicino alle loro stelle da essere in rotazione sincrona, come succede invece ai pianeti attorno a nane rosse.\nQueste stelle non sono n\u00e9 troppo calde, n\u00e9 troppo fredde, e bruciano sufficientemente a lungo perch\u00e9 la vita abbia possibilit\u00e0 di comparire. Costituiscono probabilmente dal 5 al 10% delle stelle della nostra galassia. emettono sufficiente radiazione ultravioletta ad alta frequenza per catalizzare importanti reazioni nell'atmosfera, come la formazione dell'ozono, ma non troppa, perch\u00e9 questo distruggerebbe la vita.\nNonostante questi tre tipi di stelle siano a priori i pi\u00f9 favorevoli alla vita, ci sono differenze importanti tra loro. Man mano che ci sposta nella sequenza principale, pi\u00f9 in alto e a sinistra del diagramma H-R, l'emissione di radiazioni ultraviolette dai corpi stellari aumenta: mentre negli esopianeti di tipo Terra si trovano nella zona abitabile delle nane arancioni, la vita sarebbe possibile senza la protezione di uno strato di ozono, nelle stelle di tipo F un corpo planetario con caratteristiche simili avrebbe bisogno di un'ozonosfera densa per consentire la comparsa di vita non acquatica. Per questo e per altri motivi, si ritiene che le nane arancioni (tipo K) siano le pi\u00f9 favorevoli all'abitabilit\u00e0 planetaria rispetto alle analoghi solari o ad altri tipi di stelle, ospitando gli ipotetici pianeti super abitabili.\nStelle di classe M e tardo K.\nQuesti tipi di stelle, note come nane rosse, sono le pi\u00f9 piccole e le pi\u00f9 comuni della Galassia, rappresentando il 75% della popolazione totale della Via Lattea. Poich\u00e9 l'aspettativa di vita di una stella \u00e8 inversamente proporzionale alla loro massa, sono anche le pi\u00f9 longeve, essendo in grado di rimanere nella sequenza principale anche migliaia di miliardi di anni, rispetto ai circa 10 miliardi di anni di stelle quali il Sole.\nTuttavia, le possibilit\u00e0 di vita in pianeti orbitanti nane rosse sono oggetto di dibattito tra la comunit\u00e0 scientifica, dal momento che presentano seri problemi per il sorgere della vita su un pianeta roccioso che orbita nella sua zona abitabile. Nei loro primi miliardi di anni di vita sono estremamente attive, aumentando i loro livelli di radiazione ultravioletta fino a 10.000 volte ripetutamente durante una giornata terrestre, come risultato dei loro violenti bagliori. I modelli suggeriscono che un pianeta simile alla Terra, in orbita attorno a una di queste stelle nella sua zona abitabile, perderebbe gradualmente la sua atmosfera anche con una magnetosfera simile a quella del nostro pianeta.\nA causa della loro bassa luminosit\u00e0, la zona abitabile delle stelle di tipo M e tardo K \u00e8 piuttosto piccola rispetto a quella dei corpi stellari pi\u00f9 grandi. Questa vicinanza causa una grande influenza gravitazionale della stella sul loro pianeta potenzialmente abitabile, che sarebbe in rotazione sincrona volgendo sempre lo stesso emisfero alla stella, con la conseguente mancanza del ciclo giorno-notte presente sulla Terra. Inoltre l'assenza di rotazione pu\u00f2 danneggiare gravemente il campo magnetico planetario, lasciando il pianeta poco protetto di fronte ai venti stellari e alle attivit\u00e0 della sua stella madre.\nDall'altra parte, alcuni scienziati suggeriscono che il tipo di luce emessa dalle nane rosse (in gran parte nell'infrarosso) potrebbe eludere una glaciazione globale permanente in pianeti situati vicino al bordo esterno della zona abitabile. Come \u00e8 successo nel periodo della Terra a palla di neve, l'aumento dei ghiacci porta a un aumento dell'albedo del pianeta, che ha come conseguenza un ulteriore raffreddamento della superficie planetaria per via della maggior quantit\u00e0 di luce che viene riflessa nello spazio. Tuttavia il ghiaccio riflette meno la luce infrarossa, cos\u00ec che una glaciazione progressiva sarebbe meno probabile che attorno a stelle pi\u00f9 grandi, e ci\u00f2 aumenterebbe il confine esterno della zona abitabile dal 10% al 30% rispetto alla norma. Inoltre, gli studi indicano che, nonostante il tipo di luce emessa da questa classe di stelle differisce da quella del Sole, la fotosintesi sarebbe ugualmente possibile.\nZona abitabile stabile.\nLa zona abitabile \u00e8 un dominio teorico in prossimit\u00e0 della stella in seno al quale i pianeti presenti possono mantenere acqua allo stato liquido sulla superficie. Dopo la sorgente di energia, l'acqua liquida \u00e8 considerata l'elemento pi\u00f9 importante per la vita, in gran parte per il ruolo che essa gioca sulla Terra. \u00c8 possibile che ci\u00f2 non sia che il riflesso di una pendenza dovuta alla dipendenza dall'acqua delle specie terrestri. Se fossero rilevate forme di vita su pianeti in cui l'acqua \u00e8 assente (per esempio in una soluzione di ammoniaca), la definizione di zona abitabile dovrebbe essere profondamente rivista, o persino interamente scartata in quanto troppo restrittiva. Il fatto che Europa e in una certa misura Titano (rispettivamente a 3,5 e 8 unit\u00e0 astronomiche dal Sole ed entrambe al di fuori dalla zona abitabile del Sole) siano entrambe candidate di prima importanza per la ricerca della vita nel Sistema solare sottolinea la difficolt\u00e0 nel definire la nozione di \"zona abitabile\". Alcune definizioni del termine abitabilit\u00e0 precisano che i pianeti abitabili si devono trovare in seno alla zona abitabile, ma ci\u00f2 resta da dimostrare.\nUna zona abitabile \u00abstabile\u00bb presenta due particolarit\u00e0. Innanzitutto, la sua localizzazione deve rimanere pressoch\u00e9 invariata. La luminosit\u00e0 delle stelle aumenta e col passare del tempo una data zona abitabile si allontana dalla stella. Se tale migrazione \u00e8 troppo rapida (per esempio, per una stella supermassiccia), i pianeti non sono nella zona abitabile che per una durata brevissima, il che riduce considerevolmente la probabilit\u00e0 che la vita si sviluppi. Determinare la zona abitabile e la sua posizione nel corso della vita della stella \u00e8 molto difficile: delle retroazioni, ad esempio dovute al ciclo del carbonio tendono a mitigare l'impatto dell'aumento della luminosit\u00e0. Cos\u00ec, insieme all'evoluzione della stella, le ipotesi fatte sulle condizioni atmosferiche e la geologia del pianeta hanno una grandissima influenza sul calcolo di una zona abitabile. Quindi i parametri proposti per calcolare la zona abitabile del Sole sono fortemente variati a mano a mano che questa nozione si \u00e8 sviluppata.\nInoltre, nessun corpo di massa importante come un gigante gassoso deve essere presente nella zona abitabile o in prossimit\u00e0 di questa: la sua presenza potrebbe impedire la formazione di pianeti terrestri. Se, per esempio, Giove si trovasse nella regione che \u00e8 attualmente tra le orbite di Venere e la Terra, essi non avrebbero probabilmente potuto formarsi. Gli scienziati supponevano che la combinazione \"pianeta terrestre sulle orbite interiori - giganti gassosi sulle orbite esteriori\" fosse la norma, diverse scoperte nei nel primo decennio del XXI secolo sembravano contraddire questa ipotesi. Numerosi giganti gassosi sono stati trovati sulle orbite pi\u00f9 vicine alla stella, annullando l'intera zona abitabile potenziale. Questi pianeti giganti influiscono notevolmente sulla velocit\u00e0 radiale delle loro stelle e transitano di frequente davanti a esse, la loro individuazione era molto pi\u00f9 semplice rispetto a piccoli mondi tellurici e questo pareva indicare una chiara supremazia quantitativa di tali pianeti rispetto agli altri, a causa dell'effetto di selezione. Tuttavia, con lo sviluppo della tecnologia sui telescopi terrestri e il lancio di telescopi spaziali dedicati, come il Kepler, sono stati scoperti migliaia di pianeti rocciosi e divenne quindi evidente che la prevalenza di pianeti rocciosi simili alla Terra era superiore a quella dei pianeti giganti.\nDebole variazione di luminosit\u00e0.\nTutte le stelle conoscono delle variazioni di luminosit\u00e0, ma l'ampiezza di tali fluttuazioni \u00e8 molto diversa da una stella all'altra. La maggior parte delle stelle sono relativamente stabili, ma una significativa minoranza tra esse \u00e8 variabile e presenta spesso dei cali e degli intensi aumenti di luminosit\u00e0. Di conseguenza, la quantit\u00e0 di energia radiativa che i corpi orbitanti ricevono subisce delle brusche variazioni. Queste ultime sono dunque delle cattive candidate ad ospitare pianeti in grado di permettere la vita nella misura in cui le forti variazioni di flusso energetico hanno un impatto negativo sulla sopravvivenza degli organismi. Per esempio, esseri viventi adattati ad un dominio di temperatura particolare avrebbero probabilmente problemi a sopravvivere ad importanti variazioni di temperatura. Inoltre, le variazioni di luminosit\u00e0 sono generalmente accompagnate dall'emissione di dosi massicce di raggi gamma e di raggi X, radiazioni che potrebbero essere letali. L'atmosfera dei pianeti \u00e8 in grado di attenuare tali effetti (un aumento del 100 % della luminosit\u00e0 solare non implica necessariamente un aumento del 100 % della temperatura della Terra), ma \u00e8 ugualmente possibile che tali pianeti non siano in grado di trattenere la loro atmosfera perch\u00e9 le forti radiazioni incidenti a ripetizione potrebbero disperderla.\nIl Sole non conosce questo tipo di variazioni: nel corso del ciclo solare, lo scarto tra la luminosit\u00e0 minima e massima si aggira attorno allo 0,1 %. Esistono prove importanti che i cambiamenti di luminosit\u00e0 del Sole, bench\u00e9 minimi, abbiano avuto effetti significativi sul clima terrestre durante la storia. La piccola glaciazione potrebbe essere stata causata dalla diminuzione della luminosit\u00e0 solare per un lungo periodo. Cos\u00ec, non \u00e8 necessario che una stella sia una stella variabile perch\u00e9 i suoi cambiamenti di luminosit\u00e0 influenzino l'abitabilit\u00e0. Tra gli analoghi solari conosciuti, quello che somiglia maggiormente al Sole \u00e8 18 Scorpii. La grande differenza tra le due stelle \u00e8 l'ampiezza del ciclo solare che \u00e8 ben pi\u00f9 grande su 18 Scorpii, il che diminuisce considerevolmente la probabilit\u00e0 che la vita possa svilupparsi sulla sua orbita.\nMetallicit\u00e0 elevata.\nSe gli elementi pi\u00f9 abbondanti in una stella sono sempre l'idrogeno e l'elio, esiste una grande variet\u00e0 nella qualit\u00e0 di elementi metallici (in astronomia si chiama metallo o qualifica metallico qualunque elemento pi\u00f9 pesante dell'elio) che contengono. Una percentuale elevata di metalli nella stella corrisponde alla quantit\u00e0 di elementi pesanti presenti nel disco protoplanetario iniziale. Secondo la teoria di formazione dei sistemi planetari in seno alle nebulose solari, una piccola quantit\u00e0 di metalli nella stella diminuisce drasticamente la probabilit\u00e0 di formazione di pianeti nell'orbita. Tutti i pianeti che si formano attorno a una stella povera di metalli hanno probabilmente una massa piccola, e per ci\u00f2 stesso non saranno favorevoli allo sviluppo della vita. Gli studi spettroscopici dei sistemi nei quali gli esopianeti sono stati trovati confermano la relazione tra un tasso elevato di metalli e formazione dei pianeti: \u00able stelle con dei pianeti, o per lo meno con pianeti simili a quelli che noi troviamo attualmente, sono chiaramente pi\u00f9 ricche di metalli rispetto alle stelle prive di pianeti orbitanti\u00bb. La metallicit\u00e0 \u00e8 determinata particolarmente dall'et\u00e0 potenziale delle stelle abitabili: le stelle formatesi all'inizio della storia dell'universo hanno dei bassi tassi di metalli ed una corrispondente probabilit\u00e0 di accogliere dei pianeti che ospitino la vita.\nSistemi binari.\nLe stime attuali suggeriscono che almeno la met\u00e0 delle stelle sono in sistemi binari, il che complica seriamente la delimitazione della nozione di abitabilit\u00e0. La distanza tra due stelle di un sistema binario \u00e8 compresa tra una unit\u00e0 astronomica ed alcune centinaia. Se la separazione tra due stelle \u00e8 grande, l'influenza gravitazionale della seconda stella su un pianeta orbitante attorno alla prima stella sar\u00e0 trascurabile: la sua abitabilit\u00e0 non \u00e8 modificata a meno che l'orbita sia fortemente eccentrica. Nonostante questo quando le due stelle sono pi\u00f9 vicine, il pianeta non potr\u00e0 avere un'orbita stabile. Se la distanza tra il pianeta e la sua stella principale supera un quinto della distanza minima tra le due stelle, la stabilit\u00e0 orbitale del pianeta non \u00e8 pi\u00f9 garantita. Non \u00e8 sicuro che i pianeti possano formarsi in un sistema binario perch\u00e9 le forze gravitazionali potrebbero ostruire la formazione di pianeti. Alcuni studi di Alan Boss del Carnegie Institute hanno mostrato che i giganti gassosi possono formarsi attorno alle stelle di sistemi binari in modo simile alla formazione attorno alle stelle solitarie.\nAlpha Centauri, la stella pi\u00f9 vicina al Sole, sottolinea il fatto che le stelle binarie non devono essere sistematicamente scartate nella ricerca dei pianeti abitabili. Centauri A e B hanno una distanza minima di 11\u00a0UA (23\u00a0UA in media) e tutte e due dovrebbero avere delle zone abitabili stabili. Una simulazione della stabilit\u00e0 orbitale a lungo termine dei pianeti in questo sistema mostra che pianeti a circa 3\u00a0UA da una delle due stelle possono rimanere stabili (ci\u00f2 significa che il semiasse maggiore devia per meno del 5%). La zona abitabile di A Centauri sarebbe almeno da 1,2 a 1,3\u00a0UA e quella di B Centauri da 0,73 a 0,74\u00a0UA.\nCaratteristiche planetarie.\nL'ipotesi principale fatta sui pianeti abitabili \u00e8 che essi siano terrestri. Tali pianeti, la cui massa sar\u00e0 dello stesso ordine di grandezza di quella della Terra, sono principalmente composti da silicati e non hanno conservato strati gassosi esterni di idrogeno ed elio come i pianeti gassosi. Non si esclude che una qualche forma di vita risieda negli strati superiori delle nubi dei giganti gassosi, bench\u00e9 ci\u00f2 sia considerato improbabile essendo dati l'assenza di superficie e la gravit\u00e0 gigantesca. Per contro, i satelliti naturali di tali pianeti potrebbero benissimo ospitare la vita.\nDall'analisi degli ambienti potenzialmente in grado di ospitare la vita, si distingue in generale tra organismi unicellulari come i batteri e le archaea e le forme di vita animali, pi\u00f9 complesse. L'unicellularit\u00e0 precede necessariamente la pluricellularit\u00e0 in tutto l'albero filogenetico ipotetico e l'apparizione di organismi unicellulari non implica necessariamente l'apparizione di forme di vita pi\u00f9 complesse.. Le caratteristiche planetarie elencate qui sotto sono considerate essenziali per la vita, ma in ogni caso le condizioni di abitabilit\u00e0 di un pianeta saranno pi\u00f9 restrittive per gli organismi pluricellulari come piante e animali rispetto alla vita unicellulare.\nMassa.\nI pianeti con una massa scarsa sarebbero dei cattivi candidati ad ospitare la vita per due ragioni. Innanzitutto, la loro gravit\u00e0 risulterebbe pi\u00f9 bassa e la loro atmosfera meno densa. Le molecole che costituiscono la vita hanno una probabilit\u00e0 molto pi\u00f9 elevata di raggiungere la velocit\u00e0 di fuga e di essere espulsi nello spazio per la propulsione del vento solare o per una collisione. I pianeti la cui atmosfera non \u00e8 spessa non disporranno di sufficiente materia per la biochimica iniziale, non sono abbastanza isolati termicamente e una cattiva conducibilit\u00e0 termica attraverso la loro superficie e meno protezione contro le radiazioni ad alta frequenza e le meteoriti. Inoltre, i pianeti pi\u00f9 piccoli hanno un diametro pi\u00f9 piccolo e dunque maggiore rapporto superficie-volume dei pianeti di maggiori dimensioni. Tali corpi tendono a perdere energia molto pi\u00f9 rapidamente dopo la loro formazione ed hanno dunque scarsa attivit\u00e0 geologica. Non presentano vulcani, terremoti n\u00e9 attivit\u00e0 tettonica che forniscano alla superficie elementi favorevoli alla vita e all'atmosfera molecole in grado di regolare la temperatura (come il biossido di carbonio).\nIl termine \"scarsa massa\" \u00e8 solamente relativo: la Terra pu\u00f2 essere considerata di massa scarsa se comparata ai pianeti giganti del Sistema solare, ma \u00e8 il pianeta pi\u00f9 grande, con massa maggiore e pi\u00f9 denso dei pianeti terrestri. \u00c8 sufficientemente grande perch\u00e9 la sua forza gravitazionale trattenga la sua atmosfera e perch\u00e9 il suo nucleo liquido continui a restare attivo e caldo, generando cos\u00ec un'attivit\u00e0 geologica sulla superficie (la disintegrazione di elementi radioattivi nel cuore del pianeta \u00e8 un'altra risorsa di calore dei pianeti). Marte, al contrario, \u00e8 pressoch\u00e9 (forse completamente) inattivo ed ha perso la maggior parte della sua atmosfera. Pertanto, \u00e8 ipotizzabile che la massa minima di un pianeta che possa risultare abitabile si situi tra quella di Marte e quella della Terra (o Venere). Tuttavia, tale regola pu\u00f2 ammettere delle eccezioni: Io, un satellite di Giove pi\u00f9 piccolo dei pianeti terrestri, ha un'intensa attivit\u00e0 vulcanica in ragione delle costrizioni generate dall'influenza gravitazionale di Giove. La sua vicina, Europa, potrebbe ospitare un oceano liquido sulla sua superficie ghiacciata in ragione dell'energia creata dal campo gravitazionale gioviano. Per una ragione differente, una delle lune di Saturno, Titano, \u00e8 di interesse certo: ha conservato un'atmosfera spessa e le reazioni biochimiche sono possibili nel metano liquido sulla superficie. Questi satelliti costituiscono delle eccezioni, ma provano che la massa non deve essere considerata come una discriminante in termini di abitabilit\u00e0.\nInfine, un grosso pianeta avr\u00e0 probabilmente un consistente nucleo composto di ferro. Quest'ultimo crea un campo magnetico che protegge il pianeta dal vento solare, e in sua assenza tenderebbe a disperdere l'atmosfera planetaria e a bombardare di particelle ionizzanti gli esseri viventi. La massa non \u00e8 il solo elemento da considerare per determinare l'esistenza di un campo magnetico. Il pianeta deve anche avere un movimento di rotazione sufficientemente rapido per produrre un effetto dinamo all'interno del nucleo.\nOrbita e rotazione.\nCome per altri criteri, la stabilit\u00e0 orbitale e di rotazione \u00e8 essenziale affinch\u00e9 il corpo celeste sia abitabile. Maggiore \u00e8 l'eccentricit\u00e0 orbitale, pi\u00f9 grande \u00e8 la fluttuazione della temperatura sulla superficie del pianeta. Nonostante si adattino, gli organismi viventi non sono in grado di sopportare eccessive variazioni, specialmente se esse raggiungono talvolta il punto di ebollizione e il punto di fusione del principale solvente biotico del pianeta (sulla Terra, l'acqua). Se, per esempio, gli oceani del nostro pianeta si vaporizzassero nel cosmo e si congelassero, sarebbe difficile immaginare che la vita come la conosciamo oggi avrebbe potuto evolversi. L'orbita della Terra \u00e8 pressoch\u00e9 circolare, essendo l'eccentricit\u00e0 inferiore a 0,02. Gli altri pianeti del Sistema solare (con la sola eccezione di Plutone e in una certa misura di Mercurio) hanno delle eccentricit\u00e0 simili. \nI dati raccolti sulla eccentricit\u00e0 dei pianeti extrasolari hanno sorpreso la maggior parte dei ricercatori: 90% eccentricit\u00e0 sono maggiori di quelli dei pianeti nel sistema solare, con una media di 0,25. Ci\u00f2 potrebbe essere dovuto a un semplice mezzo di osservazione come un forte eccentricit\u00e0 aumenta l'oscillazione della stella e quindi facilita l'individuazione del pianeta. Il movimento di un pianeta attorno al suo asse di rotazione deve senza dubbio rispettare alcune caratteristiche perch\u00e9 la vita abbia possibilit\u00e0 di evolvere.\nLa Luna sembra giocare un ruolo fondamentale nella regolazione del clima terrestre, stabilizzando l'inclinazione dell'asse di rotazione. Si pensa che un pianeta la cui inclinazione avesse un movimento caotico non potrebbe accogliere la vita: un satellite delle dimensioni della Luna potrebbe essere non solo utile, ma addirittura indispensabile per permettere l'abitabilit\u00e0; questa tesi \u00e8 tuttavia controversa.\nGeochimica.\nSi ritiene in generale che tutta la vita extraterrestre dovrebbe essere basata sulla stessa chimica di quella della Terra in quanto i quattro elementi pi\u00f9 importanti per la vita terrestre (carbonio, idrogeno, ossigeno ed azoto) sono anche i quattro elementi chimici reattivi pi\u00f9 abbondanti nell'universo. In effetti, molecole prebiotiche semplici, come gli amminoacidi, sono state trovate in alcuni meteoriti e nello spazio interstellare. Per massa, questi quattro elementi costituiscono circa il 96 % della biomassa terrestre. Gli atomi di carbonio hanno una capacit\u00e0 straordinaria di stabilire legami chimici tra loro e di formare grandi strutture complesse, che li rendono ideali per essere alla base dei meccanismi complessi che costituiscono gli esseri viventi. L'acqua, composta da ossigeno e idrogeno, costituisce il solvente nel quale avvennero i processi biologici e le prime reazioni portarono all'apparizione della vita. L'energia proveniente dal legame covalente tra gli atomi di carbonio e quelli di idrogeno liberati dalla dissociazione dei carboidrati e di altre molecole organiche, \u00e8 il carburante di tutte le forme di vita complesse. Questi quattro elementi si associano per formare gli amminoacidi, che costituiscono a loro volta le proteine, componenti essenziali degli organismi viventi.\nLe abbondanze relative dei differenti elementi nello spazio non sono sempre simili ai loro valori sui pianeti. Per esempio, dei quattro sopra citati, solo l'ossigeno \u00e8 presente in grande quantit\u00e0 nella crosta terrestre. Questo pu\u00f2 essere in parte spiegato dal fatto che molti di questi elementi, come l'idrogeno e l'azoto, come anche altre molecole semplici, come il biossido di carbonio, il monossido di carbonio, il metano, l'ammoniaca e l'acqua sono gassose a temperature elevate. Nelle regioni calde in prossimit\u00e0 del sole, queste molecole volatili non hanno svolto un grande ruolo nella formazione geologica dei pianeti. In effetti sono state intrappolate allo stato gassoso sotto le croste appena formatesi. Esse sono composte in gran parte di molecole non volatili sotto forma di roccia, come la silice (una molecola composta da silicio e ossigeno la cui grande abbondanza nella crosta terrestre motiva quella dell'ossigeno). La sublimazione delle molecole volatili da parte dei primi vulcani avrebbe contribuito alla formazione dell'atmosfera dei pianeti. L'esperimento di Miller-Urey ha mostrato che con un apporto di energia, gli amminoacidi potevano essere sintetizzati a partire da molecole semplici presenti nell'atmosfera primordiale.\nAnche cos\u00ec, tuttavia, la sublimazione vulcanica non pu\u00f2 spiegare la quantit\u00e0 di acqua negli oceani terrestri. La maggior parte dell'acqua necessaria alla vita, e forse del carbonio, \u00e8 senza dubbio proveniente dal sistema solare esterno ove, allontanata dal calore del Sole, ha potuto rimanere solida. Le comete collidero con la Terra all'inizio del sistema solare liberando grandi quantit\u00e0 di acqua, come pure altre molecole volatili necessarie alla vita (tra cui gli amminoacidi). Questo avrebbe permesso la rapida apparizione della vita sulla Terra.\nCos\u00ec, nonostante sia probabile che i quattro elementi principali siano presenti in altri luoghi, un sistema abitabile avr\u00e0 bisogno di un apporto continuo di corpi in orbita al fine di fornire elementi ai pianeti interni. \u00c8 ipotizzabile che la vita sulla Terra come la conosciamo non esisterebbe senza le comete. \u00c8 tuttavia possibile che altri elementi possano servire da base per forme di vita basate su una chimica differente.\nUno studio del novembre del 2016 propone che siano imposti limiti pi\u00f9 stringenti nella definizione della zona di abitabilit\u00e0. In particolare, sarebbe necessario che la temperatura superficiale sia compresa tra 0 e 50\u00a0\u00b0C affinch\u00e9 sia permessa la presenza sul pianeta di organismi in grado di generare biomarcatori atmosferici.\nAltre considerazioni.\nAbitabilit\u00e0 dei sistemi attorno alle nane rosse.\nDeterminare l'abitabilit\u00e0 delle nane rosse potrebbe aiutare a determinare se la vita \u00e8 comune nell'universo. In effetti le nane rosse costituiscono tra il 70% e il 90% delle stelle della nostra galassia. Le nane brune sono probabilmente pi\u00f9 numerose delle nane rosse ma non vengono considerate stelle ed \u00e8 improbabile che possano ospitare la vita almeno per come la conosciamo, dal momento che emettono una quantit\u00e0 troppo esigua di calore.\nDurante gli anni, gli astronomi hanno scartato le nane rosse dai sistemi potenzialmente abitabili. Le loro piccole dimensioni (tra 0,1 e 0,6 volte la massa solare) corrispondono a reazioni nucleari estremamente lente: esse emettono una quantit\u00e0 di luce molto scarsa (tra lo 0,01 e il 3% di quella del sole). I pianeti in orbita attorno ad una nana rossa dovranno essere molto vicini alla stella per avere una temperatura di superficie comparabile a quella della Terra: da 0,3\u00a0UA (leggermente meno di Mercurio) per una stella come Lacaille 8760 a 0,032\u00a0UA (l'anno di un tale pianeta durerebbe sei giorni terrestri) per una stella come Proxima Centauri. A queste distanze, la gravit\u00e0 della stella genera una rotazione sincrona. Met\u00e0 del pianeta sar\u00e0 sempre illuminato mentre l'altra non lo sar\u00e0 mai. La sola possibilit\u00e0 perch\u00e9 una vita potenziale non sia condizionata a un calore o a un freddo estremi \u00e8 il caso in cui il pianeta abbia un'atmosfera sufficientemente spessa per trasferire il calore dal lato chiaro verso la parte in ombra. Per lungo tempo si \u00e8 creduto che una tale atmosfera avrebbe impedito alla luce di raggiungere la superficie, rendendo impossibile la fotosintesi.\nAlcune recenti scoperte tendono tuttavia a contestare quest'ipotesi. Studi condotti da Robert Haberle e Manoj Joshi dell\"'Ames Research Center\" della NASA hanno dimostrato che l'atmosfera di un pianeta attorno a una nana rossa avrebbe bisogno solamente di essere il 15% pi\u00f9 spesso di quella terrestre per permettere al calore della stella di diffondersi sulla parte in ombra. In molti dei loro modelli su tale faccia l'acqua resterebbe gelata. Questo margine \u00e8 abbastanza compatibile con la fotosintesi. Martin Heath del Greenwich Community College ha mostrato che l'acqua del mare pu\u00f2 ugualmente circolare senza gelare interamente nella parte all'ombra se gli oceani fossero sufficientemente profondi da permettere un libero movimento dell'acqua sotto lo strato di ghiaccio superficiale. Pertanto, un pianeta con oceani e un'atmosfera appropriati in orbita attorno ad una nana rossa potrebbe, almeno in teoria, accogliere la vita.\nLe dimensioni non sono tuttavia il solo criterio che rende improbabile la presenza di vita attorno alle nane rosse. Un pianeta attorno a una nana rossa non sar\u00e0 illuminato che per una sola faccia e quindi la fotosintesi sar\u00e0 impossibile su pi\u00f9 della met\u00e0 della superficie (la fascia notturna e le zone in ombra sulla parte illuminata). Inoltre, le radiazioni di una nana rossa sono principalmente nell'infrarosso mentre sulla Terra, la fotosintesi si avvale della fascia visibile.\nLe nane rosse sono molto pi\u00f9 variabili e violente delle loro cugine pi\u00f9 grandi e stabili. Sono spesso coperte da macchie stellari che possono diminuire la luminosit\u00e0 emessa dalla stella fino al 40% in alcuni mesi mentre in altri periodi delle gigantesche eruzioni solari raddoppiano la luminosit\u00e0 in pochi minuti. Tali variazioni mettono seriamente a rischio la vita, bench\u00e9 sia possibile che esse stimolino l'evoluzione delle specie aumentando il tasso di mutazione e modificando rapidamente il clima.\nLe nane rosse hanno per\u00f2 un vantaggio maggiore sulle altre stelle come sistemi ospiti della vita: esse brillano per molto tempo. L'umanit\u00e0 \u00e8 apparsa sulla Terra 4,5 miliardi di anni dopo la formazione della stessa e la vita come la conosciamo godr\u00e0 di condizioni adeguate attorno alla nostra stella soltanto per altri cinquecento milioni di anni. Al contrario, le nane rosse possono bruciare per miliardi di anni in quanto le reazioni nucleari che vi hanno luogo sono molto pi\u00f9 lente di quelle che avvengono nelle stelle pi\u00f9 grandi. La vita avrebbe quindi a disposizione pi\u00f9 tempo per svilupparsi ed evolversi. Inoltre, bench\u00e9 la probabilit\u00e0 di trovare un pianeta nella zona abitabile attorno ad una nana rossa sia molto bassa, il numero totale di zone abitabili attorno alle nane rosse \u00e8 uguale a quello delle stelle simili al Sole, dato il loro grande numero.\n\u00ab Buoni Giovi \u00bb.\nI \"Buoni Giovi\" (o \"giganti gassosi di massa gioviana protettivi\") sono dei giganti gassosi, come il pianeta del sistema solare Giove, che rivoluzionano attorno alla loro stella su orbite circolari, sufficientemente lontano dalla zona abitabile per non avere un effetto perturbativo, ma sufficientemente vicino per proteggere i pianeti terrestri situati nelle orbite pi\u00f9 interne. Innanzitutto, stabilizzano le orbite di tali pianeti e pertanto il loro clima. Inoltre, contribuiscono a limitare il numero di comete ed asteroidi che potrebbero provocare impatti devastanti su un pianeta che ospiti la vita. Giove orbita attorno al Sole ad una distanza circa cinque volte maggiore di quella della Terra. \u00c8 ad una distanza simile che gli scienziati sperano di trovare dei \"buoni giovi\" attorno ad altre stelle. Il ruolo di Giove fu messo in luce nel 1994 quando la cometa Shoemaker-Levy 9 vi si schiant\u00f2. Se la gravit\u00e0 gioviana non avesse catturato la cometa, essa avrebbe potuto certamente entrare nella zona abitabile del sistema solare.\nNei primi anni del sistema solare, Giove ebbe un ruolo inverso: contribu\u00ec ad aumentare l'eccentricit\u00e0 delle orbite degli oggetti nella cintura degli asteroidi. Un gran numero di essi si schiant\u00f2 sulla Terra e fornirono una gran quantit\u00e0 di elementi volatili. Prima che la Terra arrivasse alla met\u00e0 della sua massa attuale, i corpi ghiacciati della regione attorno a Giove e Saturno e alcuni piccoli corpi della cintura degli asteroidi iniziale portarono acqua sulla Terra in ragione di perturbazioni gravitazionali delle loro traiettorie generate da Giove e Saturno.\nPertanto, dato che i giganti gassosi sono degli utili protettori, essi furono importanti nel permettere l'apporto di materia indispensabile all'abitabilit\u00e0.\nIl vicinato galattico.\nGli scienziati hanno anche avanzato l'ipotesi che alcune zone della galassia (\"zone galattiche abitabili\") permettano meglio che altre l'esistenza della vita. Il sistema solare nel quale viviamo, nel braccio di Orione, su un lato della Via Lattea, \u00e8 considerato come una zona favorevole. Molto lontano dal centro galattico, evita alcuni pericoli in quanto:\nUn isolamento relativo \u00e8 in definitiva ci\u00f2 di cui un sistema ove la vita \u00e8 presente ha bisogno. Se il sistema solare fosse stato contornato da numerosi sistemi vicini, i quali avrebbero potuto destabilizzare le orbite degli oggetti del sistema solare (in particolare gli oggetti della nube di Oort e della cintura di Kuiper che potrebbero avere delle conseguenze catastrofiche se fossero deviati verso l'interno del sistema solare). Dei vicini prossimi aumenterebbero anche la possibilit\u00e0 di essere nella zona fatale di una pulsar o dell'esplosione di una supernova.\nQuattro modelli di abitabilit\u00e0 basata sull'acqua.\nLammer et al. hanno proposto una classificazione di quattro tipi di habitat di pianeti rocciosi per l'abitabilit\u00e0 di esseri viventi dipendenti dall'acqua:\nGli habitat di classe I sono pianeti con condizioni stellari e geofisiche che consentono la disponibilit\u00e0 di acqua liquida in superficie, insieme alla luce solare, in modo che possano originarsi complessi organismi multicellulari.\nLa classe II include corpi che inizialmente godono di condizioni simili alla Terra, ma non mantengono nel corso del tempo la loro capacit\u00e0 di mantenere l'acqua liquida sulla loro superficie a causa delle condizioni stellari o geofisiche. Marte e forse Venere sono esempi di questa classe in cui le forme di vita complesse potrebbero non svilupparsi.\nQuelli di classe III sono corpi planetari in cui gli oceani di acqua liquida esistono sotto la superficie, dove possono interagire direttamente con un nucleo ricco di silicati. \nUna situazione del genere pu\u00f2 essere prevista su pianeti ricchi d'acqua situati troppo lontano dalla loro stella per consentire l'acqua liquida superficiale, ma su cui l'acqua sotterranea \u00e8 in forma liquida a causa del calore geotermico. Due esempi di un tale ambiente sono Europa ed Encelado. In tali mondi, non solo la luce non \u00e8 disponibile come fonte di energia, ma il materiale organico portato dai meteoriti (forse necessario per iniziare la vita in alcuni scenari) potrebbe non raggiungere facilmente l'acqua liquida. Se un pianeta pu\u00f2 ospitare la vita solo al di sotto della sua superficie, la biosfera probabilmente non modificher\u00e0 l'intero ambiente planetario in modo osservabile, quindi rilevare la sua presenza su un esopianeta sarebbe estremamente difficile.\nGli habitat di classe IV hanno strati di acqua liquida tra due strati di ghiaccio o liquidi sopra il ghiaccio.\nSe lo strato d'acqua \u00e8 abbastanza spesso, l'acqua alla sua base sar\u00e0 in fase solida (polimorfi di ghiaccio) a causa dell'alta pressione. Ganimede e Callisto sono possibili esempi di questa classe. Si pensa che i loro oceani siano racchiusi tra spessi strati di ghiaccio e in tali condizioni l'emergere anche di forme di vita semplici pu\u00f2 essere molto difficile perch\u00e9 gli ingredienti necessari per la vita sarebbero diluiti e slegati fra loro. Lammers \"et al.\" mettono in questa classe anche i pianeti oceano, poich\u00e9 anche se l'acqua in questo caso \u00e8 liquida in superficie ed \u00e8 esposta a luce e meteoriti, mancano di un substrato roccioso."}
{"id": "1915738", "revid": "339392", "url": "https://it.wikipedia.org/wiki?curid=1915738", "title": "Santa Potamiena", "text": ""}
{"id": "1915739", "revid": "339392", "url": "https://it.wikipedia.org/wiki?curid=1915739", "title": "Santa Potamiena di Alessandria", "text": ""}
{"id": "1915742", "revid": "768068", "url": "https://it.wikipedia.org/wiki?curid=1915742", "title": "Welsh terrier", "text": "Il Welsh Terrier \u00e8 una razza di cane da tana, del gruppo III - Terrier, originario del Galles. Utilizzato prevalentemente per la caccia della volpe, ma anche ai roditori e al tasso, durante l'ultimo secolo \u00e8 stato allevato soprattutto per le mostre canine. Nonostante ci\u00f2, ha mantenuto la tipica forza di carattere dei terrier. Quella del Welsh \u00e8 considerata la pi\u00f9 antica tra tutte le razze di terrier nel Regno Unito.\nPur essendo un cane di modeste dimensioni (non supera i 39\u00a0cm al garrese) non ha paura di nulla e lo dimostra palesemente davanti ai suoi simili.\n\u00c8 un cane che ama stare in appartamento, ma allo stesso tempo \u00e8 un cane molto dinamico che esige attenzione nei suoi confronti e pretende di essere parte attiva nella vita della famiglia; lo dimostra la sua esasperante curiosit\u00e0 ed attenzione a ci\u00f2 che accade intorno a lui.\nStoria.\nTra gli antenati di questa razza c'\u00e8 l'antico Terrier nero-focato. Il riconoscimento del Welsh da parte del \"British Kennel Club\" avvenne nel 1886. Due anni dopo, la razza venne esportata negli Stati Uniti.\nParticolarit\u00e0.\nDeve essere sottoposto a stripping per l'eventuale esposizione sul ring. In natura tenderebbero a strapparsi il pelo coi denti se non correttamente tolettati.\nLo stripping o il grooming devono essere effettuati rigorosamente a mano: il tempo impiegato \u00e8 di circa 3 ore e il cane deve essere abituato al \"tavolo\". Solitamente questa razza molto rara viene tenuta da amatori."}
{"id": "1915745", "revid": "1543377", "url": "https://it.wikipedia.org/wiki?curid=1915745", "title": "Alpha Monocerontidi", "text": "Le Alfa Monocerontidi o Monocerotidi di novembre sono uno sciame di meteore con sigla internazionale AMO: non deve essere confuso con le Monocerontidi di dicembre (sigla internazionale MON). Lo sciame \u00e8 visibile dal 15 al 25 novembre di ogni anno, il picco dello sciame cade il 21 o il 22 novembre: la velocit\u00e0 delle sue meteore \u00e8 di 65\u00a0km/s. Normalmente ha un basso ZHR, ma in alcune occasioni d\u00e0 origine a notevoli piogge di meteore, che hanno la caratteristica di durare meno di mezzora: piogge di tali tipo sono state osservate nel 1925, nel 1935, nel 1985 e nel 1995. La pioggia del 1995 ha permesso di determinare esattamente il radiante dello sciame e la longitudine solare del suo picco oltre a confermare l'effettiva brevit\u00e0 delle piogge delle Alfa Monocerontidi che risultano durare meno di un'ora."}
{"id": "1915749", "revid": "81484", "url": "https://it.wikipedia.org/wiki?curid=1915749", "title": "Padus", "text": ""}
{"id": "1915753", "revid": "22475", "url": "https://it.wikipedia.org/wiki?curid=1915753", "title": "Roberto Marin (patriota)", "text": "Biografia.\nNato in una frazione di Rovolon, Frassanelle Euganee, il Marin dalla difesa di Venezia fino alla cattura in Val di Sole, fu sempre a fianco di Pietro Fortunato Calvi, e con lui ebbe nel 1855 la condanna a morte, commutata in dodici anni di carcere duro allo Spielberg.\nDurante il processo contro Roberto Marin il Consigliere Grubissich, nella sua relazione disse: \u201cCertifico che Marin Roberto, figlio di Carlo, domiciliato a Padova nel 1848 e 1849 milit\u00f2 per l'indipendenza italiana contro gli austriaci e partecip\u00f2 attivamente alla gloriosa difesa di Venezia\u201d ( Mantova 31 luglio 1854).\nIl 17 gennaio 1855 sar\u00e0 condannato alla pena di morte col capestro insieme a Calvi ed altri. La pena \u00e8 stata commutata posteriormente a dodici anni di carcere duro.\nGraziato dall'amnistia politica del 1858, partecip\u00f2 a tutte le successive imprese per l'Unit\u00e0 d'Italia.\nSi spense a Padova come custode della cappella degli Scrovegni.\nCremato a Padova il 10 dicembre 1886, le sue ceneri sono al n\u00b0 1 della cappella dei cremati nel cimitero di Padova.\nRiconoscimenti cittadini.\nUna lapide.\nPresso il palazzo municipale del Comune di Padova il 1\u00ba agosto 1887 \u00e8 stata inaugurata una lapide con il seguente testo:\n\"Nelle eroiche cospirazioni\nfido e inseparabilie compagno a Pietro Fortunato Calvi\ndalle segrete di Mantova e di Spielberg\nal Sole di tutte le battaglie,\nper l'italico riscatto\nFiero, candido, indomabile\nchiuse la vita alta e modesta\ncustode della Chiesa di Giotto\nfra le memorie della grandezza romana\ne le ispirazioni dell'et\u00e0 dei Comuni\ndegni di entrambi\"\nToponomastica.\nI seguenti Comuni lo hanno onorato intitolandogli una strada:"}
{"id": "1915759", "revid": "729019", "url": "https://it.wikipedia.org/wiki?curid=1915759", "title": "Grotrian-Steinweg", "text": "Grotrian-Steinweg \u00e8 una casa tedesca produttrice di pianoforti. La casa venne fondata nel 1835 da Heinrich Engelhard Steinweg a Seesen. Ancora oggi la ditta appartiene alla famiglia Grotrian-Steinweg. Dal 1974 gli strumenti vengono costruiti nella fabbrica di Braunschweig.\nStoria.\nDalla fondazione al 1931.\nA Friedrich Grotrian, nato nel 1803 a Schoeningen, nei dintorni di Braunschweig, si deve l'avvio delle attivit\u00e0 di costruzione di pianoforti della famiglia. Nel 1830 cominci\u00f2 un'attivit\u00e0 di vendita di strumenti musicali, alcuni dei quali da lui stesso costruiti, a Mosca. Quando suo zio mor\u00ec, gli lasci\u00f2 un'ingente eredit\u00e0, con la quale torno in patria 25 anni dopo averla lasciata. L\u00ec divenne un vero e proprio imprenditore e conobbe Theodor Steinweg. Poco dopo si associ\u00f2 alla ditta di Heinrich Engelhard Steinweg (che poi emigr\u00f2 negli Stati Uniti e col nome di \"Henry E. Steinway\" fond\u00f2 la Steinway &amp; Sons). In breve tempo la fabbrica fu trasferita di sede e altri imprenditori e costruttori si unirono ad essa.\nFriedrich Grotrian mor\u00ec nel 1860. Nel 1865 Theodor Steinweg vendette la sua parte ed emigr\u00f2 a New York. A quel punto la fabbrica prese il nome di \"C.F.Th.Steinweg Nachf\", retta da Wilhelm Grotrian, figlio di Friedrich. Dato che circa cinquant'anni dopo ci fu una disputa sul nome con la Steinway, la ditta assunse l'attuale nome di Grotrian-Steinweg.\nNel 1895 a Wilhelm si affiancano i due figli, Kurt e Willi. L'importanza e la dimensione della ditta crescono. Diverse famiglie regnanti europee si affidano alla Grotrian-Steinweg come fornitore ufficiale di pianoforti, tanto che gli stemmi di queste famiglie vengono riprodotti sui pianoforti e alcuni di essi si trovano ancora oggi sui nuovi strumenti. Nel 1913 l'azienda supera i 500 dipendenti, che crescono ad oltre 1000 dopo la fine della Prima guerra mondiale. Annualmente uscivano dalla Grotrian-Steinweg oltre 1500 pianoforti e vennero aperte delle succursali a Lipsia, Berlino, Hannover, Kaliningrad e D\u00fcsseldorf. All'epoca a Lipsia venne pure fondata una \"Grotrian-Steinweg Orchester\", orchestra di notevole successo.\nLa guerra cre\u00f2 non pochi problemi alla ditta. Le disavventure di Kurt, la mancanza di materie prime e la mancanza di lavoratori, portarono la ditta a non poter soddisfare gli ordini e quindi Willi decise di ridimensionare le attivit\u00e0. Poco dopo la fine della guerra, per\u00f2, la fabbrica torn\u00f2 ai suoi antichi splendori, tanto che nel 1920 venne fondata la \"Grotrian-Steinweg Limited\" a Londra e nel 1925 la \"Grotrian-Steinweg Company\" nel Delaware.\nKurt mor\u00ec il 25 febbraio 1929 e Willi il 2 maggio 1931.\nDal 1931 al presente.\nGli eredi delle attivit\u00e0 di Willi furono Erwin e Helmut, gi\u00e0 presenti nella ditta dal 1928.\nDurante la Seconda guerra mondiale la fabbrica venne riconvertita alla produzione di aerei e il 15 ottobre 1944 venne distrutta dai bombardamenti aerei.\nOggi.\nNel 1974 la fabbrica si trasfer\u00ec per la terza volta nella sua storia. La fabbrica ha una superficie di oltre 10.000 metri quadrati, produce pi\u00f9 di una dozzina di modelli differenti di pianoforti che esporta in oltre 70 paesi in tutto il mondo. Annualmente dalla fabbrica escono circa 600 strumenti."}
{"id": "1915762", "revid": "767487", "url": "https://it.wikipedia.org/wiki?curid=1915762", "title": "Blackout (film 1997)", "text": "Blackout (\"The Blackout\") \u00e8 un film del 1997 diretto da Abel Ferrara.\n\u00c8 stato presentato fuori concorso al 50\u00ba Festival di Cannes.\nTrama.\nMatty, divo del cinema, tormentato dalla dipendenza da Annie, dall'alcool e dalla cocaina, perde la memoria e dimentica di aver commesso un omicidio. Quando scopre che Annie ha abortito perch\u00e9 non vuole partorire il figlio di un drogato, Matty strangola durante un rapporto la cameriera.\nDisintossicatosi, diciotto mesi dopo viene riportato alla retta via da una casalinga perbene, ma l'incubo di avere ucciso Annie e l'ossessione per lei fanno soccombere il protagonista, il quale di notte si avvia verso la morte nuotando nell'oceano.\nProduzione.\nFerrara ha partecipato direttamente al montaggio, eseguito con il software di montaggio AVID media composer.\nLe musiche di Joe Delia sono state eseguite dallo stesso Ferrara.\nDistribuzione.\nIl film \u00e8 uscito in Italia col divieto ai minori di 18 anni, il motivo non \u00e8 stato specificato."}
{"id": "1915769", "revid": "729019", "url": "https://it.wikipedia.org/wiki?curid=1915769", "title": "Gran Premio motociclistico degli Stati Uniti d'America 2006", "text": "Il Gran Premio motociclistico degli Stati Uniti d'America 2006 corso il 23 luglio, \u00e8 stato l'undicesimo Gran Premio della stagione 2006 e ha visto gareggiare solo la classe MotoGP, nella quale ha vinto la Honda di Nicky Hayden."}
{"id": "1915770", "revid": "122172726", "url": "https://it.wikipedia.org/wiki?curid=1915770", "title": "Intertrigine", "text": "L'intertrigine \u00e8 una infezione che si localizza nelle pieghe cutanee (ascelle, inguine, spazi interdigitali, pieghe sottomammarie, ombelico) e spesso peggiora a causa della continua frizione di due parti del corpo; pertanto si evidenzia maggiormente nelle persone in sovrappeso.\nManifestazioni.\nL'attrito e l'umidit\u00e0 locale nelle aree intertriginose causano infiammazione e macerazione cutanea con formazione di chiazze e placche secernenti, pi\u00f9 o meno pruriginose e, se di origine fungina, circondate da un orletto biancastro. Manifestazioni simili, che possono indurre in errore, sono quelle della psoriasi, del pemfigo familiare o della dermatite atopica.\nEziologia.\nLe manifestazioni cutanee non hanno sempre la stessa origine: alcune sono micosi, cio\u00e8 infezioni provocate da funghi microscopici (dermatofiti, \"candida albicans\") altre invece sono imputabili a batteri quali strepto- o stafilococchi, meno frequentemente colibacilli o corinebatteri. In quest'ultimo caso l'intertigine si manifesta con caratteristiche particolari e d\u00e0 luogo all'eritrasma. Il sudore e l'umidit\u00e0 favoriscono il propagarsi dell'intertrigine.\nTerapia e prevenzione.\nIl trattamento consiste nell'applicazione locale di antifungini o, in caso di infezioni batteriche, di antibiotici. Recentemente \u00e8 stata presentata sul mercato una medicazione avanzata costituita da un tessuto in poliestere rivestito, su entrambi i lati, da un sottile strato di poliuretano. Tale medicazione rilascia ioni argento, garantendo un'azione antibatterica e antifungina."}
{"id": "1915771", "revid": "709565", "url": "https://it.wikipedia.org/wiki?curid=1915771", "title": "Oecobiidae", "text": "Oecobiidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ', \"\u00f2ikos\" cio\u00e8 \"casa, tana, riparo\", ', \"b\u00ecos\" cio\u00e8 \"vita\", ed il suffisso \"-idae\", che designa l'appartenenza ad una famiglia. Il significato del nome deriva dal fatto che le specie pi\u00f9 comuni sono reperibili spesso all'interno delle abitazioni.\nCaratteristiche.\nSono ragni piuttosto piccoli, raramente di dimensioni maggiori ai 2 millimetri. Le prime due paia di zampe hanno le punte ricurvabili all'indietro. Mentre il genere \"Oecobius\" \u00e8 provvisto di cribellum, il genere \"Uroctea\" ne \u00e8 privo.\nBiologia.\nSono abituati ad attaccare anche prede pi\u00f9 grandi di loro invischiandole in una grossa quantit\u00e0 di ragnatela finch\u00e9 possono avvicinarsi e colpire con sicurezza. Nello specifico \u00e8 degna di nota la tecnica di caccia del genere \"Oecobius\", che consiste nel correre velocemente attorno alla preda legandola con la propria tela, prima di finirla.\nDistribuzione e habitat.\nLa famiglia \u00e8 quasi cosmopolita, non essendo presente solamente ai circoli polari. Le specie \"Oecobius navus\" e \"Oecobius cellariorum\" sono le pi\u00f9 diffuse essendo presenti su tutto l'areale della famiglia.\nBuona parte delle specie costruisce la tela in zone riparate come l'interno di alberi o rocce. L'habitat preferito di alcune delle specie sinantropiche \u00e8 un luogo riparato all'esterno o all'interno delle abitazioni umane, dove preferiscono fare la loro ragnatela nelle intersezioni dei soffitti o negli spigoli interni dei muri.\nTassonomia.\nDi seguito sono elencate tutti i 6 generi, le 119 specie, e le 2 sottospecie della famiglia Oecobiidae note al 1 dicembre 2020.\nSpecie presenti in Italia.\nIn Italia sono presenti solo 2 generi con 4 specie."}
{"id": "1915772", "revid": "767487", "url": "https://it.wikipedia.org/wiki?curid=1915772", "title": "Leryn Franco", "text": "Biografia.\nAttivit\u00e0 sportiva.\nNata in Paraguay da genitori di origine uruguaiana, Leryn Franco si \u00e8 messa in luce praticando l'atletica leggera, in particolar modo il lancio del giavellotto.\nNella specialit\u00e0 ha conquistato il titolo sudamericano della categoria allievi nel 1998, seguito dal titolo sudamericano juniores nel 2001 e da quello under 23 nel 2004.\nHa partecipato per il Paraguay a 3 edizioni dei Giochi olimpici classificandosi 42\u00aa con la misura di 50,37 m ad , 51\u00aa con 45,34 m a e 34\u00aa con 51,45 m a .\nIl suo record personale nel lancio del giavellotto \u00e8 di 57,77 metri, stabilito l'8 giugno 2012 durante i campionati ibero-americani a Barquisimeto. Tale misura le ha permesso di stabilire il record nazionale e di aggiudicarsi la medaglia d'argento dei campionati.\nIn carriera, a livello seniores, pu\u00f2 vantare anche una medaglia d'argento ed una di bronzo conquistate ai Campionati sudamericani, rispettivamente nel 2011 e nel 2007.\nAttivit\u00e0 da modella.\nOltre a praticare atletica leggera svolge l'attivit\u00e0 di modella; nel 2006 si \u00e8 classificata seconda a Miss Universo Paraguay ed ha partecipato a Miss Bikini of the Universe."}
{"id": "1915784", "revid": "486946", "url": "https://it.wikipedia.org/wiki?curid=1915784", "title": "Istituto Centrale per il Restauro", "text": ""}
{"id": "1915787", "revid": "1494169", "url": "https://it.wikipedia.org/wiki?curid=1915787", "title": "Remus (disambigua)", "text": ""}
{"id": "1915793", "revid": "484362", "url": "https://it.wikipedia.org/wiki?curid=1915793", "title": "Rolando Pagnini", "text": "Biografia.\nFrequenta la Regia Scuola Superiore di Architettura di Firenze, dove si laurea nel 1942. Nel 1960 consegue la libera docenza in Composizione Architettonica presso la Facolt\u00e0 di Architettura di Firenze."}
{"id": "1915797", "revid": "709565", "url": "https://it.wikipedia.org/wiki?curid=1915797", "title": "Episodi de Il prigioniero", "text": "Nel Regno Unito la messa in onda avvenne nel 1967. In Italia la serie \u00e8 stata riproposta diverse volte, anche se spesso in forma incompleta: la prima nel 1974 quando Rai 2 trasmise cinque episodi; la seconda quando, sempre Rai 2, tra il dicembre del 1980 e il marzo del 1981 trasmise 16 episodi. Molto tempo dopo Italia 1 trasmise l'intera serie tra giugno e settembre del 2003. Nel 2007 la serie \u00e8 stata riproposta in versione DVD.\nOltre a quelli indicati, esiste un ulteriore episodio intitolato \"Speciale\" dove vengono narrati i retroscena e le curiosit\u00e0 dell'intera serie.\n\"Arrivo all'isola\".\nTrama.\nL'episodio, e la serie, iniziano con le inquadrature di un uomo che guida in mezzo al traffico di Londra una sportiva Lotus Seven gialla e nera. Dopo avere parcheggiato l'automobile in un parcheggio sotterraneo, l'uomo si dirige con passo deciso in un ufficio, dove ha un'accesa discussione con un uomo calvo (interpretato da George Markstein, coautore della serie). Il rumore di un tuono non d\u00e0 la possibilit\u00e0 allo spettatore di sentire il dialogo, ma l'alterco si conclude con l'uomo della Lotus che getta una busta sulla scrivania dell'uomo calvo.\nMentre l'uomo esce dal palazzo, sul suo cartellino identificativo vengono stampate una serie di X, e infilato nella sua cartella, che viene riposta in uno scaffale contraddistinto dall'indicazione \"RESIGNED\", dimissionario. Tornato a casa, intanto, l'uomo sta preparando le valigie, ma non si accorge che qualcuno lo ha seguito, e che inietta gas soporifero nella sua abitazione. Quello che sta per diventare il prigioniero numero 6 sviene.\nConfuso, l'uomo si risveglia in quello che a prima vista gli sembra il proprio appartamento, ma un'occhiata fuori dalla porta di casa lo convince del suo errore di valutazione: nessun segno di Londra, bens\u00ec un villaggio di antiche case su un'isola verdeggiante. Nella prima esplorazione del villaggio, l'uomo si imbatte in alcuni strani abitanti del luogo, che vanno in giro con sgargianti vestiti colorati e bizzarri copricapi, portano un grosso bottone con un numero, e lo salutano con uno strano gesto della mano, unendo in un occhiello pollice e indice. Preso anche il primo taxi, una piccola vettura simile a un cart del golf, l'uomo si rende conto che l'isola \u00e8 molto ben protetta, chiusa su 3 lati dalle montagne e sul quarto da quello che nelle mappe viene indicato semplicemente come \"Il mare\". Nessuno di coloro che interpella sa o vuole dargli informazioni su dove si trovi.\nTornato al suo appartamento, l'uomo si accorge che in sua assenza \u00e8 stato affisso il numero 6 sopra la porta: entrato dentro, risponde al telefono che squilla, e una voce che lo chiama Numero 6 lo invita al \"Palazzo verde\", per conoscere il capo dell'isola, il Numero 2. Introdotto dal maggiordomo, un nano che sar\u00e0 l'unica presenza fissa quando cambieranno i suoi superiori, il prigioniero fa la conoscenza del Numero 2, la maggiore carica dell'isola, visto che il Numero 1 non si \u00e8 mai mostrato a nessuno: con efficienza da burocrate, il Numero 2 spiega al prigioniero che il motivo per il quale \u00e8 stato portato sull'isola \u00e8 dato dal fatto che le motivazioni delle sue dimissioni non sono state chiare al suo Governo, e che date le sue conoscenze non poteva essere lasciato libero. Tutti gli abitanti del Villaggio, spiega il Numero 2, sono nelle condizioni del Numero 6, e tutti hanno accettato serenamente la nuova situazione, che pu\u00f2 anche rivelarsi piacevole.\nAnche perch\u00e9 per chi non l'accetta e tenta la fuga sono pronti a entrare in azione i \"Rover\",\ngiganteschi palloni flosci dall'apparenza innocua. Per dimostrarne l'efficacia, il Numero 2 ne attiva uno, che si mette alla caccia di un fuggitivo: con una efficacia quasi da essere senziente il \"Rover\", che emette un fastidiosissimo sibilo quando si muove, cattura il fuggitivo, e gli si appoggia con forza sul volto, occludendogli naso e bocca, mentre il disperato tenta di urlare.\nIl prigioniero tenta comunque la fuga, ma viene presto raggiunto da un \"Rover\" in cui intervento lo costringe a un ricovero nell'ospedale del villaggio. Qui il Numero 6 incontra Cobb, ex collega dei servizi segreti, anche lui prigioniero dell'isola. Cobb non d\u00e0 molte informazioni al Numero 6 e sembra integrato nel nuovo mondo, ma poi all'improvviso compie un gesto insano, gettandosi dalla finestra della stanza. Dimesso dall'ospedale e sempre pi\u00f9 sconcertato il Numero 6 torna al suo appartamento, dove trova i nuovi vestiti in stile abitante del villaggio e un grosso badge che porta impressa l'immagine di un velocipede di inizio '900, simbolo del Villaggio, e il suo nuovo identificativo.\nProvato dagli ultimi avvenimenti, il Numero 6 torna dal Numero 2, che con sua sorpresa scopre essere cambiato: quello attuale sembra molto meno ben disposto nei confronti del prigioniero. Al funerale di Cobb, il Numero 6 si imbatte in una donna, che gli rivela essere l'amante del defunto, con il quale stava progettando un piano di fuga dall'isola. La donna d\u00e0 al prigioniero uno speciale \"pass\", con il quale afferma si possono controllare i \"Rover\", e avere accesso a un elicottero che si trova sulla spiaggia. Pur se poco convinto, il Numero 6 si reca alla spiaggia, dove effettivamente riesce a salire sull'elicottero, evitando i palloni guardiani. Ma tutto si rivela una trappola, un gioco crudele del Numero 2 per fiaccare la volont\u00e0 del fuggitivo: l'elicottero \u00e8 infatti pilotato a distanza da un tecnico della Base operativa dell'isola, e torna indietro.\nIl Numero 2 intanto lascia in libert\u00e0 Cobb, che non era morto, il quale se ne va perch\u00e9 \"non deve fare aspettare i suoi nuovi padroni\".\n\"I rintocchi del Big Ben\".\nTrama.\nGli altoparlanti invitano gli abitanti del villaggio a partecipare a un concorso di artigianato. Il Numero 6 sembra dare poco peso alla cosa. Mentre conversa con il Numero 2, seduto al tavolo del ristorante, l'elicottero sbarca una donna in stato di incoscienza. La nuova arrivata sar\u00e0 la nuova vicina del Numero 6, con il Numero 8. La donna rivela di chiamarsi Nadia e di essere lituana. Numero 6 \u00e8 sospettoso e non si fida della donna, ma quando questa rischia la vita tentando un'evasione a nuoto, e un \"Rover\" la intercetta mandandola in ospedale, il Prigioniero decide di intercedere per lei. Promette al Numero 2 che parteciper\u00e0 di pi\u00f9 alla vita dell'isola se lascer\u00e0 libera la donna. Quello che sembra un Numero 6 molto pi\u00f9 mansueto risulter\u00e0 addirittura il vincitore del concorso di artigianato, con un'opera d'arte astratta che risulta migliore di quella degli altri isolani, tutti ritratti del Numero 2.\nNadia confessa di trovarsi sull'isola dopo avere dato le dimissioni; lavorava per il governo, e ha avuto modo di venire a conoscere l'esistenza del villaggio che secondo lei si trova in Estonia, a 30 miglia dal confine l\u00e8ttone. L'isola sembra un centro di rieducazione per tutte le parti coinvolte nella contrapposizione internazionale. Con le \"unit\u00e0 di lavoro\" vinte, Numero 6 acquista un grosso arazzo da un altro concorrente, e mette al corrente Nadia del suo piano di fuga: opportunamente smontata, infatti, la sua opera d'arte \u00e8 in realt\u00e0 una zattera, e con l'arazzo ha ottenuto la vela che gli serve per andarsene. Di notte, i due mettono in atto l'evasione; un \"Rover\" li insegue, ma viene fermato a colpi di fucile da un amico di Nadia che sembra in attesa. Tutto \u00e8 pronto per portarli a Londra, ben nascosti in alcune casse di legno: in camion fino a Danzica, in nave fino a Copenaghen e da qui in Inghilterra via aerea.\nUn banale incidente procura la rottura dell'orologio del Numero 6, che se lo fa prestare dall'amico di Nadia. Raggiunta Londra, si recano subito al vecchio ufficio del Numero 6, che in cambio della protezione per s\u00e9 e la sua amica, promette ai suoi capi di rivelare il motivo che lo ha portato a rassegnare le dimissioni. Ma mentre sta per parlare, viene interrotto dai familiari rintocchi del Big Ben: Numero 6 guarda l'orologio che ha al polso, e si accorge che segna la stessa ora, malgrado la diversit\u00e0 di fuso orario tra Inghilterra e Polonia.\nIl tranello \u00e8 svelato: i rintocchi del Big Ben sono riprodotti da un registratore, il Numero 6 non si \u00e8 mai spostato dall'isola. Esce dall'edificio e si ritrova nel villaggio, dove incrocia Nadia insieme al numero 2.\n\"Dormire, forse sognare\".\nTrama.\nIl nuovo Numero 2 \u00e8 pressato dal Numero 1 per risolvere la questione del prigioniero Numero 6, che continua a rifiutarsi di collaborare. Per vincere la sua resistenza, il Numero 2 si affida allora a un avveniristico sistema messo a punto da una scienziata, il Numero 14, consistente in una droga in grado di fiaccare le resistenze, e un sistema video in grado di mostrare su uno schermo, come fosse un film, i sogni dei soggetti sottoposti all'esperimento. Lo scopo del Numero 2 \u00e8, come sempre, capire il motivo delle dimissioni del Numero 6, e in particolare scoprire a chi potesse vendere informazioni segrete. Per questo fornisce al Numero 14 tre dischi su cui sono registrati i dati di persone importanti nella vita del prigioniero, che vengono poi inseriti nella memoria del Numero 6. Le persone sono tre, etichettate con le lettere A, B e C.\nIl prigioniero viene collegato privo di sensi alla macchina; per effetto di una droga sperimentale, sogna di trovarsi a Parigi durante le feste organizzate dall'eccentrica Madame Engadine; qui incontra \"A\", un agente che \u00e8 passato dall'altra parte. Non \u00e8 a lui tuttavia che il prigioniero vuole vendere informazioni, perch\u00e9 malgrado venga prelevato dalla festa e condotto in auto fuori citt\u00e0, mette fuori combattimento A suon di pugni. Per non rischiare di compromettere la salute del Numero 6, il Numero 14 interrompe il trattamento per 24 ore. Al mattino il prigioniero si risveglia senza avere ricordi della sera precedente, convinto di avere sognato; ma una lesione sul polso gli fa sospettare che sia in corso qualcosa che lo riguarda. Malgrado fosse in stato di incoscienza durante l'esperimento, riconosce al villaggio il numero 14.\nMa anche la sera successiva, addormentatosi a causa di un sonnifero nel caff\u00e8, il Numero 6 si ritrova sul letto del laboratorio. Stavolta al ricevimento di Madame Engadine incontra \"B\", una donna che per farlo confessare finge di essere minacciata di morte da altre spie. Siccome oppone una forte resistenza, il Numero 14 decide di influenzare il suo dialogo con B suggerendo battute di dialogo; tuttavia, anche se addormentato, il Numero 6 \u00e8 un osso duro, e scopre che la donna non \u00e8 quella che vuol fare credere.\nLa mattina seguente, accortosi di un'altra puntura sul polso, si insospettisce ancora di pi\u00f9, e decide di pedinare il Numero 14. Arrivato al laboratorio segreto il Numero 6 riesce a entrarvi e grazie alle immagini del ricevimento sullo schermo e le foto delle sue vecchie conoscenze riesce a ricostruire l'esperimento. Per sabotarlo, diluisce la droga nella siringa che gli dovr\u00e0 essere iniettata. La sera finge di bere il sonnifero e si fa portare al laboratorio, dove va in scena il suo piano.\nNel corso del terzo sogno, infatti, \u00e8 ancora pi\u00f9 risoluto a non subire i condizionamenti, e inizia un gioco psicologico con i suoi avversari, che fino alla fine non si renderanno conto di essere stati superati con le loro armi: prima mostra al Numero 2 e al Numero 14 il volto di \"C\", che essi non conoscevano: si tratta di Madame Engadine, l'ospite del ballo al quale il Numero 6 sta partecipando nei suoi sogni-ricordi, poi fa credere di avere una busta contenente informazioni segretissime, che \u00e8 pronto a vendere a quello che Madame Engadine chiama \"Il gran capo\". Ma la beffa finale del Numero 6 \u00e8 pronta: il gran capo ha il volto del Numero 2. Non contento, il Numero 6 mostra ai suoi nemici s\u00e9 stesso dentro il laboratorio, dove consegna al Numero 2 il contenuto della busta segreta: una serie di d\u00e9pliant di localit\u00e0 da villeggiatura. Afferma che quando ha dato le dimissioni non era per tradire, ma per andare in vacanze.\n\"La campagna elettorale\".\nTrama.\n\u00c8 tempo di elezioni, sull'isola: si deve votare per il nuovo Numero 2, e quello uscente fa pressioni sul Numero 6 perch\u00e9 si candidi in opposizione a lui; ottiene il suo consenso quando gli prospetta la possibilit\u00e0 di introdurre novit\u00e0 per la vita dell'isola, e di potere finalmente incontrare il Numero 1, se dovesse vincere.\nQuello in cui il Numero 6 si ritrova, in realt\u00e0, \u00e8 un carrozzone carnevalesco, dove i cittadini dell'isola ripetono a comando gli slogan dei candidati, e sono pronti a schierarsi subito dalla parte del nuovo candidato: i cartelloni elettorali con il volto del Numero 6 compaiono magicamente un attimo dopo che questi ha annunciato la sua volont\u00e0 di accettare la candidatura. E anche la stampa dell'isola non \u00e8 delle pi\u00f9 imparziali: dopo un'intervista in cui ha risposto \"no comment\" alle domande, scopre che sul foglio del villaggio gli vengono attribuite dichiarazioni che non ha mai fatto.\nPer la durata della campagna elettorale, il Numero 2 gli ha concesso un autoveicolo e l'aiuto entusiasta della Numero 58, una giovane e bella donna che parla una lingua slava e non conosce l'inglese. Ma quando il Prigioniero, davanti al Consiglio uscente dell'isola, mostra che il suo atteggiamento radicale non \u00e8 cambiato, si decide per una sua \"rieducazione\" pi\u00f9 drastica, con una macchina in grado di leggere i suoi veri pensieri. Esce completamente cambiato dal lavaggio del cervello, \u00e8 ora pi\u00f9 ben disposto verso la campagna elettorale, con discorsi pieni di promesse assurde. Ma improvvisamente si rende conto di cosa \u00e8 successo. Riesce a fuggire, ruba un motoscafo e si allontana in mare, ma viene inseguito dal Numero 2 in elicottero e i \"rover\" lo riportano indietro al villaggio.\nIl condizionamento continua, anche durante le ore notturne. Il Numero 6 conduce una campagna elettorale stringente, seguito dall'immancabile Numero 58, e promettendo libert\u00e0 per tutti conquista poco per volta i consensi degli abitanti del villaggio.\nIl giorno delle elezioni \u00e8 un trionfo schiacciante per il Numero 6, che diventa il nuovo Numero 2 e penetra nella sala comando, seguito dalla fedele Numero 58. Qui per\u00f2 non reagisce bene al condizionamento ricevuto e la donna lo schiaffeggia brutalmente per farlo tornare in s\u00e9; lui invita gli abitanti del villaggio a ribellarsi e a fuggire attraverso tutti gli altoparlanti dell'isola. Intervengono delle guardie che lo assalgono e malmenano duramente; prima di essere riportato in barella alla propria casa, il prigioniero scopre che il Numero 58 non solo parla la sua lingua, ma \u00e8 lei in realt\u00e0 il nuovo Numero 2, al di l\u00e0 della farsa elettorale.\n\"Il sosia\".\nTrama.\nIl Numero 6 aiuta un'altra abitante del villaggio, la Numero 24, in un esperimento di lettura del pensiero, tramite carte che rappresentano simboli elementari. Un movimento scomposto della ragazza provoca un segno nero su un'unghia del Prigioniero. La sera stessa, dalla sala comando il nuovo Numero 2 ordina di rendere pi\u00f9 profondo il suo sonno tramite la lampada che ha sopra il letto; viene poi trattato da due medici e al mattino, al risveglio, si ritrova con un paio di baffi e trasformato nel Numero 12.\nIl Numero 2 lo invita a colazione e gli parla come fosse un vecchio amico richiamato in servizio per riuscire a estorcere le informazioni al testardo Numero 6. Il Prigioniero capisce subito il gioco del Numero 2, e lo asseconda lasciando che gli radano i baffi e lo trasformino in se stesso. Ma l'incontro con il proprio sosia comincia a fargli nascere alcuni dubbi. Nel suo appartamento c'\u00e8 infatti una sua copia perfetta, che si comporta come lui, anche nell'atteggiamento sprezzante, e proclama di essere il vero Numero 6. Questi arriva anche a elogiare il Prigioniero per la somiglianza, ma ne critica alcuni sbagli, come il fatto che \u00e8 mancino, cosa che il Numero 6 non \u00e8 mai stato, o che non fuma i sigari, preferiti invece dal Numero 6 alle sigarette.\nPer provare la sua tesi il falso Numero 6 sfida quello vero a una gara con la pistola, a una sfida di scherma e a pugilato, ottenendo sempre vittorie nette perch\u00e9 il Numero 6 \u00e8 condizionato a comportarsi da mancino quando in realt\u00e0 \u00e8 destro. Con uno dei capovolgimenti tipici dei padroni dell'isola il falso Numero 6 viene arrestato dal Numero 2 e duramente interrogato alla presenza del Prigioniero, come se volessero fargli confessare di essere un impostore che sostituisce il Numero 6. Il Prigioniero, per dimostrare la propria identit\u00e0, ottiene di convocare la numero 24 (che egli chiama per nome, Alison). Vuole infatti tentare la prova della lettura del pensiero, vista la loro perfetta sintonia.\nPurtroppo per lui Alison sbaglia quattro risposte su cinque, mentre le indovina tutte con il falso Numero 6. La sua ragione vacilla, comincia a credere di essere davvero il Numero 12. Per sua fortuna si accorge di avere ancora sull'unghia il livido che si \u00e8 procurato il giorno prima dell'inizio dell'esperimento. A questo punto ricorda tutto: il periodo trascorso nella struttura segreta, e le violenze fisiche e psicologiche subite per modificare il suo comportamento: dalle cose minime, quali fargli preferire le sigarette ai sigari, a quelle drastiche, come trasformarlo in mancino.\nSottopostosi a un trattamento drastico di scossa elettrica per ridiventare destrimane il Numero 6 mette in atto il proprio piano per rivalersi delle angherie. Affronta l'impostore in un corpo a corpo e riesce ad averne la meglio e lo costringe a rivelargli la parola d'ordine datagli dal Numero 2 per distinguerli: opportunamente, vista la situazione, \u00e8 \"lo schizofrenico\". Ma la lotta tra i due continua, anche fuori dall'appartamento, quando un \"rover\" gli si para davanti. Il Numero 6 riesce a essere pi\u00f9 convincente nel proclamarsi Numero 12, e il Rover finisce per attaccare l'impostore, uccidendolo.\nAvuta la meglio sul sosia il Numero 6 cerca di sfruttare la situazione, presentandosi al Numero 2 come il Numero 12 e chiedendo di andarsene dall'isola. Ma il comportamento del Numero 6 insospettisce il capo dell'isola, che infine fa una domanda trabocchetto al prigioniero, sulla moglie del Numero 12, morta l'anno prima. Il Numero 6 parte comunque su un elicottero, ma il tragitto verso la libert\u00e0 \u00e8 breve, e si conclude dopo pochi minuti, con l'atterraggio sull'isola della prigionia. Prima della sua partenza Alison, che ha capito lo scambio, riesce a confessargli che se avesse una seconda occasione, non lo tradirebbe pi\u00f9.\n\"Il generale\".\nTrama.\nIl Numero 6 beve un caff\u00e8 ai tavolini esterni del ristorante del villaggio quando un uomo che si definisce il Generale invita dall'altoparlante tutti gli interessati a recarsi a casa, perch\u00e9 sta per iniziare il corso di storia del Professore: costui promette un diploma universitario con una semplice lezione televisiva di tre minuti. Improvvisamente per\u00f2 si leva in volo un elicottero e viene proclamato l'allarme arancione: tutti inseguono sulla spiaggia un uomo anziano, che perde un registratore ritrovato dal Prigioniero.\nPoco dopo il Professore, che \u00e8 l'uomo inseguito sulla spiaggia, compare in televisione per spiegare il sistema di apprendimento veloce inventato dal Generale: basato su una sorta di ipnosi, consente di ottenere risultati straordinari, tanto da potere assimilare un intero corso di storia in soli tre minuti. Il Numero 6 assiste alla lezione, piuttosto scettico; poco dopo il Numero 2 arriva in casa sua a cercare il registratore del Professore: gli fa qualche domanda a caso di storia europea dell'Ottocento, lui risponde a proposito, sorprendendosi per primo.\nIl Numero 6 si reca nottetempo a disseppellire il registratore nascosto in spiaggia, ma lo trova nelle mani del Numero 12, un giovane ambiguo che gli gira intorno da qualche tempo; sembra essere il braccio destro del Numero 2, eppure cospira per minarne il piano. Nel messaggio registrato, il Professore avverte che il metodo di apprendimento rapido \u00e8 una trappola, in considerazione del pericolo di \"lavaggio del cervello\" che il sistema implica, e invita tutti a annientare il Generale, definendolo un dittatore.\nIl Numero 6 si introduce nell'istituto del Professore e scopre al suo posto una scultura di terracotta. Il Numero 12 gli fornisce di nascosto una copia del messaggio del Professore preparata per l'istruzione subliminale e un lasciapassare per introdursi nel luogo da cui si fanno le trasmissioni. Ma la vera identit\u00e0 del Generale \u00e8 lontanissima da quella che pensa il Prigioniero: introdottosi negli studi televisivi in cui sta per andare in onda la prima parte del progetto di condizionamento degli abitanti del Villaggio, il Numero 6 cerca di sostituire la lezione con il messaggio che mette in guardia dal sistema di apprendimento e invita gli abitanti dell'isola alla ribellione, ma viene bloccato proprio pochi attimi prima che il suo piano si realizzi.\nPortato insieme al Numero 12 alla presenza del Numero 2 e del Professore, il Numero 6 scopre finalmente l'identit\u00e0 del Generale: un potentissimo elaboratore elettronico in grado di fornire risposte a qualsiasi domanda. Il Numero 2 vuole sapere da lui chi ha tradito e fornito il gettone al numero 6; per non fare smascherare il suo alleato, il Prigioniero lancia una sfida al Professore, chiedendo di potere fare lui una domanda all'elaboratore, una domanda a cui \u00e8 sicuro che la macchina non sapr\u00e0 rispondere. Il Professore accetta, ma si accorger\u00e0 del suo errore: la domanda del Numero 6 \u00e8 semplicemente \"Perch\u00e9?', ma sull'Isola una domanda del genere pu\u00f2 mettere in crisi un super elaboratore, che infatti si surriscalda e esplode, provocando la morte del Professore ma anche dell'alleato del Numero 2, il Numero 12.\n\"Cento di questi giorni\".\nTrama.\nIl Numero 6 si sveglia in un Villaggio insolitamente deserto, dove i negozi sono chiusi, non c'\u00e8 acqua corrente n\u00e9 energia elettrica, e l'unico altro essere vivente ad aggirarsi per le strade \u00e8 un gatto nero. Dopo un iniziale smarrimento, pensa bene di sfruttare la situazione e costruisce una zattera con cui tentare la fuga via mare. Dopo avere scattato molte fotografie a vari edifici dell'Isola stiva tutto il cibo che pu\u00f2 sulla zattera, e si avvia verso la libert\u00e0.\nGrazie alle proprie conoscenze pratiche e all'allenamento ricevuto, il Numero 6 si costruisce una bussola di fortuna, e utilizza il retro del \"Tally Ho\", il giornale dell'Isola, per tenere un diario di bordo di fortuna. Passano 25 giorni di navigazione, aumentano le miglia percorse, ma calano anche le forze del Prigioniero, che infine crolla esanime. La sua zattera ormai alla deriva viene avvicinata da un'imbarcazione, ma i due uomini a bordo, trafficanti di armi, depredano la zattera delle poche cose rimaste e lo spingono in acqua.\nL'addestramento dell'ex agente segreto e il suo spirito di sopravvivenza fanno s\u00ec che riesca prontamente a risalire sull'imbarcazione; dopo una breve colluttazione con i due banditi si impadronisce della barca e punta verso la costa. Poco prima di arrivare in vista della terra, per\u00f2, i due contrabbandieri a liberarsi. Il Prigioniero si getta in acqua, riuscendo a raggiungere riva.\nSi incammina verso l'interno e si imbatte in tre zingari che non parlano la sua lingua, poi la vista di un \"bobby\", il classico poliziotto londinese, a un posto di blocco gli fa capire di essere arrivato in Gran Bretagna. Riuscito a salire di nascosto su un camion di passaggio, dopo un breve viaggio il Numero 6 scende a terra: i monumenti e il traffico gli confermano che \u00e8 riuscito a tornare a casa, a Londra.\nTornato alla sua abitazione il Numero 6 vi trova un nuovo inquilino: \u00e8 una donna, la signora Butterworth, energica e affabile vedova che lo accoglie nella sua vecchia abitazione e ascolta con comprensione la sua storia, per quanto incredibile. Nel corso del dialogo, il Numero 6 rivela che quel giorno \u00e8 anche la sua data di nascita, il 19 marzo. Al termine, la signora Butterworth offre il proprio aiuto al Prigioniero, consegnandoli alcuni abiti del marito morto, e le chiavi della Lotus Seven acquisita insieme all'appartamento.\nIl Numero 6 torna al proprio ex ufficio, dove racconta la sua storia al collega Peter James. Dopo una iniziale incredulit\u00e0 James, anche grazie alle foto portate dal Numero 6 che documentano vari angoli dell'isola, d\u00e0 sostegno all'ex dipendente. Ricostruendo il suo viaggio durato 25 giorni, con complicati calcoli che riguardano la forza del vento e quella delle maree, due ufficiali della Marina riescono a restringere l'area dalla quale \u00e8 partito il Prigioniero a una zona che va dal Portogallo alla Spagna sudoccidentale alla costa marocchina.\nEd \u00e8 in quella zona che il giorno dopo si reca il Prigioniero a bordo di un jet. Ma quello che non sa \u00e8 che il pilota del velivolo \u00e8 stato sostituito all'ultimo momento. Il nuovo pilota si rivela essere un membro dell'organizzazione dell'Isola; cos\u00ec quando il Prigioniero riconosce dall'alto il Villaggio, espelle il sedile del passeggero e lo rimanda in paracadute sull'Isola.\nAd attenderlo nella sua abitazione con una torta di compleanno c'\u00e8 il nuovo Numero 2, la donna che lui ha conosciuto come signora Butterworth.\n\"La danza dei morti\".\nTrama.\n\u00c8 periodo di carnevale anche sull'isola, e il nuovo Numero 2 (per la prima volta, sin dall'inizio, una donna) cerca di convincere il Numero 6 a partecipare ai festeggiamenti. Ma il Prigioniero \u00e8 sempre riottoso all'idea di conformarsi ai voleri dei suoi carcerieri, e continua con ostinazione a cercare una via di fuga. Durante la notte esce dalla finestra di casa; fermato da un \"rover\", si ferma a dormire sulla spiaggia e al risveglio si imbatte nel cadavere di un uomo, nelle cui tasche trova una radiolina. Il Numero 6 cerca di utilizzare la radio per avere notizie dall'esterno, ma \u00e8 continuamente sorvegliato, e viene scoperto dalla sua \"sorvegliante\", una donna messa alle sue calcagna dalla Numero 2, che minaccia di denunciarlo.\nTornato al luogo dove ha scoperto il cadavere e la radio, il Prigioniero mette nel portafoglio del morto una sua foto e indicazioni sulla sua situazione nell'Isola, e lo spinge in mare nella speranza che venga recuperato. Ad aspettarlo sulla spiaggia trova il Numero 42, Roland Dutton, un ex collega, che gli espone la sua situazione di predestinato all'eliminazione, dopo che ha confessato segreti ritenuti non interessanti.\nIl Numero 6 si decide infine di andare alla festa di carnevale, ma senza travestimento: gli hanno infatti consegnato il vestito con il quale \u00e8 giunto all'Isola. Mentre gli altri festeggiano in Municipio si intrufola in una stanza segreta, dove ritrova il cadavere dell'uomo della spiaggia. Scoperto dalla Numero 2, \u00e8 costretto a sottomettersi a un processo farsa, in cui viene accusato della detenzione della radiolina. La sua sorvegliante rappresenta l'accusa, mentre il suo difensore \u00e8 addirittura la Numero 2, che non trova niente di meglio per lui che richiedere la clemenza della corte, anche a causa della mancata testimonianza dell'unico teste di difesa, il Numero 42, che si presenta in aula vestito da giullare e vistosamente imbottito di farmaci.\nLa sentenza di condanna \u00e8 inevitabile, e si tratta di condanna a morte: gli abitanti del Villaggio si lanciano con ferocia all'inseguimento del Prigioniero, che riesce per\u00f2 a seminarli e a trovare rifugio in una stanza segreta del Municipio: qui \u00e8 per\u00f2 raggiunto dalla Numero 2, che gli lascia la vita, ma gli comunica che per lui non c'\u00e8 speranza di evasione dall'Isola.\n\"Scaccomatto\".\nTrama.\nIl Numero 6 nota che tutti gli abitanti del villaggio si immobilizzano in strada al passaggio di un \"rover\", tranne un anziano signore, il Numero 14, che continua imperterrito. Il Numero 6 incuriosito decide di seguirlo fino a una enorme scacchiera. Il Numero 14 accortosi della presenza del Numero 6, gli chiede di giocare a scacchi. In realt\u00e0 si tratta di una scacchiera umana, dove le pedine sono proprio gli abitanti del villaggio, comandati dallo stesso numero 14 e dal suo avversario, chiamato semplicemente \"il campione\". Durante la partita il Numero 6 fa amicizia con la Numero 8 che propone di aiutarlo a fuggire. Improvvisamente il gioco viene interrotto dal Numero 48, che gioca nel ruolo di Torre, il quale di sua iniziativa si sposta dalla sua casella facendo scacco matto. L'uomo, reo di avere disobbedito alle regole del villaggio agendo individualmente, viene prelevato dall'ambulanza e portato in ospedale per il ricondizionamento mentale. La partita riprende e il Numero 14 vince.\nIl Numero 14 invita il Numero 6 a fare una passeggiata, durante la quale gli rivela di essere un prigioniero e di avere pi\u00f9 volte tentato la fuga senza mai riuscirvi perch\u00e9 raggirato dalle guardie nascoste tra gli abitanti. Il Numero 6 capisce che l'unico modo per lasciare il villaggio \u00e8 quello di distinguere le guardie dai prigionieri. Il Numero 6 si accorge di essere seguito dalla Numero 8, che gli offre il suo aiuto per andare via, ma l'ex spia londinese rifiuta l'offerta, pensando che la donna sia in realt\u00e0 una sorvegliante. Il Numero 6 viene raggiunto dal Numero 2 che lo conduce all'ospedale per assistere alla \"riabilitazione\" della Torre, basata sugli esperimenti del medico russo Ivan Pavlov. Attraverso metodi coercitivi i prigionieri vengono costretti a obbedire inconsciamente alle regole del villaggio. Usciti dall'ospedale, il Numero 6 rivela alla Torre la sua volont\u00e0 di fuggire e gli spiega come riconoscere i guardiani dai prigionieri: questi ultimi, infatti, sono gli unici che gli obbediscono quando usa il tono autoritario dei sorveglianti. In questo modo i due riescono a crearsi una cerchia di persone fidate con cui attuare il piano di fuga.\nNel frattempo il Numero 2 ipnotizza la Numero 8 facendole credere di essere innamorata del Numero 6 per farlo pedinare. Le mette al collo una medaglietta con un transistor che rileva le pulsazioni cardiache della donna, che aumentano alla vista del Numero 6. Tuttavia, quest'ultimo scopre subito l'arcano e sabota il marchingegno. Torre, che \u00e8 un esperto di elettronica, costruisce una ricetrasmittente con cui il Numero 6 effettua una chiamata di soccorso, fingendo di essere un aereo costretto a un ammaraggio, raccolta dalla nave Poloska. Dopo varie peripezie, il Numero 6 raggiunge la nave Poloska che in realt\u00e0 appartiene al villaggio. A quel punto il Numero 6 scopre di essere stato tradito dalla Torre, che lo ha erroneamente scambiato per un guardiano rivelando il suo piano di fuga al Numero 2. \n\"L'incudine e il martello\".\nTrama.\nUna donna (la Numero 73), piange stesa sul letto dell'ospedale del villaggio, con i polsi fasciati, dopo avere tentato il suicidio. Il Numero 2 le chiede informazioni sul marito, ma la Numero 73 \u00e8 restia a rispondere, anche quando l'uomo le mostra le foto dell'uomo in compagnia di altre donne. Il Numero 6, che passa per caso nelle vicinanze, sente le urla della donna e accorre in suo aiuto. L'ingresso nella stanza del Numero 6 distrae gli infermieri e la donna, divincolatasi, si suicida buttandosi dalla finestra. L'intervento del Numero 6 manda su tutte le furie il Numero 2 che lo chiama a rapporto nel suo ufficio.\nIl Numero 2 ordina al Prigioniero di rivelargli il suo segreto, minacciandolo con una spada, ma questo rifiuta di parlare. Il Numero 2 lo sfida, pronunciando le parole di Goethe \"Du mu\u00dft Ambo\u00df oder Hammer sein\" (devi essere incudine o martello). Uscito dall'ufficio del Numero 2, il Numero 6 entra nel negozio del villaggio, acquista il quotidiano locale (The Tally Ho) e chiede al negoziante di ascoltare tutte le sei copie del disco dell'Arl\u00e9sienne di Bizet. Utilizzando il giradischi presente in negozio, il Numero 6 ascolta tutti i vinili per pochi secondi annotando delle informazioni su un foglietto. Infine, esce dal negozio senza acquistare nessun disco e lascia il Tally Ho sul bancone. Il negoziante, insospettito dal comportamento anomalo del Numero 6, nota che sul quotidiano \u00e8 stata cerchiata la parola \u201csicurezza\u201d, su cui \u00e8 stato posto un punto interrogativo. Il negoziante raggiunge subito il Numero 2 per spiegargli l'accaduto. Questo ascolta i dischi ma si accorge che i solchi sono identici tra di loro, pertanto non riesce a comprendere il gesto del Numero 6.\nIl Numero 2 spia il Prigioniero nella sua stanza intento a scrivere qualcosa su un blocco note, poi manda il suo assistente (il Numero 14) a rubare il blocchetto e analizzandolo con uno speciale macchinario legge la seguente frase: \"Per X.0.4. Risposta al vostro quesito in disco di Bizet. Instabilit\u00e0 Numero 2 confermata. Seguono particolari\", firmato D6. Da quel momento in poi, il Numero 6 fa credere al Numero 2 che ci sia un complotto alle sue spalle; ne mina la stabilit\u00e0 mentale con atteggiamenti apparentemente incomprensibili: nasconde fogli bianchi nel battello sulla spiaggia, parla delle sue condizioni mentali con lo psichiatra del villaggio, richiede al capo della banda musicale di suonare la Farandola della suite l'Arlesiana e fa pubblicare un messaggio sul quotidiano locale. La messa in scena del Numero 6 sortisce il suo effetto: il Numero 2 non si fida pi\u00f9 di nessuno, tanto da licenziare il suo assistente e il Numero 14. Il Prigioniero va nell'ufficio del Numero 2, ormai rimasto solo dopo avere allontanato tutti, e lo convince di essere incapace a svolgere il suo lavoro. Alla fine, il Numero 2 chiama i suoi capi e si solleva dall'incarico; il Numero 6 ha vinto la sfida.\n\"L'attentatore\".\nUna giovane donna, la numero 50, entra in casa del Prigioniero e lo sveglia al mattino per chiedergli di aiutarla a prevenire un omicidio; sospettando che sia inviata da chi governa l'Isola, il Numero 6 la caccia fuori, poi si lascia impietosire dalle sue lacrime.\nNella sala di controllo, il Numero 2 chiede una previsione al computer dei movimenti del Numero 6 durante l'arco della giornata; invia il suo attendente Numero 100 alla palestra di kosho dove il Prigioniero ha il suo allenamento quotidiano. L'uomo sostituisce l'orologio da polso nell'armadietto con uno identico ma guasto. Finita la palestra, il Numero 6 si reca da un orologiaio e si accorge che l'anziano negoziante sta preparando un detonatore per un ordigno.\nLa Numero 50 gli rivela che l'orologiaio \u00e8 suo padre, convinto a entrare in una congiura per eliminare in pubblico il Numero 2. Il Prigioniero teme conseguenze per tutti gli abitanti del Villaggio e si reca a avvertire il Numero 2. Quest'ultimo tuttavia \u00e8 il mandante sia della Numero 50 che del Numero 100.\nIl Prigioniero entra nottetempo con la Numero 50 nel laboratorio del padre, e scopre che l'orologiaio sta montando una carica esplosiva dentro il medaglione che il Numero 2 indosser\u00e0 nel corso della cerimonia pubblica per passare le consegne al suo successore, dal momento che va in pensione. Tornato nel suo ufficio, si rende conto che il Numero 2 che lui ha avvertito dell'attentato \u00e8 quello che entrer\u00e0 in carica, non quello collocato a riposo. Intuisce un complotto dell'organizzazione stessa per eliminare platealmente uno dei propri dirigenti.\nIl giorno della cerimonia, il Numero 6 e la Numero 50 si mischiano alla folla in pubblico, fich\u00e9 scoprono che l'orologiaio si nasconde sul campanile con il suo detonatore radio. Il Numero 6 riesce a impedire l'attentato prima che il Numero 2 uscente consegni la medaglia al suo successore, stupito che non sia accaduto nulla. L'ex Numero 2 riesce a lasciare incolume il Villaggio in elicottero.\n\"Cambiamento di personalit\u00e0\".\nTrama.\nIl Numero 6 si sta allenando all'aperto con gli attrezzi che lui stesso ha costruito per tenersi in forma quando viene aggredito da due abitanti del Villaggio che lo considerano asociale. Ha la meglio, ma viene denunciato al Comitato, davanti al quale gli abitanti sono indotti a confessare il proprio pentimento e adeguarsi alla vita nel Villaggio. Il Numero 6 naturalmente affronta il Comitato senza alcuna intenzione di \u201cravvedersi\u201d e per questo subisce l'ostracismo degli altri abitanti.\nViene tradotto davanti a un \u201cgruppo sociale\u201d dove incontra una virulenza degna della rivoluzione culturale cinese. Tutti lo evitano, un sottocomitato di donne si presenta in casa sua per minacciarlo di adattarsi. Viene dichiarato ufficialmente \u201casociale\u201d e il Numero 2 gli preannuncia che sar\u00e0 sottoposto a una cura chirurgica per guarire dall'asocialit\u00e0. Aggredito dai cittadini guidati dalle donne del sottocomitato, il Prigioniero viene condotto in ospedale. Qui interviene su di lui una dottoressa, la Numero 86, che lo lobotomizza tramite un bombardamento ultrasonico sulle tempie.\n\u00c8 lei che lo riaccompagna a casa dopo l'intervento, ma il Numero 6 riesce a evitare di bere il t\u00e8 quando nota che la donna vi scioglie dentro una pastiglia. Il Numero 2 arriva e approfitta della sua condizione per interrogarlo. La domanda \u00e8 sempre la stessa: perch\u00e9 ha dato le dimissioni? In realt\u00e0 non \u00e8 mai stato operato, glielo hanno solo fatto credere. Il Numero 6 \u00e8 perplesso. Riesce a evitare una seconda volta che la Numero 86 gli somministri un medicinale. Riesce anche a ipnotizzare la donna e a fornirle delle istruzioni inconsce, poi si reca dal Numero 2 proponendogli di fare una confessione in pubblico.\nConvinto dalla sua sincerit\u00e0, e che la cosa possa indurre altri a confessare, il Numero 2 raduna gli abitanti del Villaggio, ma a questo punto la Numero 86 opportunamente indottrinata lo accusa davanti a tutti di essere un asociale, e il Prigioniero rincara la dose. I cittadini cacciano il Numero 2.\n\"Una mente per due corpi\".\nTrama.\nArriva in elicottero sull'Isola un uomo conosciuto solo come Colonnello, senza sapere perch\u00e9 vi \u00e8 stato inviato in missione. Il Numero 2 gli parla della macchina del professor Seltzman che \u00e8 in grado di scambiare la menti di due uomini che vi siano collegati. Fa prelevare il Numero 6 dal suo alloggio e lo collega insieme al Colonnello.\nIl Prigioniero si risveglia nella sua casa di Londra, ma nel corpo del Colonnello. Non ha alcuna memoria dell'Isola, e quando incontra Janet, la sua fidanzata che non lo riconosce, viene a sapere che \u00e8 passato un anno dalla sua scomparsa, mentre per lui \u00e8 passato un giorno. Si reca dal proprio superiore, Sir Charles (che \u00e8 anche il padre di Janet), il quale per\u00f2 si rifiuta di riconoscerlo. Il Prigioniero ha capito che c'\u00e8 di mezzo la macchina di Seltzman. Si fa riconoscere da Janet in modo inequivocabile, quindi si reca a ritirare presso un fotografo un rullino di negativi che aveva portato a sviluppare un anno prima. Selezionando le diapositive secondo un codice numerico basato sul nome Seltzman, il Prigioniero identifica la localit\u00e0 di Kandersfeld in Austria. Con la sua Lotus si reca al porto di Dover e si imbarca per il continente, proseguendo fino in Austria. Ritrova Seltzman e riesce a convincerlo della propria identit\u00e0. Perch\u00e9 gli hanno fatto questo? Per fare in modo che ritrovasse il professore e li conducesse da lui. Esiste un procedimento inverso per la macchina dello scambio mentale, e tutti lo vogliono. Il Prigioniero \u00e8 stato seguito; lui e il professore vengono trasportati sull'isola. Seltzman accetta di mostrare il procedimento inverso solo perch\u00e9 deve restituire il corpo al Numero 6, ma durante l'esperimento opera un altro scambio: trasferisce la propria mente nel corpo del Colonnello e lascia il Villaggio in elicottero, mentre l'altro muore nel suo corpo.\n\"Lo straniero\".\nTrama.\nIn un'ambientazione da far west nell'Ottocento americano il Numero 6 \u00e8 uno sceriffo che ha dato le dimissioni riconsegnando la stella e la pistola. Viene aggredito da sei uomini e trasportato in un remoto villaggio di nome Armonia. Entrato in un locale pubblico fa la conoscenza di Kathy, poi del Giudice, che gli domanda perch\u00e9 abbia rassegnato le dimissioni e si offre di assumerlo. Il Prigioniero si rifiuta, viene perci\u00f2 messo in galera dal momento che il Giudice \u00e8 anche sceriffo della citt\u00e0. Dalla cella accanto viene prelevato Johnson, il fratello di Kathy, per essere impiccato a un albero.\nKathy seduce e distrae il Ragazzo, che il Giudice ha messo di guardia, gli ruba la chiave della cella e la passa al Prigioniero, poi lo raggiunge quando lui sta per lasciare a cavallo Armonia gli dice che c'\u00e8 una sola via per fuggire: verso nord. Ma viene di nuovo catturato e trascinato ad Armonia, dove deve assistere a un processo sommario contro Kathy, accusata di averlo aiutato a evadere. La donna viene condannata; il Giudice \u00e8 disposto a graziarla se il Prigioniero accetta di lavorare per lui come nuovo sceriffo. In questo modo \u00e8 costretto a dire di s\u00ec, si appunta la stella ma non vuole la pistola.\nKathy \u00e8 libera; gli uomini del Giudice aggrediscono il nuovo sceriffo per fargli capire che il suo compito non sar\u00e0 facile senza armi, ma li mette fuori combattimento. Ancora deciso a lasciare Armonia d\u00e0 appuntamento a Kathy fuori dal paese, si libera delle guardie che presidiano il passo ma lei non pu\u00f2 raggiungerlo: il Ragazzo l'ha strangolata perch\u00e9, innamorato di lei, \u00e8 stato respinto. Infuriato, il Prigioniero getta la stella e prende la pistola. Sfida a duello il Ragazzo e lo uccide, ma il Giudice lo affronta con i suoi uomini e il Numero 6 viene colpito.\nRiprende coscienza al Villaggio, dove si rende conto di avere vissuto in una realt\u00e0 ricreata con l'uso di allucinogeni: il Ragazzo \u00e8 in realt\u00e0 il Numero 8, il Giudice \u00e8 il Numero 2 e anche Kathy \u00e8 la Numero 22. A quanto pare per\u00f2 non \u00e8 il solo a essere rimasto catturato a fondo dalla ricreazione: la Numero 22 \u00e8 innamorata di lui e il Numero 8 la strangola prima di togliersi la vita.\n\"La figlia dello scienziato pazzo\".\nTrama.\nDurante una partita a cricket un agente segreto, il colonnello Hawke, viene ucciso con una palla esplosiva. Il futuro Prigioniero viene incaricato di seguire le stesse indagini, per individuare uno scienziato pazzo che ha intenzione di distruggere Londra mediante il lancio di un razzo. Il Prigioniero riesce a evitare un secondo attentato dinamitardo, poi viene attirato in un percorso a trappole da una misteriosa donna: rimane quasi avvelenato bevendo birra in un pub, rischia di essere bollito vivo in un bagno turco e poi deve affrontare un pugile sul ring.\nInsegue la donna sulle giostre di un parco giochi, poi segue la sua auto fino a un borgo abbandonato, disseminato di trappole mortali. La donna lo colpisce con un bazooka quindi prende il volo su un elicottero, senza sapere che lui non solo \u00e8 sfuggito alla morte, ma si \u00e8 arrampicato sul velivolo e l'ha seguita. L'elicottero atterra presso un faro, dove si nasconde lo scienziato pazzo. L'uomo \u00e8 il padre della donna; vestito da Napoleone Bonaparte, \u00e8 in procinto di lanciare il suo razzo sulla capitale inglese: il faro stesso \u00e8 il missile esplosivo, ma il Prigioniero riesce a sabotarlo e farlo esplodere.\nTutto l'episodio \u00e8 in realt\u00e0 un racconto che il Numero 6 legge a alcuni bambini nel Villaggio per farli addormentare. Il Numero 2, che nel racconto era lo scienziato pazzo, rimprovera la sua assistente perch\u00e9 neanche in questo caso ideato da lei si \u00e8 riusciti a sapere qualcosa sulle motivazioni delle sue dimissioni. In realt\u00e0 il Prigioniero sa di essere ascoltato e osservato a distanza.\n\"C'era una volta\".\nTrama.\nAll'Isola viene richiamato un precedente Numero 2, gi\u00e0 visto nel secondo episodio, \"#I rintocchi del Big Ben\", assolutamente deciso a fare parlare il Prigioniero con un metodo chiamato \u201ctrattamento completo\u201d. Mentre \u00e8 nel letto il Numero 6 viene bombardato da onde che lo fanno regredire allo stato mentale dell'infanzia. Il Numero 2 si chiude con lui in una camera sotterranea che definisce \u201csala embrione\u201d; vi rimarranno per una settimana, e solo uno dei due ne uscir\u00e0 vivo.\nIl Numero 6 viene progressivamente fatto passare attraverso le esperienze della propria vita: la scuola, la vita sportiva (incontri di boxe e di scherma con il Numero 2, che tenta in tutti i modi di fargli confessare il motivo delle dimissioni), poi il servizio militare durante la guerra in aviazione, la prigionia in Germania. Il processo termina in un'inversione di ruoli nella quale a soccombere \u00e8 il Numero 2, che cade a terra morto.\nNella stanza entra il supervisore, che riconosce la vittoria del Prigioniero e gli domanda cosa desideri. Lui chiede di essere portato dal Numero 1. Il supervisore lo precede all'esterno. \n\"La rivolta\".\nTrama.\nDopo un breve riepilogo dell'episodio precedente, il Numero 6 accompagnato dal Maggiordomo e dal Supervisore viene condotto in una enorme caverna, nella quale sono presenti, oltre a varie apparecchiature, diversi personaggi che indossano una maschera per met\u00e0 bianca e per l'altra met\u00e0 nera (lo stesso Supervisore ne indosser\u00e0 una e si sieder\u00e0 in mezzo a loro), davanti ai quali \u00e8 posto un grande scranno governato dal Presidente in funzione di giudice. Il Presidente si congratula con il Numero 6 per avere superato l'ultima prova, cos\u00ec da meritare la libert\u00e0 e l'onore di essere considerato nuovamente un individuo. Egli verr\u00e0 inoltre invitato a sedersi su un trono per assistere a un processo celebrato contro alcuni individui che hanno osato ribellarsi al sistema. In particolare vengono interrogati due esempi, ossia il Numero 48 (esponente della ribellione giovanile) e il Numero 2 dell'episodio precedente, riportato in vita (esponente della ribellione della classe governante). Al Numero 6 viene offerta la possibilit\u00e0 di diventare il nuovo leader del Villaggio ovvero di andarsene. Il Presidente decide comunque che \u00e8 arrivato il momento di condurre il Numero 6 al cospetto del Numero 1. Attraversato un corridoio, egli giunge in una stanza dove dopo il processo il Numero 2 e il Numero 48 sono stati rinchiusi, e qui il Maggiordomo gli indica la strada per incontrare il Numero 1. Il Numero 6 entra in una stanza dove vengono riprodotte alcune scene della sua permanenza nel Villaggio in uno schermo, davanti al quale si trova un individuo che indossa una tonaca bianca con la scritta \"1\" e la maschera dei \"portavoce\" della caverna. Il Numero 6 si avvicina, afferra la maschera e la strappa dal viso del Numero 1: al di sotto, per\u00f2, si trova un'altra maschera che rappresenta una scimmia, la quale viene nuovamente strappata dal viso del Numero 1 e finalmente si viene a sapere la sua vera identit\u00e0. Il Numero 1 non \u00e8 altro che lo stesso Numero 6! Il Numero 1 fugge, mentre il Numero 6 prende possesso della sala di controllo innescando il timer del razzo: successivamente, con l'aiuto del Numero 2, del Numero 48 e del maggiordomo, il Numero 6 riesce a eludere la sorveglianza e a risalire nella caverna, dove con le armi sconfiggono le forze di guardia fuggendo poi a bordo del camper dove il Numero 6 e il Numero 2 si trovavano alla fine dell'episodio precedente. I quattro prendono la via di Londra: il Numero 48 lascia i compagni di viaggio decidendo di proseguire in autostop. Gli altri tre giungono a Londra. Giunti al Big Ben, il Numero 2 si dirige verso un edificio (probabilmente quello dove egli lavorava) mentre il Maggiordomo e il Numero 6 si dirigono verso la dimora di quest'ultimo. Il Maggiordomo entra in casa (con numero civico \"1\" e una porta ad apertura automatica, proprio come nel Villaggio), mentre il Numero 6 (che nei titoli di coda viene menzionato come \"il Prigioniero\", a differenza degli altri attori che verranno citati con nome e cognome) sale a bordo della sua Lotus Seven allontanandosi nel traffico londinese.\nNote: ep. 17. Conosciuto anche con il titolo alternativo \"Evasione\""}
{"id": "1915804", "revid": "1798099", "url": "https://it.wikipedia.org/wiki?curid=1915804", "title": "Specie di Oecobiidae", "text": ""}
{"id": "1915810", "revid": "1543377", "url": "https://it.wikipedia.org/wiki?curid=1915810", "title": "Steinway &amp; Sons", "text": "Steinway &amp; Sons \u00e8 una fabbrica di pianoforti, fondata a New York dalla famiglia tedesca Steinweg nel 1853, durante la presidenza di Franklin Pierce. Una seconda fabbrica Steinway venne fondata nel 1880 ad Amburgo in Germania. Entrambe le fabbriche hanno subito nel tempo notevoli aggiornamenti e producono ancora oggi i pianoforti della marca Steinway &amp; Sons.\nStoria.\nLa Steinway &amp; Sons venne fondata dalla famiglia tedesca Steinweg, produttrice di pianoforti, arrivata negli Stati Uniti dalla Germania nel 1850. Nel corso del suo primo anno di vita, essa fu obbligata a spostare la sua sede dal quartiere sulla calle Varick di Manhattan all'attuale sito, dove \u00e8 presente sin dai primi anni 1860. Dopo la fondazione la fabbrica crebbe gradualmente, fino a diventare una delle pi\u00f9 note a livello mondiale. I primi successi furono dovuti sia alla qualit\u00e0 degli strumenti, sia alla politica di vendita messa in atto dalla fabbrica, culminata nella sala di esposizione Steinway Hall. La S&amp;S ha poi aperto altre Steinway Halls, in diverse citt\u00e0 del mondo. Sin dalla sua fondazione la sala di New York ha visto esibirsi nomi di grande valore provenienti da vari Paesi; tutti questi pianisti acquisiscono pertanto il titolo onorario di \"Steinway Artists\".\nNei primi 40 anni Heinrich Engelhard Steinweg e i suoi figli, Henry Jr., Albert, C.F. Theodore, William e Charles, svilupparono il pianoforte moderno. Quasi la met\u00e0 dei 128 brevetti registrati dalla compagnia risalgono a questo periodo. Nel 1880 venne fondato un \"Villaggio Steinway\", divenuto poi il comprensorio urbano della citt\u00e0 di Long Island. Esso conteneva la fabbrica, la fonderia, un ufficio postale, parchi e case per il personale dipendente. Molte delle invenzioni, alla fine del secolo XIX, furono basate sulle investigazioni scientifiche emergenti, che includevano le teorie acustiche del fisico Hermann von Helmholtz.\nLa Steinway &amp; Sons \u00e8 oggi considerata una delle pi\u00f9 importanti aziende costruttrici di pianoforti a livello mondiale e sicuramente \u00e8 la pi\u00f9 presente in ambito concertistico, tanto che si stima che il 98% delle esibizioni della stagione 2013-2014 sia stato realizzato su strumenti costruiti da questa casa.\nI modelli in produzione ad Amburgo sono i seguenti:\nIl modello C-227 non viene prodotto nella fabbrica di New York.\nInoltre, a partire da marzo 2015 la Steinway ha iniziato a porre sul mercato una linea di autopiani \"ad alta risoluzione\" (\"high-resolution player pianos\"), denominata \"Spirio\" e composta dei modelli B, O ed M: il primo, gradualmente disponibile in tutte le aree geografiche, il secondo in alcune aree di Europa ed Asia, il terzo in alcune aree degli Stati Uniti e del Canada."}
{"id": "1915817", "revid": "204012", "url": "https://it.wikipedia.org/wiki?curid=1915817", "title": "SERM", "text": ""}
{"id": "1915818", "revid": "2195737", "url": "https://it.wikipedia.org/wiki?curid=1915818", "title": "Aurelio Cetica", "text": "Biografia.\nConsegue il diploma di professore architetto all'Accademia di belle arti di Firenze nel 1926. Diviene poi assistente di Raffaello Brizzi presso la nuova Regia scuola superiore di architettura di Firenze, per poi ottenere l'insegnamento di composizione architettonica."}
{"id": "1915834", "revid": "28592", "url": "https://it.wikipedia.org/wiki?curid=1915834", "title": "Lavr Kornilov", "text": ""}
{"id": "1915836", "revid": "287204", "url": "https://it.wikipedia.org/wiki?curid=1915836", "title": "Raloxifene", "text": "Il raloxifene \u00e8 un farmaco della categoria dei modulatori selettivi del recettore degli estrogeni, utilizzato nella pratica clinica per contrastare, nella donna in postmenopausa, gli effetti negativi della carenza di estrogeni sul metabolismo osseo. Trova applicazione nella prevenzione di fratture osteoporotiche. Sono in corso (2018) studi per la sua approvazione come trattamento per la prevenzione del tumore alla mammella.\nIndicazioni.\nIl Raloxifene ha dimostrato negli studi clinici di ridurre le fratture vertebrali di circa il 35 % ma non ha mostrato effetti di riduzione delle fratture extra-vertebrali o fratture di femore. Dagli studi eseguiti \u00e8 emerso che il Raloxifene \u00e8 in grado di ridurre l'incidenza di cancro al seno estrogeno positivo (ER+) similmente al Tamoxifene.\nNegli USA il farmaco \u00e8 stato oggetto di una controversia, riguardante la Eli Lilly and Company, riferita alla promozione commerciale fatta sulla presunta riduzione del rischio di cancro alla mammella e del rischio cardiovascolare.\nIn Italia il Raloxifene \u00e8 stato autorizzato dall'AIFA per uno Studio clinico di fase 3 per valutare l\u2019efficacia e la sicurezza in pazienti adulti paucisintomatici affetti da COVID-19.\nControindicazioni.\nSconsigliato in soggetti con insufficienza renale ed epatica, da evitare in caso di gravidanza, allattamento materno e presenza di carcinoma endometriale. Prima di somministrare occorre effettuare un'accurata anamnesi al riguardo delle trombosi venose.\nEffetti indesiderati.\nFra gli effetti indesiderati si riscontrano trombosi venosa, vampate, ipertensione, insonnia, cefalea, nausea, rash cutaneo, edema, crampi che si dislocano alle gambe."}
{"id": "1915841", "revid": "339392", "url": "https://it.wikipedia.org/wiki?curid=1915841", "title": "Regione a statuto ordinario", "text": ""}
{"id": "1915845", "revid": "38275", "url": "https://it.wikipedia.org/wiki?curid=1915845", "title": "Starfighter", "text": ""}
{"id": "1915858", "revid": "1994614", "url": "https://it.wikipedia.org/wiki?curid=1915858", "title": "Sirio Pastorini", "text": "Biografia.\nNel 1930 si iscrive alla Regia Scuola Superiore di Architettura di Firenze, dove si laurea nel 1936 con la tesi di un nuovo Palazzo di Giustizia."}
{"id": "1915861", "revid": "547034", "url": "https://it.wikipedia.org/wiki?curid=1915861", "title": "Clomifene", "text": "Il clomifene rientra nella categoria dei modulatori selettivi del recettore degli estrogeni, uno dei principi attivi creati per contrastare gli effetti negativi degli estrogeni. Nel caso specifico il clomifene viene prevalentemente usato per trattare l'infertilit\u00e0 nelle donne che non ovulano. Questo include il trattamento della sindrome dell'ovaio policistico.\nNell'uomo viene utilizzato nella riduzione della ginecomastia.\nL'utilizzo aumenta la possibilit\u00e0 di avere gemelli. \u00c8 assunto per via orale una volta al giorno.\nIndicazioni cliniche.\nLa FDA (Food and Drug Administration) ha approvato la somministrazione di clomifene come trattamento per: \nIl clomifene, seppur non vi \u00e8 alcuna approvazione da parte della FDA, viene anche utilizzato per il trattamento di: \nFarmacologia.\nClomifene \u00e8 un SERM non steroideo che inibisce i recettori degli estrogeni nell'ipotalamo, inibendo cos\u00ec il feedback negativo degli estrogeni sul rilascio di gonadotropine (FSH e LH), portando all'up-regulation dell'asse ipotalamo-ipofisi-gonadico. \nZuclomifene, un isomero pi\u00f9 attivo, rimane legato per lunghi periodi di tempo.\nNel ciclo fisiologico femminile normale, a 7 giorni dall'ovulazione, alti livelli di estrogeno e progesterone prodotti dal corpo luteo inibiscono GnRH, FSH e LH all'ipotalamo e all'ipofisi anteriore. Se la fecondazione non si verifica nel periodo post-ovulazione il corpo luteo si disintegra a causa della mancanza di beta-hCG. Questo sarebbe normalmente prodotto dall'embrione nello sforzo di mantenere i livelli di progesterone e di estrogeni durante la gravidanza.\nDal punto di vista terapeutico, il clomifene viene somministrato all'inizio del ciclo mestruale. Generalmente viene prescritto a partire dal terzo giorno e continua per 5 giorni. A quel punto, il livello di FSH sta aumentando costantemente, causando lo sviluppo di alcuni follicoli. I follicoli a loro volta producono l'estrogeno, che circola nel siero. In presenza di clomifene, il corpo percepisce un basso livello di estrogeni, simile al giorno 22 nel ciclo precedente. Poich\u00e9 l'estrogeno non pu\u00f2 pi\u00f9 esercitare un feedback negativo sull'ipotalamo, la secrezione di GnRH diventa pi\u00f9 rapidamente pulsatile, il che si traduce in un aumento della gonadotropina ipofisaria (rilascio di FSH, LH). \nGli impulsi di ampiezza inferiore di GnRH e pi\u00f9 rapidi portano ad una maggiore secrezione di LH / FSH, mentre gli impulsi di ampiezza pi\u00f9 irregolari e pi\u00f9 grandi di GnRH portano ad una diminuzione del rapporto di LH / FSH. Un aumento del livello di FSH causa la crescita di pi\u00f9 follicoli ovarici, e successivamente rottura dei follicoli con conseguente ovulazione. \nL'ovulazione si verifica pi\u00f9 spesso 6-7 giorni dopo un ciclo di clomifene.\nIl clomifene \u00e8 anche usato negli uomini, come terapia off-label, nel trattamento dell'ipogonadismo maschile, non avendo, a differenza della terapia sostitutiva con testosterone, una soppressione della spermatogenesi ed altri possibili effetti collaterali.\nFarmacocinetica.\nIl clomifene viene somministrato per via orale e assorbito dal tratto gastrointestinale. La maggior parte del metabolismo del clomifene avviene nel fegato, dove subisce il ricircolo enteroepatico. Il clomifene e i suoi metaboliti sono escreti principalmente attraverso le feci (42%), ma anche attraverso le urine (8%) e l'escrezione pu\u00f2 avvenire fino a 6 settimane dopo l'interruzione del farmaco. \nL'elevata capacit\u00e0 di legame alle proteine plasmatiche, l'ingresso nel ciclo enteroepatico e l'accumulo nei tessuti adiposi aumentano l'emivita di eliminazione del CC che \u00e8 di 5 giorni, sebbene se ne possano trovare tracce nelle feci fino a 6 settimane. E' importante ricordare che l'emivita (T/2) \u00e8 il tempo necessario per diminuire la concentrazione plasmatica di un farmaco nell'organismo del 50%. \nFarmacodinamica.\nIl Clomifene \u00e8 in grado competere con l'estradiolo e interagire con i tessuti contenenti recettori per gli estrogeni, inclusi l'ipotalamo, l'ipofisi, l'ovaio, l'endometrio, la vagina e la cervice. Agendo come un anti-estrogeno sul sistema nervoso centrale, il clomifene si lega ai recettori per gli estrogeni (ERs) presenti nell'ipotalamo per periodi prolungati, bloccando funzionalmente il feedback negativo generato dall'estradiolo nei confronti dell'ipotalamo e dell'ipofisi. Questo effetto aumenta la secrezione dell'ormone di rilascio delle gonadotropine (GnRH) da parte dell'ipotalamo nelle donne con problemi di anovulazione. \nL'aumento della pulsatilit\u00e0 del GnRH determina un aumento della secrezione delle gonadotropine FSH (ormone follicolo-stimolante) e LH (ormone luteinizzante) dall'adenoipofisi. Le gonadotropine, dopo essere state rilasciate dalla ghiandola pituitaria, sono in grado di avviare il corretto processo di crescita follicolare a livello ovarico, fino alla rottura follicolare che determina l'ovulazione.\nLa somministrazione di clomifene in pazienti anovulatorie \u00e8 accompagnata da un aumento del 50% dell'FSH endogeno, un tasso di ovulazione del 60-90% e un tasso di gravidanza del 30-40%. \nAttraverso lo stesso meccanismo presente nelle donne, il clomifene \u00e8 in grado di bloccare il feedback negativo esercitato dall'estradiolo nei confronti dell'ipotalamo e dell'ipofisi, dunque indurre la secrezione di GnRH dall'ipotalamo e di LH dall'adenoipofisi, negli uomini. L'ormone luteinizzante, negli uomini, agisce a livello dei testicoli determinando la sintesi di testosterone da parte delle cellule di Leydig. Questo processo \u00e8 necessario per indurre la spermatogenesi in uomini che hanno problemi di fertilit\u00e0. \nControindicazioni.\nSconsigliato in soggetti con insufficienza e malattie a livello epatico, da evitare in caso di gravidanza essendo tale lo scopo della terapia.\nRisulta assolutamente controindicato se vi \u00e8 presenza di fibroma uterino. Se nel corso del trattamento compaiono dei disturbi visivi bisogna immediatamente cessare la somministrazione del farmaco e ricorrere ad un oculista.\nEffetti indesiderati.\nFra gli effetti indesiderati si riscontrano depressione, vampate, perdita di capelli, insonnia, cefalea, nausea, rash cutaneo, aumento di peso, convulsioni, dolore addominale, menorragia, endometriosi."}
{"id": "1915865", "revid": "663330", "url": "https://it.wikipedia.org/wiki?curid=1915865", "title": "Kathrine Narducci", "text": "Biografia.\nItaloamericana (da parte di entrambi i genitori), il suo primo ruolo importante \u00e8 stato quello di Rosina Aniello, moglie del personaggio interpretato da Robert De Niro nella sua prima regia, \"Bronx\" (1993), dalla piece teatrale di Chazz Palminteri. Particolare la sua entrata in questa produzione e quindi nel cinema: a 27 anni, senza alcuna esperienza di attrice e con 2 figli, la Narducci present\u00f2 il figlio pi\u00f9 grande al provino per \"Bronx\", per un ruolo nel cast. Colse l'attimo e fece anche lei un provino per il ruolo della moglie di Lorenzo Aniello, sbaragliando la concorrenza. \nIn seguito \u00e8 apparsa sul piccolo schermo in diverse serie televisive, tra cui \"Law &amp; Order - I due volti della giustizia\", \"NYPD - New York Police Department\" e \"Squadra emergenza\". \u00c8 famosa principalmente per aver interpretato la parte di Charmaine Bucco, moglie di Artie Bucco, nella pluripremiata serie televisiva HBO \"I Soprano\", in tutte e sei le stagioni dello show dal 1999 al 2007.\nDoppiatrici italiane.\nNelle versioni in italiano delle sue opere, Kathrine Narducci \u00e8 stata doppiata da:"}
{"id": "1915893", "revid": "287204", "url": "https://it.wikipedia.org/wiki?curid=1915893", "title": "Survival of the Fittest (Mobb Deep)", "text": "Survival of the Fittest \u00e8 il secondo singolo estratto dall'album dei Mobb Deep \"The Infamous\". La canzone raggiunse il 69\u00ba posto nella Billboard Hot 100 e raggiunse la top 10 nella Hot Rap Singles. Per suono e contenuti la canzone \u00e8 simile al precedente singolo, \"Shook Ones Pt. II\".\nIl remix della canzone comparve come bonus track sull'edizione del 2004 di \"The Infamous\". Nel 2006 la canzone fu inclusa nella compilation/greatest hits \"\". Campioni del pezzo sono presenti nei brani:\nLa canzone compare anche nel videogioco \"\""}
{"id": "1915898", "revid": "767487", "url": "https://it.wikipedia.org/wiki?curid=1915898", "title": "ESPN2", "text": "ESPN2 debutt\u00f2 il 1\u00ba ottobre 1993 come una stazione 'sorella' di ESPN. Soprannominata \"the deuce\", ESPN2 fu concepita per essere il canale per la nuova generazione, infatti trasmetteva sport quali: motocross, snowboard and gare BMX. Questo format fu abbandonato perch\u00e9 il canale serviva, a causa del crescente aumento dei diritti che acquisiva ESPN, da canale di supporto per ESPN stesso.\nLa grafica originale di ESPN2 consisteva in una scritta nera 'ESPN' con un '2' che sembrava un graffito.\nProgrammazione.\nGli eventi sportivi presentati su ESPN2 erano sport minori come: poker, biliardo, lumberjack, sport estremi, drum and bugle corps. Invece, negli anni recenti ESPN2 ha trasmesso programmi di pi\u00f9 alto livello come East-West Shrine Game, il World Baseball Classic, la Major League Soccer e la NCAA Basketball, la WNBA nei Marted\u00ec e l'Arena Football League nei Luned\u00ec. Le gare NASCAR durante i weekend e il Tennis e ,a partire dal 2009, l'U.S Open.\nOgni sabato mattina su ESPN2 va in onda\"Bass Saturday\" dedicata alla pesca subacquea.\nESPN2 HD.\nESPN2HD \u00e8 una tv via cavo in HD di propriet\u00e0 della Disney che trasmette 24 ore su 24 in simulcast gli stessi programmi di ESPN2\nESPN2HD produce programmi in HD come \"NASCAR Now\", \"ESPN First Take\", e \"Mike and Mike in the Morning\". Tutti e tre gli show sono trasmessi dal \"ESPN Digital Center\" a Bristol, Connecticut. Ci sono circa 8 ore e mezzo di Alta Definizione al giorno pi\u00f9 gli eventi in diretta."}
{"id": "1915918", "revid": "282466", "url": "https://it.wikipedia.org/wiki?curid=1915918", "title": "Shook Ones Pt.II", "text": ""}
{"id": "1915921", "revid": "1777856", "url": "https://it.wikipedia.org/wiki?curid=1915921", "title": "Lando Bartoli", "text": "Biografia.\nFiglio dello scultore Umberto Bartoli, Lando Bartoli comp\u00ec gli studi a Firenze e nel 1932 si iscrisse all'Istituto Superiore di Architettura dove si laure\u00f2 nel 1937 con una tesi dedicata alla sua citt\u00e0 natale dal titolo \"La bonifica edilizia della Liburni Civitas\".\nCon la partecipazione al concorso per la sistemazione del Canto alle Rondini a Firenze, nel 1939, Bartoli dimostr\u00f2 la sua attenzione alle tradizioni, anche visive, della citt\u00e0 proponendo un percorso pedonale coperto che riecheggiava lo schema prospettico degli Uffizi. \nNel 1940 venne arruolato e destinato in Albania, dove rimase fino al 1944. Al suo ritorno entr\u00f2 nell'organizzazione predisposta dall'VIII Armata per il recupero delle opere d'arte ed ebbe l'incarico del consolidamento degli Uffizi, danneggiati dalle mine che avevano devastato la zona del Ponte Vecchio. In questo periodo ebbe modo di collaborare con Giovanni Poggi, soprintendente per le province di Firenze, Arezzo e Pistoia. Negli stessi anni inizi\u00f2 la sua attivit\u00e0 di insegnamento alla Facolt\u00e0 di Ingegneria: dal 1944 al 1947 fu docente di Architettura e Composizione architettonica presso la sezione fiorentina dell'Ateneo pisano. Nel 1946 assunse la cattedra di Disegno per il biennio di Ingegneria attivato presso la Facolt\u00e0 di Scienze dell'Universit\u00e0 di Firenze, che tenne per venticinque anni. \nDal 1950 al 1959, come direttore dell'Opificio delle pietre dure, si occup\u00f2 di diversi importanti restauri come quello del rosone del Duomo di Orvieto, dei monumenti angioini della basilica di Santa Chiara a Napoli e della porta dei Canonici del Duomo di Firenze. A lui si deve anche il riassetto del Museo dell'Opificio, successivamente sottoposto ad ulteriori modifiche che non ne hanno tuttavia alterato l'impostazione. \nNel 1972, con la nascita della Facolt\u00e0 di Ingegneria di Firenze, l'Istituto di Disegno divent\u00f2 Istituto di Ingegneria Civile e pass\u00f2 all'insegnamento delle varie discipline architettoniche come Tecnica della progettazione edile, Architettura e Composizione architettonica e Architettura tecnica.\nA partire dal primo dopoguerra Bartoli si occup\u00f2 anche di urbanistica: il primo intervento fu per il comune di Castel San Niccol\u00f2, nel Val d'Arno casentinese, per il quale fra il 1945 e il 1946 progett\u00f2 il piano di ricostruzione di Borgo alla Collina; nel 1946 partecip\u00f2 con Italo Gamberini e Mario Focacci al concorso per la ricostruzione della zona del Ponte Vecchio, aggiudicandosi il primo premio ex aequo con i gruppi composti da Detti, Santi, Gizdulich e Pagnini e da Rossi e Tonelli.\nFra il 1949 e il 1951 si occup\u00f2 del piano intercomunale di Firenze, riguardante l'area di Prato, Calenzano, Fiesole, Scandicci, Impruneta, Bagno a Ripoli e Pontassieve, e fra il 1955 e il 1957 redasse il piano regolatore generale del comune di Pistoia. Nel 1951 ottenne la nomina dell'Istituto Nazionale di Urbanistica.\nL'impegno nella progettazione della citt\u00e0 lo port\u00f2 a interessarsi di politica e ad impegnarvisi in prima persona: nel 1951 divent\u00f2 consigliere del comune di Firenze e dal 1955 al 1957 ricopr\u00ec la carica di assessore ai Lavori pubblici nella giunta guidata da Giorgio La Pira.\nNel 1958 fece parte della commissione presieduta da Giovanni Michelucci per l'elaborazione del nuovo piano regolatore di Firenze che, pur approvato dagli organi competenti, non fu mai realizzato.\nL'ampiezza della sua attivit\u00e0 \u00e8 testimoniata anche dalla partecipazione a diversi concorsi, a partire da quello per ponte alla Vittoria del 1945, a quello per l'ospedale San Giovanni di Dio a Torregalli, del 1969, fino a quello per il mercato ortofrutticolo di Pescia, del 1969, ed altri ancora.\nIn tema di edifici di culto si ricordano interventi quali San Agostino a Monte San Savino (1945). Di maggiore portata perch\u00e9 si tratta della progettazione e costruzione dell'edificio troviamo la Chiesa di Santa Cristina a Pagnana, a Empoli (1946). Altre opere importanti, perch\u00e9 riguardanti l'assetto generale dell'edificio, sono - a Firenze - la ricostruzione della chiesa dei Santi Gervasio e Protasio e della chiesa del Sacro Cuore, nella quale inserisce il caratteristico campanile frutto della collaborazione con Pier Luigi Nervi (1956). Del 1966 \u00e8 un interessante progetto per la chiesa di San Francesco, mai realizzata, mentre fra il 1973 e il '79 progett\u00f2 ed esegu\u00ec la chiesa dell'Ascensione di Nostro Signore Ges\u00f9 Cristo, sempre a Firenze. Fra gli edifici di abitazione si ricordano la villa La Versiliana di Marina di Pietrasanta (1958), la villetta ad Ansedonia, presso Orbetello (1963) e le case multifamiliari a Rosignano Marittimo (1967).\nIn collaborazione con Giovanni Sanit\u00e0, Bartoli realizz\u00f2, a Firenze, l'Hotel Majestic e la sede della Banca Popolare di Novara, con la famosa scala elicoidale metallica definita da Giovanni Klaus Koenig uno dei rari esempi di design organico in Italia (1968). Il tema della spirale fu ripreso nella sede pistoiese della stessa banca, nella Cassa di Risparmio di Pistoia e Pescia a Firenze e ancora nella Cassa Rurale ed Artigiana di Campi Bisenzio (FI) (1990). A Firenze realizz\u00f2, inoltre, vari complessi di abitazione: nel 1956 in via Monteverdi; nel 1963 in localit\u00e0 Poggetto; nel 1965 in via Reims.\nArchivio.\nL'archivio Bartoli Lando raccoglie il materiale documentario relativo soprattutto all'attivit\u00e0 professionale dell'architetto ed alcuni studi personali, mentre non comprende i materiali della sua lunga carriera didattica. \n\u00c8 formato da 13 scatole di cartone contenenti vari tipi di documenti e da 39 tubi in plastica contenenti un numero variabile di elaborati grafici, per la maggior parte su lucido. La suddivisione del materiale documentario non segue un ordinamento preciso ma \u00e8 stato redatto un elenco per argomenti, in forma di database, che riporta il titolo del progetto, il committente, la datazione e la collocazione all'interno delle scatole e/o dei tubi.\n\u00c8 stato depositato nel 2012 presso la Biblioteca di Scienze Tecnologiche, Universit\u00e0 degli Studi di Firenze Facolt\u00e0 di Architettura."}
{"id": "1915923", "revid": "3732", "url": "https://it.wikipedia.org/wiki?curid=1915923", "title": "Atletica leggera ai Giochi della XXVIII Olimpiade - Marcia 20 km maschile", "text": " "}
{"id": "1915926", "revid": "767487", "url": "https://it.wikipedia.org/wiki?curid=1915926", "title": "B-Tight", "text": " Nato in California da madre tedesca e padre afro-americano, ma cresciuto a Berlino, B-Tight pubblica per l'etichetta Hip hop Sektenmuzik.\nBiografia.\nB-Tight voleva diventare inizialmente un giocatore di basketball professionistico, ma un infortunio al piede ha ostacolato i piani di una sua possibile carriera sportiva.\nLa sua prima pubblicazione, \"Wissen - Flow - Talent\", pubblicata su cassetta, \u00e8 stata realizzata insieme al suo amico Sido, i due portarono alla luce il loro progetto con il nome di Royal TS. Dei Royal TS sono seguiti numerosi album in cassetta, mentre B-Tight realizza una sua cassetta-album da solista chiamata \"B-Tight's album\" che venne pubblicata e distribuita dall'etichetta Aggro Berlin.\nNel 2001 i due hanno firmato un contratto con l'Aggro Berlin, con cui hanno pubblicato nel 2002 il singolo \"Der Neger (in mir)\" che include un testo duro e aggressivo, testo conforme alla filosofia della loro etichetta.\nL'8 agosto del 2005 ha pubblicato insieme a Tony D il mixtape \"Heisse Ware\". In seguito, verso la fine del 2006, ha fondato, sempre assieme al suo amico Sido, l'etichetta Sektenmuzik ed ha pubblicato il suo nuovo Singolo \"X-Tasy\".\nIl 20 novembre del 2006 \u00e8 diventato padre di una bambina. L'11 aprile B-Tight e Sido sono stati ospiti a \"TRL\". In quella occasione B-Tight ha presentato il video del suo primo singolo da solista, \"Ich bins\" (Bobby Dick). Il video ha raggiunto il 3\u00ba posto nella classifica di TRL Most Wanted.\nIl 27 aprile 2007 ha pubblicato l'album \"Neger Neger\" che \u00e8 riuscito ad arrivare 6\u00ba negli Album Charts tedeschi. Il 1\u00ba agosto \u00e8 stato presentato il video clip del suo secondo singolo tratto dall'album \"Der Coolste\" su sul sito della \"Aggro Tv\". Inoltre, il 5 ottobre 2007, ha pubblicato il mixtape \"Ghetto Roamntik\" che raggiunse il 54\u00ba posto nelle MixTape Charts tedesche.\nNel mese di ottobre 2007 ha annunciato che sarebbe diventato nuovamente padre. Il bambino \u00e8 nato nel mese di aprile. Inoltre il rapper si \u00e8 sposato l'8 agosto 2008 con la sua ragazza, con la quale ha due figli. L'attuale album da solista di B-Tight, \"Goldst\u00e4nder\", \u00e8 stato pubblicato nell'ottobre del 2008 riuscendo a raggiungere il 36\u00ba posto degli Album Charts tedeschi."}
{"id": "1915927", "revid": "767487", "url": "https://it.wikipedia.org/wiki?curid=1915927", "title": "Sakura Wars - Il film", "text": " \u00e8 un film d'animazione del 2001 diretto da Mitsuru Hong\u014d.\nIl film, adattamento per il grande schermo della serie \"Sakura Wars\", \u00e8 stato proiettato nei cinema giapponesi il 22 dicembre 2001 insieme a \"Slayers Premium\", \"\" e \"Di Gi Charat\".\nNegli Stati Uniti \u00e8 stato licenziato dalla Pioneer Animation (attuale Geneon Entertainment), cos\u00ec come tutti i precedenti anime legati alla serie.\nIn Italia il film \u00e8 stato presentato al Future Film Festival il 19 gennaio 2002. In seguito \u00e8 stato distribuito per il solo mercato home video dalla Eagle Pictures.\nTrama.\nGli eventi di questo film si svolgono nel lasso di tempo che intercorre fra \"Sakura Wars 3\" e \"Sakura Wars 4\". Lachette Altair viene spedita nella capitale dell'impero, Tokyo, da New York per lavorare insieme alla \"Flower Division\", corpo speciale delle forze di assalto imperiali, per sostituire il comandante del gruppo, Ichir\u014d \u014cgami, che invece si trova a Parigi.\nNel frattempo, Douglas-Stewart, una compagnia statunitense guidata dal sinistro presidente Brent Furlong, presenta un piano per rendere la divisione obsoleta. Quando il comandante Ikki Yoneda viene catturato e l'intera divisione viene messa in standby a tempo indeterminato, le sorti della \"Flower Division\" e dell'intera Tokyo sono in gioco."}
{"id": "1915936", "revid": "436907", "url": "https://it.wikipedia.org/wiki?curid=1915936", "title": "Feedback (Jurassic 5)", "text": "Feedback \u00e8 un album del 2006 dei Jurassic 5."}
{"id": "1915941", "revid": "1005847", "url": "https://it.wikipedia.org/wiki?curid=1915941", "title": "Giuseppe Tassinari", "text": "Biografia.\nGrande studioso di agraria, Giuseppe Tassinari ottenne due lauree nel settore (1912 e 1919), intervallate dalla sua partecipazione alla Prima guerra mondiale. Negli anni venti fu docente universitario di economia forestale all'Istituto Superiore Forestale Nazionale di Firenze e di economia e politica agraria all'Universit\u00e0 degli Studi di Bologna, in cui divenne anche preside di facolt\u00e0.\nSchieratosi a favore del fascismo, venne eletto deputato con il Partito Nazionale Fascista (PNF) nel 1929 e nel 1934. Nel 1933 divenne direttore del Regio Istituto Superiore Agrario di Bologna, mentre l'anno successivo, con la trasformazione dell'Istituto in facolt\u00e0, assunse la carica di preside, che manterr\u00e0 fino al momento della sua scomparsa. Nel governo Mussolini Tassinari fu sottosegretario al Ministero dell'agricoltura e delle foreste dal 1935 al 1939 e titolare del dicastero dal 1939 fino al 1941, quando venne sostituito dall'altro celebre agronomo fascista Carlo Pareschi.\nSi dedic\u00f2 successivamente alla stesura del \"Manuale dell'agronomo\" (1941) e, l'anno seguente, ottenne una laurea honoris causa dall'Universit\u00e0 di Berlino. Collaboratore del \"Corriere della Sera\", dopo l'8 settembre 1943 si schier\u00f2 con la Repubblica Sociale Italiana, dove per\u00f2 non rivest\u00ec ruoli di potere, dato che l'incarico di gestire il dicastero dell'agricoltura venne affidato ad Edoardo Moroni.\nHeinrich Himmler e soprattutto Eugen Dollmann consideravano Tassinari addirittura come l'uomo adatto a guidare il governo della RSI, ma le titubanze che il gerarca umbro ebbe nel recarsi in Germania e la non buona impressione che suscit\u00f2 a Hitler nel loro incontro del 13 settembre - unite, ovviamente, alla liberazione di Mussolini - fecero naufragare tale possibilit\u00e0.\nSi trasfer\u00ec a Desenzano del Garda, ma mor\u00ec a Sal\u00f2 poco prima del Natale 1944 a causa di un bombardamento alleato. \nAssai vasta \u00e8 la produzione bibliografica di Tassinari, sia per l'alta considerazione di cui godeva sia per la rilevanza delle cariche pubbliche ricoperte durante il periodo fascista. Presso la biblioteca centralizzata della Facolt\u00e0 di Agraria dove egli aveva lavorato si ritrovano le principali opere di Tassinari come studioso, oltre ad alcuni scritti dal contenuto pi\u00f9 evidentemente politico.\nNote.\n\u00e8 uscito recentemente il suo Diario presso le edizioni Luni dove ha motivo di dichiarare la sua scarsa simpatia per il regime nazista e per Hitler in particolare"}
{"id": "1915942", "revid": "275619", "url": "https://it.wikipedia.org/wiki?curid=1915942", "title": "Naruto Original Soundtrack II", "text": ""}
{"id": "1915953", "revid": "1226", "url": "https://it.wikipedia.org/wiki?curid=1915953", "title": "Novella (letteratura)", "text": ""}
{"id": "1915954", "revid": "547034", "url": "https://it.wikipedia.org/wiki?curid=1915954", "title": "Miracle (C\u00e9line Dion)", "text": "Miracle \u00e8 un concept album della cantante canadese C\u00e9line Dion in collaborazione con la fotografa australiana Anne Geddes, che ha curato l'aspetto estetico dell'album. Il disco \u00e8 stato \u00e8 pubblicato dalla Epic Records il 12 ottobre 2004. \u00c8 il nono album in inglese di C\u00e9line Dion e il trentatreesimo in totale.\nContenuti e pubblicazione.\n\"Miracle\" fa parte di una collezione multimediale CD-e-book, con la musica di C\u00e9line Dion che fornisce la colonna sonora del libro pittorico di Anne Geddes che celebra la gioia dei bambini. Le canzoni sono state prodotte da David Foster, musicista con cui la Dion non lavorava dal 1999.\nFra le tracce dell'album, brani in genere lenti scelti in relazione alla tematica dell'infanzia, ci sono varie cover:\nTutte le altre tracce sono canzoni inedite come la title track, scritta nel 2001 per l'album \"A New Day Has Come\" per celebrare la nascita del figlio di C\u00e9line, Ren\u00e9-Charles, ma la canzone non fu pi\u00f9 pubblicata sul disco.\nAlcune tracce sono state precedentemente pubblicate su altri album della Dion, oltre a quelli prima elencati ci sono \"A Mother's Prayer,\" una versione solista di \"The Prayer\", originariamente registrata in duetto con Andrea Bocelli per l'album \"These Are Special Times\".\nMiracle \u00e8 stato rilasciato in tre diversi formati: \nLa traccia \"Je lui dirai\", disponibile in precedenza su \"1 fille e 4 types\", \u00e8 stato inclusa come bonus track e resa disponibile solo nei paesi francofoni.\nSingoli.\n\"Beautiful Boy\" \u00e8 stato pubblicato come primo singolo in Nord America e in alcune paesi d'Europa. \u00c8 stato seguito da \"In Some Small Way\" negli Stati Uniti e in Canada. \"Je lui dirai\" \u00e8 stato pubblicato come singolo nei paesi francofoni, mentre la title track \u00e8 stata emessa come singolo nel Regno Unito e in alcuni paesi dell'Asia. Tutte queste canzoni sono state rilasciate come singoli radio senza l'accompagnamento di video clip.\nRecensioni da parte della critica.\n\"Miracle\" ha incontrato delle recensioni contrastanti. \"AllMusic\" ha detto che \"\u00e8 il disco pi\u00f9 silenzioso che la Dion abbia registrato, un imperdibile album adult contemporary che mantiene il suo umore gentile dall'inizio alla fine, come se fosse una prolungata ninna nanna. La Dion modera considerevolmente la sua voce istrionica... lei libera le sue note alte ma non \u00e8 cos\u00ec pirotecnica, qui non ci sono esibizioni eclatanti... che serve abbastanza bene questa collezione di classici e nuove canzoni.\"\nSuccesso commerciale.\n\"Miracle\" ha debuttato nelle top ten di molti paesi, raggiungendo la posizione numero uno in Canada e in Belgio Vallonia. Ha debuttato alla numero quattro negli Stati Uniti con 107.000 copie vendute. Ha inoltre debuttato in quarta posizione in Francia e nei Paesi Bassi, alla numero cinque nel Regno Unito, alla numero sei in Svizzera e alla numero 9 in Grecia. \"Miracle\" ha stabilito un record negli Stati Uniti, trascorrendo 18 settimane consecutive nella prima posizione della classifica \"Billboard Top Kid Audio\".\nL'album \u00e8 stato certificato disco di platino negli Stati Uniti e disco d'oro nel Regno Unito, Francia, Svizzera, Italia e Belgio. Tre mesi dopo la sua uscita, il CD \"Miracle\" ha venduto oltre due milioni di copie in tutto il mondo. Anche il pacchetto libro + CD / DVD ha avuto successo, raggiungendo le 500.000 copie vendute.\nTracce.\n\"Miracle\" (Limited Edition bonus DVD).\nL'edizione limitata dell'album contiene un DVD bonus che mostra la sessione di registrazione del disco."}
{"id": "1915956", "revid": "767487", "url": "https://it.wikipedia.org/wiki?curid=1915956", "title": "Youth Group", "text": "Youth Group \u00e8 un gruppo indie rock nato a Sydney in Australia."}
{"id": "1915958", "revid": "1842072", "url": "https://it.wikipedia.org/wiki?curid=1915958", "title": "Join (Unix)", "text": "join \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che legge due file di testo le cui linee contengono dei dati separati in pi\u00f9 campi, ed unisce tra loro quelle che hanno un determinato campo in comune, presentando il risultato sullo \"standard output\". Le linee di dati di entrambi i file debbono essere prima ordinate in base al valore dei campi scelti per l'unione (ad esempio tramite il comando sort), altrimenti il risultato \u00e8 indefinito.\nSpecificando le opzioni opportune \u00e8 possibile usare \"join\" anche per ottenere le linee che non hanno corrispondenza, sia di un solo file che di entrambi, e sia in aggiunta che in sostituzione al normale output.\nSintassi.\nLa sintassi generale di \"join\" \u00e8 la seguente:\n join [\"opzioni\"] [--] \"file1\" \"file2\"\nI parametri \"file1\" e \"file2\" specificano rispettivamente i nomi del primo e del secondo file di testo di cui unire le linee. Uno di essi pu\u00f2 essere un trattino (\"-\") per indicare lo \"standard input\".\nIl doppio trattino -- (facoltativo) indica che i parametri successivi non sono da considerarsi opzioni.\nIl comportamento predefinito prevede di usare come separatore di campo una serie di uno o pi\u00f9 spazi, di unire le linee usando il primo campo di ciascun file e di mostrare per ogni corrispondenza trovata il campo in comune seguito dai rimanenti campi del primo file e dai rimanenti campi del secondo file.\nOpzioni.\nTra le opzioni principali vi sono:\nEsempi.\nDati due file contenenti le linee che seguono\nfile1.txt (ordinato per il secondo campo):\n Werner Herzog;de;1942\n Wim Wenders;de;1945\n Pedro Almodovar;es;1949\n Fran\u00e7ois Truffaut;fr;1932\n Jean-Luc Godard;fr;1930\n Sergio Leone;it;1929\n Alfred Hitchcock;uk;1899\n Stanley Kubrick;us;1928\nfile2.txt (ordinato per il primo campo):\n ch;Svizzera\n de;Germania\n es;Spagna\n fr;Francia\n it;Italia\n uk;Regno Unito\nUnisce i dati dei registi ai nomi estesi delle loro nazioni (notare che Stanley Kubrick \u00e8 escluso in quanto gli Stati Uniti d'America non sono elencati nel secondo file):\n $ join -t \";\" -1 2 -2 1 file1.txt file2.txt\n de;Werner Herzog;1942;Germania\n de;Wim Wenders;1945;Germania\n es;Pedro Almodovar;1949;Spagna\n fr;Fran\u00e7ois Truffaut;1932;Francia\n fr;Jean-Luc Godard;1930;Francia\n it;Sergio Leone;1929;Italia\n uk;Alfred Hitchcock;1899;Regno Unito\nCome sopra, ma ordina diversamente i campi (opzione -o) e non include la sigla dello stato:\n $ join -t \";\" -1 2 -2 1 -o 2.2,1.3,1.1 file1.txt file2.txt\n Germania;1942;Werner Herzog\n Germania;1945;Wim Wenders\n Spagna;1949;Pedro Almodovar\n Francia;1932;Fran\u00e7ois Truffaut\n Francia;1930;Jean-Luc Godard\n Italia;1929;Sergio Leone\n Regno Unito;1899;Alfred Hitchcock\nCome sopra, ma include anche i dati delle linee non corrispondenti di entrambi i file (opzioni -a 1 e -a 2), usando la stringa n.d. (opzione -e) in sostituzione dei valori non definiti:\n $ join -t \";\" -1 2 -2 1 -o 2.2,1.3,1.1 -e \"n.d.\" -a 1 -a 2 file1.txt file2.txt\n Svizzera;n.d.;n.d.\n Germania;1942;Werner Herzog\n Germania;1945;Wim Wenders\n Spagna;1949;Pedro Almodovar\n Francia;1932;Fran\u00e7ois Truffaut\n Francia;1930;Jean-Luc Godard\n Italia;1929;Sergio Leone\n Regno Unito;1899;Alfred Hitchcock\n n.d.;1928;Stanley Kubrick\nCome sopra, ma visualizza solo i dati delle linee non corrispondenti di entrambi i file (opzioni -v 1 e -v 2 ):\n $ join -t \";\" -1 2 -2 1 -o 2.2,1.3,1.1 -e \"n.d.\" -v 1 -v 2 file1.txt file2.txt\n Svizzera;n.d.;n.d.\n n.d.;1928;Stanley Kubrick"}
{"id": "1915960", "revid": "118834", "url": "https://it.wikipedia.org/wiki?curid=1915960", "title": "Commedia pastorale", "text": ""}
{"id": "1915961", "revid": "44876", "url": "https://it.wikipedia.org/wiki?curid=1915961", "title": "Seconda Divisione 1929-1930", "text": "La Seconda Divisione 1929-1930 fu il campionato interregionale di quell\u2019edizione del campionato italiano di calcio, organizzato e gestito da due distinti organismi: il Direttorio Divisioni Inferiori Nord ed il Direttorio Meridionale.\nIl Direttorio Divisioni Inferiori Nord (D.D.I.N.) con sede a Genova che, dal 1926-27, gestiva l'ultimo livello interregionale Nord e i gironi di finale dei campionati regionali Nord di Terza Divisione con competenza territoriale fino alla Toscana e alla Romagna. Il Direttorio Meridionale aveva sede a Roma che gestiva la Seconda Divisione, ed in deroga la Prima Divisione, con competenza territoriale da Lazio e Marche fino alle zone insulari. \nL\u2019ultimo campionato interregionale.\nCol trasferimento di molti enti federali a Roma, la progressiva creazione di tutti i Gruppi Arbitri e la costituzione di quasi tutti i Direttori Regionali (mancavano all'appello solo la Venezia Tridentina, non ricostituito dopo il campionato 1928-29 ma solo in seguito, con Calabria aggregata alla Basilicata) si rendeva necessario un importante cambiamento, cambiamento che i Direttori Regionali potevano sostenere.\nAlla fine di questo campionato il Direttorio Federale decise l'abolizione di tutti gli enti ritenuti ormai inutili: il C.C.D. dell'U.L.I.C., il Direttorio Divisioni Inferiori e il Direttorio Meridionale (di cui rimase ancora attivo il \"Fiduciario del D.D.S. per il Sud\" per un solo girone di Prima Divisione).\nDi fatto, con i notevoli cambiamenti attuati sui campionati nazionali che vennero progressivamente ri-ampliati anno per anno riassorbendo nel DDS le squadre del Nord che la Carta di Viareggio aveva spedito nelle leghe inferiori per far spazio ai club meridionali, i Direttori Regionali avevano \"pompato\" nei campionati di Seconda Divisione sia Nord che Sud una decina di squadre ogni anno malgrado l'aumento delle tasse di affiliazione e la rinuncia di quelle societ\u00e0 impossibilitate a portare a termine il campionato per gravi motivi finanziari e logistici. Delle 80 formazioni del DDIN di questa stagione, 56 erano membri dall\u2019anno precedente, 23 erano state promosse o invitate dalla Terza Divisione e una giungeva per dissesto economico dal DDS.\nI campionati regionali si erano ridotti ad una sola categoria, la Terza Divisione, e dal 1926, anno in cui con la Carta di Viareggio si era ordinata la repentina fine della Quarta Divisione, le squadre erano notevolmente aumentate grazie soprattutto all'ingresso di societ\u00e0 giovani provenienti dall'U.L.I.C. e quelle costituite sotto l'egida dell'Opera Nazionale Dopolavoro.\nDecisiva si era rivelata la mossa del Governo di regolamentare la progettazione dei nuovi campi sportivi del \"Littorio\" e la ristrutturazione di quelli vecchi approvando la Legge 21 giugno 1928 n. 2001 che nel giro di 12 mesi aveva portato quasi al raddoppio degli impianti sportivi presenti sul suolo italiano favorendo soprattutto i centri pi\u00f9 piccoli dove i campionati giovanili dell'U.L.I.C. erano particolarmente combattuti.\nAlla fine della stagione 1929-30 la Seconda Divisione verr\u00e0 \"passata di competenza\" diventando il massimo livello regionale, perdendo la sua importante funzione di campionato intermedio ed interregionale. In un'epoca in cui vigeva un professionismo palese (ma occulto per la sola FIFA), anche in questo campionato qualche giocatore portava a casa un rimborso spese ma soprattutto una retribuzione da lavoro dipendente.\nIl regolamento del campionato all'inizio della stagione aveva stabilito che le ultime due squadre classificate di ogni girone al Nord, e l'ultima al Sud, sarebbero state retrocesse ai campionati Regionali. Solo alla fine della stagione, con la decisione dell'eliminazione del Direttorio Divisioni Inferiori Nord e del Direttorio Meridionale (che nella stagione successiva mantenne a Roma aperti gli uffici solo per gestire il girone D definito \"Sud\" della Prima Divisione come sede staccata del D.D.S. avente sede a Milano) si decise di annullare tutte le retrocessioni. I gironi di Seconda Divisione, organizzati nella stagione successiva dai Direttori Regionali, non ebbero particolari variazioni di organico: furono quasi tutti composti dalle 10 alle 12 squadre al massimo. Alla Prima Divisione furono ammesse anche tutte le seconde squadre classificate.\nDirettorio Divisioni Inferiori Nord.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nAvvenimenti.\nA seguito della gara Lanificio Manerbio-Trevigliese del 30 marzo 1930 il D.D.I.N. con comunicato n. 30 del 5 aprile 1930 pun\u00ec il Lanificio con l'esclusione dal campionato per la brutale aggressione subita dai giocatori ed accompagnatori della Trevigliese con la richiesta di specificare i nomi degli aggressori.\nQuando il Lanificio di Manerbio denunci\u00f2 i nomi degli autori era ormai troppo tardi per poter recuperare le gare non disputate. Riabilitato il Lanificio di Manerbio togliendo la squalifica, il D.D.I.N. decise di omologare la classifica finale cos\u00ec come \u00e8, con le sole gare disputate.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nNote:\nGirone F.\nClassifica finale.\nLegenda:\nNote:\nDirettorio Meridionale.\nGirone A.\nClassifica finale.\nVerdetti\nGirone B.\nClassifica finale.\nVerdetti\nGirone C.\nClassifica finale.\nVerdetti\nGirone finale.\nAscoli e 115.a Legione M.V.S.N. Viterbo hanno rinunciato a disputare il girone di finale.\nClassifica finale.\nVerdetti"}
{"id": "1915962", "revid": "1005847", "url": "https://it.wikipedia.org/wiki?curid=1915962", "title": "Umberto Puppini", "text": "Essendo prematuramente scomparso suo padre, visse fin dall'infanzia situazioni di ristrettezze economiche. Grazie all'aiuto delle istituzioni benefiche cittadine riusc\u00ec a laurearsi in ingegneria all'universit\u00e0 degli Studi di Bologna nel 1908 cominciando anche una carriera accademica nel campo dell'idraulica, interrotta dalla partecipazione alla Prima guerra mondiale col grado di tenente d'artiglieria.\nNel 1923 divenne docente universitario ordinario di idraulica e dal 1927 al 1932 fu direttore della scuola d'applicazione ingegneristica. Si schier\u00f2 a favore del Partito Nazionale Fascista e fu l'ultimo sindaco di Bologna, prima della sostituzione della carica con quella di podest\u00e0 (Legge 4 febbraio 1926, n. 237). In seguito fu sottosegretario al Ministero delle Finanze e ministro delle Comunicazioni nel governo Mussolini (per pochi mesi dal 1934 al 1935) e presidente dell'Agip.\nDurante gli anni della seconda guerra mondiale abbandon\u00f2 il fascismo e si dedic\u00f2 esclusivamente ai suoi studi, che prosegu\u00ec anche nel dopoguerra. Mor\u00ec improvvisamente a causa di un infarto nel maggio del 1946 mentre si stava recando all'universit\u00e0 per tenere una lezione.\nPuppini ha vinto il Prix Boileau per l'anno 1915."}
{"id": "1915965", "revid": "1543377", "url": "https://it.wikipedia.org/wiki?curid=1915965", "title": "On ne change pas", "text": "On ne change pas \u00e8 il primo greatest hits completo in lingua francese della cantante canadese C\u00e9line Dion, pubblicato dalla Columbia Records il 4 ottobre 2005. Contiene brani registrati tra il 1981 e il 2005, inclusi tre nuovi brani, tutti pubblicati come singoli: \"Je ne vous oublie pas, Tous les secrets\" e \"I Believe in You\" (duetto con Il Divo). Il primo singolo raggiunse il numero due in Francia, ottenendo il disco d'argento. Gli altri singoli raggiunsero rispettivamente la posizione numero venti e la numero trenta. \"On ne change pas\" ha ricevuto recensioni positive da parte della critica e un ottimo successo di vendite, raggiungendo la numero uno in Francia e in Belgio Vallonia e la numero due in Canada e Svizzera. \"On ne change pas\" \u00e8 stato certificato 3 volte disco di platino in Francia e Canada, platino in Belgio e Oro in Svizzera. Nel 2009 fu ripubblicato con il titolo Best of - 3 CD (a volte promosso come Triple Best of).\nAntefatti.\nIl 7 luglio 2005, il sito ufficiale celinedion.com annunci\u00f2 che un nuovo album con i migliori successi in lingua francese della Dion sarebbe stato pubblicato nell'ottobre 2005. La compilation dai due CD, intitolata \"On ne change pas,\" doveva contenere del materiale mai pubblicato prima, incluso il primo singolo scritto da Jacques Veneruso, \"Je ne vous oublie pas\". Il 22 agosto 2005 fu annunciata la tarck-list di \"On ne change pas\" e la data d'uscita del disco prevista per il 3 ottobre 2005 in Europa e il 4 ottobre 2005 in Nord America. Tuttavia, in alcuni paesi europei, \"On ne change pas\" fu pubblicato il 30 settembre 2005. Il video musicale di \"Je ne vous oublie pas\" fu trasmesso in televisione il 31 agosto 2005. Il videoclip fu girato al \"Royal Imp\u00e9rial Theatre\" di Montr\u00e9al il 29 luglio 2005 e diretto da Didier Kerbrat, regista con cui la Dion lavor\u00f2 nel video di \"Contre Nature\" nel 2004.\nContenuti.\nLa Sony Music Entertainment pubblic\u00f2 diverse versioni dell'album, ma tutte includono i tre nuove inediti: \"Je ne vous oublie pas, Tous les secrets\" e \"I Believe in You\" (duetto con Il Divo). L'edizione standard fu pubblicata su due CD con una custodia e con un Digipak da collezione contenente anche un DVD bonus con trenta minuti di immagini esclusive e il video musicale di \"Je ne vous oublie pas\". L'edizione nordamericana include i successi in lingua francese di C\u00e9line Dion degli anni '90 e 2000, ma si concentra anche sulle canzoni degli anni '80 che la resero una star in Qu\u00e9bec, a partire dal singolo di debutto del 1981, \"Ce n'\u00e9tait qu'un r\u00eave\". L'edizione europea contiene principalmente le canzoni che divennero popolari in Francia e anche alcune tracce rare. Essa comprende successi come \"Pour que tu m'aimes encore, Je sais pas, Un gar\u00e7on pas comme les autres (Ziggy), Tout l'or des hommes, S'il suffisait d'aimer\" e \"D'amour ou d'amiti\u00e9\", ma anche il singolo numero uno \"Sous le vent\", reso disponibile solo sull'album di debutto del cantante francese Garou, e \"Ma Nouvelle-France\" registrata per il film del 2004, \"I nuovi eroi\". Nel novembre 2005, l'edizione definitiva fu distribuita in Europa e Canada con tre CD e un DVD bonus in una longbox. L'edizione euro-canadese sottotitolata \"L'Int\u00e9grale,\" presenta cinquanta canzoni registrate tra il 1981 e il 2005, inclusi tutti i successi in lingua francese e varie tracce rare. Tra marzo e aprile 2006, il sito ufficiale di C\u00e9line Dion annuncia una nuova edizione della raccolta, concentrata in unico CD contenente diciannove brani e disponibile in Europa e in Canada. Nel novembre 2005 fu pubblicato anche il DVD di \"On ne change pas\", una raccolta dei videoclip dei grandi successi in lingua francese della Dion, con anche un materiale bonus. Nel novembre 2009, fu pubblicato il \"Best of - 3\" (a volte promosso come \"Triple Best Of\") un triplo CD con tutti i successi in francese della Dion, reso disponibile solo nei paesi europei francofoni.\nSingoli.\nIl primo singolo, \"Je ne vous oublie pas\" fu pubblicato su CD in Francia, Belgio e Svizzera il 10 ottobre 2005, una settimana dopo la pubblicazione dell'album. Comprendeva la versione strumentale della canzone e \"Sous le vent\" registrata con Les 500 Choristes. Il singolo debutt\u00f2 alla numero due della classifica francese dei singoli; \u00e8 stato certificato disco d'argento in Francia. Il secondo singolo, \"Tous les secrets\" \u00e8 apparso in un film d'animazione, \"Asterix e i vichinghi\". Il video musicale con i frammenti del film \u00e8 stato presentato per la prima volta il 27 febbraio 2006. Il CD singolo di \"Tous les secrets\" \u00e8 stato pubblicato nei paesi francofoni in Europa il 13 marzo 2006 e includeva la versione in lingua inglese della canzone, intitolata \"Let Your Heart Decide\". \u00c8 stato anche pubblicato il videoclip della versione inglese del singolo. Entrambe le versioni della canzone erano presenti nella colonna sonora del film e i video musicali sono stati inclusi nel DVD \"Asterix e i vichinghi\". \"Tous les secrets\" ha raggiunto la posizione numero venti in Francia. Il terzo singolo, \"I Believe in You\" \"(Je crois en toi)\" in duetto con il gruppo britannico Il Divo, \u00e8 stato pubblicato su un CD in Francia e in Svizzera il 1\u00ba maggio 2005. Il singolo contiene anche una traccia cantata solamente dal gruppo Il Divo, \"Hasta Mi Final\". Entrambe le canzoni sono state incluse nell'album de Il Divo, \"Ancora\". La canzone ha raggiunto la posizione numero trenta in Francia e nel giugno 2006 \u00e8 stata inclusa nell'album ufficiale della Coppa del Mondo FIFA 2006, \"Voices from the FIFA World Cup\". \"I Believe in You\" \u00e8 stato pubblicato nel gennaio 2006 negli Stati Uniti come singolo promozionale dell'album de Il Divo, \"Ancora\" e ha raggiunto la numero trentuno nella classifica \"Billboard Adult Contemporary.\"\nPromozione.\nIn Canada, C\u00e8line Dion appare al talent \"Star Acad\u00e9mie\" il 2 ottobre 2005 dove canta \"Je ne vous oublie pas\" in diretta da Las Vegas con i concorrenti in studio. L'11 dicembre 2005, si esibisce in \"Je ne vous oublie pas\" nello spettacolo canadese \"L'\u00e9cole des fans\" dove duetta alcuni bambini. La Dion ha anche visitato la Francia all'inizio di ottobre 2005, durante la sua pausa dal suo show \"A New Day...\", e ha registrato varie apparizioni televisive. Il 7 ottobre 2005 appare su \"Star Academy\" dove si esibisce in \"Je ne vous oublie pas\" e dove duetta con i concorrenti in \"Pour que tu m'aimes encore\" e \"On ne change pas\". Questo episodio di \"Star Academy\" divenne il programma televisivo di prima serata pi\u00f9 seguito dal pubblico francese, ottenendo il 36,8% di share con un picco di 9.080.000 spettatori durante la performance di \"Pour que tu m'aimes encore.\" C\u00e9line Dion cant\u00f2 \"Je ne vous oublie pas\" su \"Au Nom des Autres\" il 10 ottobre 2005 e su \"Hit Machine\" il 15 ottobre 2005. Il 5 novembre 2005, la cantante esegu\u00ec alcune canzoni su \"Les Choristes Ensemble 500\", tra cui \"Je ne vous oublie pas, I Believe in You\" con Il Divo, \"S'il suffisait d'aimer, Pour que tu m'aimes encore\" e \"L'envie\" con Johnny Hallyday. Lo spettacolo divenne il programma televisivo pi\u00f9 visto della prima serata francese attirando una media di 7.870.720 spettatori e ottenendo il 36,7% di share, stabilendo un record per il programma. Alcune delle canzoni della Dion sono presenti in due degli album dei \"\" (2005) e \"500 Choristes Avec ... / Vol.2\" (2006). Il 25 dicembre 2005, C\u00e9line interpret\u00f2 \"I Believe in You\" con Il Divo su \"Vivement Dimanche\" e il 27 dicembre cant\u00f2 \"Je ne vous oublie pas\" su \"Les Disques D'or\". Pi\u00f9 tardi, il 29 dicembre, la Dion esegu\u00ec tre canzoni nel \"Symphonic Show\", tra cui \"Je ne vous oublie pas, I Believe in You\" con Il Divo e \"Le blues du businessman\". Infine, l'esibizione di \"Tous les secrets\" su \"Hit Machine\", registrata nell'ottobre 2005, fu proiettata il 1\u00ba aprile 2006.\nRecensioni da parte della critica.\nL'album ha incontrato recensioni positive da parte dei critici di musica. Secondo Rob Theakston di \"AllMusic\", \"\"On ne change pas\" \u00e8 senza dubbio un completamento della raccolta \"All the Way... A Decade of Song\" del 1999. La Dion ha accumulato un discreto catalogo di successi in lingua francese che vanno dal dance-pop alle ballate appassionate e melodrammatiche. Per coloro che non hanno familiarit\u00e0 con questa parte della sua carriera (o per coloro che non parlano francese), superare il blocco di non essere in grado di capire il materiale in questione porter\u00e0 ad un apprezzamento pi\u00f9 ampio e pi\u00f9 olistico della profondit\u00e0 e della produzione prolifica della sua carriera in cos\u00ec poco tempo ... Tra gli aspetti positivi, ci sono alcuni brani nuovi tra cui il duetto con Il Divo, \"I Believe in You\" \"(Je crois en toi)\"\".\nSuccesso commerciale.\nIn Canada, \"On ne change pas\" debutt\u00f2 alla posizione numero due vendendo 34.000 copie; la prima posizione fu occupata da Nickelback. Nella seconda settimana, l'album rimase in seconda posizione con vendite di 16.000 unit\u00e0. Nel gennaio 2006, \"On ne change pas\" \u00e8 stato certificato triplo disco di platino in Canada per aver venduto 300.000 copie. L'album ha anche superato la classifica in Qu\u00e9bec per tre settimane. In Francia, l'album \u00e8 rimasto in vetta alla classifica per sette settimane consecutive e nel 2005, diventando la compilation pi\u00f9 venduta. Nella prima settimana ha venduto 109.000 copie mentre la settimana successiva vendette altre 71.000 unit\u00e0. \"On ne change pas\" \u00e8 stato certificato anche in Francia triplo disco di platino grazie alla vendita di oltre 790.000 copie. L'album \u00e8 salito al primo posto rimanendovi per tre settimane consecutive in Belgio Vallonia e al secondo posto in Svizzera, ottenendo il disco di Platino in Belgio e il disco d'oro in Svizzera.\nRiconoscimenti.\nNel 2005, C\u00e9line Dion riceve lo \"Ch\u00e9rie FM Star - Honorary Award\". Nel 2006, \u00e8 candidata ai \"F\u00e9lix Award\" nelle categorie Cantante femminile dell'anno e Canzone pi\u00f9 popolare dell'anno per il singolo \"Je ne vous oublie pas\". La Dion fu anche nominata per il \"NRJ Music Award\" per la categoria Artista femminile francofona dell'anno.\nTracce.\n\"On ne change pas\" (\"L'int\u00e9grale\" Edition).\nQuesta edizione presenta i successi in francese della Dion contenuti in un longbox di 3 CD e 1 DVD. \"L'Int\u00e9grale\" fu resa disponibile solo in Europa (21 novembre 2005) e in Canada (29 novembre 2005).\n\"On ne change pas\" (One-Disc Edition).\nL'edizione One-Disc dell'album \"On ne change pas\" presenta 19 successi di C\u00e9line Dion raccolti in un unico CD e disponibile nel mercato europeo (3-4 marzo 2006) e in quello canadese (4 aprile 2006)."}
{"id": "1915974", "revid": "729019", "url": "https://it.wikipedia.org/wiki?curid=1915974", "title": "Armata del Caucaso", "text": "L'Armata Russa del Caucaso () fu l'armata schierata dall'Impero russo per combattere la Campagna del Caucaso durante la Prima guerra mondiale. All'inizio delle ostilit\u00e0 l'armata era sotto il comando del governatore generale del Caucaso, il generale Voroncov-Da\u0161kov. Il teatro delle operazioni assegnate all'Armata del Caucaso andava dal mar Nero fino al mar Caspio e comprendeva anche il territorio armeno sotto controllo russo; il quartier generale si trovava a Tbilisi in Georgia.\nA causa delle sconfitte nelle battaglie di Tannenberg e dei Laghi Masuri, i russi furono costretti a riposizionare sul fronte prussiano la met\u00e0 delle forze disponibili in Caucaso, riducendo cos\u00ec gli effettivi dell'armata a circa 65.000 soldati dagli iniziali 100.000.\nOrdine di battaglia (1914).\nAgosto 1914.\nAllo scoppio del conflitto con l'Impero ottomano, l'Armata del Caucaso era suddivisa in tre Corpi d'Armata:\nL'Armata schierava 100 battaglioni di fanteria, 117 \"sotnis\" (squadroni di cavalleria), 256 pezzi di artiglieria, raggiungendo cos\u00ec un totale di circa 100.000 soldati.\nIn seguito alle sconfitte subite contro i tedeschi sul fronte prussiano il II ed il III Corpo vennero rischierati sul fronte austro-tedesco.\nAutunno 1914.\nDopo il rischieramento dei due Corpi sul fronte prussiano, gli effettivi dell'Armata si ridussero a circa 65.000 uomini.\nOperazioni.\nL'offensiva Bergmann () fu il primo scontro fra l'Armata del Caucaso e le truppe ottomane: il generale Bergmann, al comando del I Corpo d'Armata, il 2 novembre 1914 attravers\u00f2 il confine e punt\u00f2 in direzione di K\u00f6pr\u00fck\u00f6y. L'offensiva non produsse significativi risultati e venne rapidamente bloccata dalla reazione della Terza armata turca.\nIl primo vero grande scontro sul fronte del Caucaso fu invece la terribile battaglia di Sar\u0131kam\u0131\u015f, che si concluse con la disfatta delle truppe turche guidate da Ismail Enver."}
{"id": "1915976", "revid": "1452073", "url": "https://it.wikipedia.org/wiki?curid=1915976", "title": "D'elles", "text": "D'elles \u00e8 un album in lingua francese della cantante canadese C\u00e9line Dion, pubblicato dalla Columbia Records nel maggio 2007. \u00c8 il suo primo album in studio francese dal 2003, anno di pubblicazione dell'album \"1 fille &amp; 4 types\". \"D'elles\" \u00e8 un concept album con tredici canzoni scritte da autori francesi e del Qu\u00e9bec, tra cui: Fran\u00e7oise Dorin, Christine Orban, Nina Bouraoui, Marie Laberge, Lise Payette, Denise Bombardier, Nathalie Nechtschein, Jovette Alice Bernier, Janette Bertrand e George Sand. I temi di questo album sono incentrati sulla donna. Il primo singolo, \"Et s'il n'en restait qu'une (je serais celle-l\u00e0)\" raggiunse la prima posizione della classifica in Francia e la numero due in Qu\u00e9bec.\n\"D'elles\" ha ricevuto recensioni favorevoli da parte della critica, alcuni critici notarono che \u00e8 il progetto pi\u00f9 ambizioso della Dion da molto tempo. A livello commerciale, l'album debutt\u00f2 al primo posto in Canada e in Francia, e fu anche in cima alla classifica del Belgio Vallonia, e al terzo posto in Svizzera. L'album fu certificato doppio disco di platino in Canada, platino in Francia e oro in Belgio e Svizzera.\nAntefatti.\n\"C\u00e9line pubblicher\u00e0 un nuovo album francese nel 2007. Dieci scrittrici famose del Qu\u00e9bec e della Francia hanno scritto i testi e una squadra di famosi compositori francesi sta lavorando alla musica per il prossimo album. Jean-Jacques Goldman supervisioner\u00e0 l'album. Sar\u00e0 registrato a Las Vegas e uscir\u00e0 nell'autunno 2007. Resta sintonizzato su Celinedion.com per maggiori dettagli!\", cos\u00ec recitava l'annuncio del 14 settembre 2009, del celinedion.com, riguardo ad un nuovo album in francese della Dion che sarebbe uscito nel 2007.\nIl titolo \u00e8 uno spin-off dell'album del 1995 della Dion, \"D'eux\". Entrambi possono essere tradotti come \"A proposito di loro\" o \"Di loro\"; \"D'elles\" \u00e8 specificamente la versione femminile. In un comunicato stampa del 12 gennaio 2007, \u00e8 stato confermato che la Dion stava ancora lavorando al suo prossimo album, che \u00e8 un progetto concettuale. I testi sono stati scritti solo da donne: Fran\u00e7oise Dorin, Christine Orban, Nina Bouraoui, Marie Laberge, Lise Payette, Denise Bombardier, Nathalie Nechtschein, Janette Bertrand, Jovette Alice Bernier e George Sand, e i temi di questo album sono incentrati sulla \"donna\". Molti dei collaboratori di lunga data di C\u00e9line, incluso Jean-Jacques Goldman, hanno partecipato a questo progetto. Sebbene Goldman non abbia scritto nessuna delle canzoni, supervision\u00f2 l'album e arrangi\u00f2 i testi delle canzoni. Altri compositori musicali furono: Erick Benzi, Jacques Veneruso, David Gategno e Gildas Arzel.\nIl primo singolo \"Et s'il n'en restait qu'une (je serais celle-l\u00e0)\", scritto da Fran\u00e7oise Dorin e David Gategno, era previsto per il rilascio nei paesi francofoni il 14 febbraio 2007. Il sito web ufficiale della Dion pubblic\u00f2 le informazioni sul rilascio del nuovo album in due edizioni speciali: un doppio digipak e un box set da collezione. L'uscita dell'album fu prevista per il 21 maggio 2007 in alcuni paesi europei e il 22 maggio 2007 in Canada. \"Et s'il n'en restait qu'une (je serais celle-l\u00e0)\" fu presentato per la prima volta il 14 febbraio 2007 e fu inviato alle radio e rilasciato come download digitale nello stesso giorno. In un comunicato stampa del 16 febbraio 2007, il celinedion.com annunci\u00f2 che C\u00e9line stava dando gli ultimi ritocchi all'album. Anche due nuovi compositori di musica furono aggiunti alla lista: Marc Dupr\u00e9 e Jean-Fran\u00e7ois Breau. Il primo estratto dal video musicale \"Et s'il n'en restait qu'une (je serais celle-l\u00e0)\" fu pubblicato il 28 marzo 2007 e il video completo fu presentato per la prima volta il 4 aprile 2007. Il CD del singolo \"Et s'il n'en restait qu'une (je serais celle-l\u00e0)\" fu pubblicato il 13 aprile 2007 solo nei paesi francofoni. La copertina per l'album, fatta dalla fotografa Daniela Federici, fu pubblicata il 19 aprile 2007.\nContenuti.\nIl 17 aprile 2007, l'elenco completo dei brani per l'album contenente tredici canzoni fu disponibile per i membri del TeamCeline. D'elles include due versioni della canzone \"A cause\". Mentre i testi, scritti da Fran\u00e7oise Dorin, sono gli stessi in entrambe le versioni, ci sono due arrangiamenti musicali diversi. La musica per la prima versione, intitolata \"A cause\", \u00e8 stata composta da Jacques Veneruso, mentre la musica per la seconda versione, intitolata \"On s'est aim\u00e9 \u00e0 cause\", \u00e8 stata composta da Marc Dupr\u00e9 e Jean-Fran\u00e7ois Breau. Dorin, scrittrice, cantautrice e attrice francese, \u00e8 stata anche l'autrice del primo singolo. \"D'elles\" include anche \"Immensit\u00e9\", il secondo singolo pubblicato il 27 aprile 2007. Questo brano \u00e8 stato scritto da Nina Bouraoui, un'autrice franco-algerina il cui lavoro si concentra principalmente sul legame tra le donne. \u00c8 stata anche l'autrice di \"Les paradis\".\nAltre canzoni includono: \"Je cherche l'ombre\" con testi di Lise Payette che \u00e8 una nota autrice del Qu\u00e9bec, un'appassionata scrittrice e una cronista settimanale per \"Le Journal de Montr\u00e9al\", un personaggio televisivo e radiofonico, un politico e una forte sostenitrice delle donne; \"La diva\", un tributo alla famosa cantante d'opera Maria Callas, scritta da Denise Bombardier, giornalista affermata, romanziera e personalit\u00e0 dei media in Qu\u00e9bec, che \u00e8 stata insignita della prestigiosa Legione d'Onore e dell'Ordine Nazionale di Qu\u00e9bec (la canzone include frammenti di \"S\u00ec. Mi Chiamano Mim\u00ec\" dell'opera \"La boh\u00e8me\" eseguita dalla Callas); \"Femme comme chacune\" i cui testi sono un adattamento del poema \"Ses yeux de clair de lune\", dell'autrice qu\u00e9becchese, Jovette Alice Bernier; \"Si j'\u00e9tais quelqu'un\" \u00e8 una riflessione su ci\u00f2 che la societ\u00e0 giudica \"normale\", i testi sono l'adattamento di un poema scritto da Nathalie Nechtschein, una giovane poeta francese; \"Je ne suis pas celle\" scritto da Christine Orban, una romanziera franco-marocchina, autrice di molti libri, descrive se stessa come una romantica che custodisce l'abilit\u00e0 femminile di sognare, \"Le temps qui compte\" con testi di Marie Laberge, un'autrice del Qu\u00e9bec nota in Canada per la sua letteratura, e in altri paesi francofoni per le sue opere; \"Lettere di George Sand \u00e0 Alfred de Musset\", un adattamento di una lettera scambiata tra due amanti nel XIX secolo, scritta da George Sand; e \"Berceuse\", una ninna nanna scritta per il figlio di C\u00e9line Dion, Ren\u00e9-Charles, da Janette Bertrand, una famosa scrittrice e personalit\u00e0 pubblica in Qu\u00e9bec, vincitrice del premio \"Femme du Si\u00e8cle\" del Montr\u00e9al Salon de la Femme del 1990.\n\"D'elles\" usc\u00ec in tre diverse versioni: l'edizione standard, un'edizione speciale in doppio digipak (incluso un DVD, un booklet conj delle foto di C\u00e9line Dion, e un altro booklet con testi di canzoni e note personali della cantante su ogni traccia) e una seconda edizione speciale comprendente un cofanetto da collezione (con DVD, un mini-libretto di foto di Dion e le sue note personali su ogni canzone, un mini-libretto con testi di canzoni e quattro cartoline). Il DVD bonus, intitolato \"C\u00e9line parle D'elle(s)\", contiene la realizzazione dell'album in studio di registrazione, il dietro le quinte del videoclip di \"Et s'il n'en restait qu'une (je serais celle-l\u00e0)\" e il servizio fotografico per l'album.\nSingoli.\nIl primo singolo, \"Et s'il n'en restait qu'une (je serais celle-l\u00e0)\" \u00e8 stato pubblicato come download digitale nei paesi francofoni il 14 febbraio 2007. Tuttavia, le classifiche di questi paesi non includevano le vendite del digitale in quel momento, perci\u00f2 \"Et s'il n'en restait qu'une (je serais celle-l\u00e0)\" entr\u00f2 in classifica solo grazie al formato CD che fu rilasciato due mesi dopo, il 13 aprile 2007. La canzone debutt\u00f2 alla posizione numero uno in Francia, diventando il quinto singolo della Dion ad entrare in classifica in questo paese. Il brano raggiunse anche il picco al numero quattro in Belgio Vallonia e al numero trentaquattro in Svizzera. A causa di queste posizioni, il singolo raggiunse il numero sette nella \"European Hot 100 Singles\". In Qu\u00e9bec, \"Et s'il n'en restait qu'une (je serais celle-l\u00e0)\" raggiunse la numero due.\nIl secondo singolo, \"Immensit\u00e9\" \u00e8 stato rilasciato come download digitale nei paesi francofoni il 14 maggio 2007, mentre il video musicale \u00e8 stato presentato per la prima volta il 22 maggio 2007. Anche in questo caso, le vendite digitali non sono state conteggiate nelle classifiche dei singoli in questi paesi. Pertanto, \"Immensit\u00e9\" non entr\u00f2 nelle classifiche di vendita ma raggiunse la top ten della \"100 BDS Francophone Radio\" in Qu\u00e9bec. In Polonia, \"Le temps qui compte\" usc\u00ec come singolo promozionale dell'album solo per le radio nel maggio 2007. \"On s'est aim\u00e9 \u00e0 cause\" inizi\u00f2 a ricevere l'airplay in Qu\u00e9bec nell'agosto 2007. In Francia, la Sony cre\u00f2 nel gennaio 2008 dei singoli promozionali di \"A cause\" in versione remix. Tuttavia, nel febbraio 2008 fu riferito che la Sony stava considerando l'uscita di \"Le temps qui compte\" invece di \"A cause\". Alla fine, la casa discografica non support\u00f2 nessuna di queste versioni.\nPromozione.\nPer l'uscita del suo nuovo album in lingua francese, C\u00e9line Dion registr\u00f2 uno speciale televisivo di due ore su \"D'elles\", trasmesso il 21 maggio 2007 su TVA in Canada. Il programma televisivo fu condotto dall'icona della televisione qu\u00e9becchese, Julie Snyder e mostr\u00f2 al pubblico la Dion accompagnata dalle autrici delle canzonidel nuovo album. La cantante si esib\u00ec in: \"Et s'il n'en restait qu'une (je serais celle-l\u00e0), Immensit\u00e9, Je cherche l'ombre, Berceuse, La diva, Le temps qui compte\" e \"On s'est aim\u00e9 \u00e0 cause\". Furono inoltre mostrate le sessioni di registrazione di \"Femme comme chacune, Lettre de George Sand \u00e0 Alfred de Musset\" e \"Si j\u00e9tais quelqu'un\". Lo speciale televisivo fu visto da 1.614.000 spettatori e divenne lo spettacolo pi\u00f9 visto della settimana dal 21 al 27 maggio con l'82% di share.\nIl 9 giugno 2007 fu trasmesso un altro speciale televisivo, questa volta in Francia su TF1. La Dion fu intervistata ed esegu\u00ec tre canzoni dell'album \"D'elles\" (\"Et s'il n'en restait qu'une (je serais celle-l\u00e0), A cause\" e \"Immensit\u00e9\") e anche molti duetti: \"Stayin' Alive\" con Vitaa, Shy'm e Amel Bent, \"Hymne \u00e0 l'amour\" con Maurane e Johnny Hallyday, \"Blueberry Hill\" con Johnny Hallyday, \"The Show Must Go On\" con Christophe Ma\u00e9 e David Hallyday, \"My Heart Will Go On\" con L\u00e2\u00e2m e Amel Bent, \"Caroline\" con MC Solaar e Nolwenn Leroy, \"\u00catre \u00e0 la hauteur\" con Merwan Rim e Christophe Ma\u00e9 e \"Caruso\" con Florent Pagny. Questo speciale televisivo fu visto da 4.987.440 spettatori. Alla fine dell'anno, durante la visita promozionale della Dion in Francia, la cantante esegu\u00ec \"Immensit\u00e9\" in varie occasioni: il 2 novembre 2007 al talent \"Star Academy\" in duetto con uno dei concorrenti; il 5 novembre 2007 durante la cerimonia dei \"Ch\u00e9rie FM Award\" che non fu trasmessa in televisione; il 10 novembre 2007 ad \"Hit Machine\" su M6 e il 29 dicembre 2007 al programma \"Les Stars de L'ann\u00e9e\" su France 2.\nC\u00e9line Dion esegu\u00ec \"Et s'il n'en restait qu'une (je serais celle-l\u00e0)\" nei paesi francofoni durante il suo \"Taking Chances World Tour.\"\nRecensioni da parte della critica.\n\"D'elles\" ricevette recensioni positive da parte dei critici musicali. Secondo Stephen Thomas Erlewine di \"AllMusic\", \"\u00e8 il progetto pi\u00f9 ambizioso della Dion da molto tempo. L'unico rivale musicale \u00e8 l'avventuroso \"1 fille &amp; 4 types\", e se \"D'elles\" \u00e8 un po' troppo attento musicalmente, tuttavia \u00e8 unito come un album e mostra alcune serie ambizioni artistiche. Dal punto di vista sonoro, \"D'elles\" non \u00e8 poi tanto diverso dall'album folk di\"1 fille &amp; 4 types\", dalle sue imponenti ballad maestose alla sua lucentezza da disco freddo\". Erlewine defin\u00ec l'album estremamente europeo.\nUn articolo del \"Los Angeles Times\" affermava: \"Sebbene i critici si lamentino della debolezza della Dion per una bomba priva di significato, la bomba \u00e8 in realt\u00e0 l'unico significato che la Dion ha da offrire. Come i recenti lavori di Madonna o Barbra Streisand, questa musica parla di potere. Permette alla sua sdolcinatezza di minacciare la sua posizione dominante al centro della scena nelle arene, poi, appena in tempo, respinge i violini con un urlo di marchio.\"\nSuccesso commerciale.\nIn Canada, \"D'elles\" ha raggiunto la vetta della classifica, vendendo 72.200 copie nella sua prima settimana e diventando il pi\u00f9 grande debutto dell'anno, secondo i dati compilati da Nielsen SoundScan. C\u00e9line ha segnato il suo decimo album numero uno nell'era SoundScan e il suo ottavo al debutto nella prima posizione. Su 72.200 unit\u00e0, 69.285 sono state vendute solo in Qu\u00e9bec. La Dion rimase al primo posto anche nella settimana successiva, vendendo altre 24.158 copie. Nella terza settimana, \"D'elles\" scivol\u00f2 alla numero tre vendendo 11.000 unit\u00e0 e il 12 giugno 2007 fu certificato doppio disco di platino in Canada per la venditadi 200.000 copie. Nella quarta settimana, l'album scese alla numero otto. L'album trascorse anche due settimane alla numero uno della \"Qu\u00e9bec Albums Chart\".\nIn Francia, \"D'elles\" debutt\u00f2 alla numero uno, vendendo 55.244 copie. Rimase nella prima posizione per la seconda settimana, vendendo 44.143 unit\u00e0. Nella terza settimana, scese alla numero due con vendite di 18.040 unit\u00e0. La settimana successiva, l'album scese alla numero quattro vendendo altre 17.800 copie e il 21 giugno 2007 fu certificato disco di platino per la vendita di 200.000 unit\u00e0. Fino alla fine del 2007, l'album ha venduto 259.700 copie fisiche in Francia.\nIn Belgio Vallonia, \"D'elles\" ha venduto 15.000 copie il primo giorno, ottenendo immediatamente la certificazione di disco d'oro. L'album raggiunse la posizione numero uno e vi rimase per tre settimane consecutive. In Svizzera, l'album raggiunse il picco al numero tre e fi certificato disco d'oro. \"D'elles\" vendette mezzo milione di unit\u00e0 in tutto il mondo durante la prima settimana di vendita.\nRiconoscimenti.\nNel luglio 2007, C\u00e9line Dion \u00e8 candidata in tre categorie per i \"Ch\u00e9rie FM Award\": Album dell'Anno, Canzone francese dell'Anno (\"Et s'il n'en restait qu'une (je serais celle-l\u00e0)\") e Artista femminile dell'Anno. Inoltre ricevette l'Honorary Award durante la cerimonia. Successivamente, nel dicembre 2007, fu anche nominata per il \"NRJ Music Award\" all'Artista femminile francofona dell'anno e vinse l'Honorary Award durante la cerimonia. Ai \"Juno Award\" del 2008, C\u00e9line ottenne sei nomination, incluse due esclusivamente per \"D'elles\" per Album dell'Anno e Album Francofono dell'Anno.\nTracce.\n\"D'elles\" (Double Digipack).\nQuesta edizione include oltre al CD standard anche un DVD contenente uno speciale di circa 25 minuti, un libretto con delle foto di C\u00e9line Dion e un libretto con delle note della cantante associate ai testi delle canzoni."}
{"id": "1915982", "revid": "1924342", "url": "https://it.wikipedia.org/wiki?curid=1915982", "title": "Complete Best (C\u00e9line Dion)", "text": "Complete Best \u00e8 un greatest hits della cantante canadese C\u00e9line Dion, pubblicato il 27 febbraio 2008 in Giappone. L'album raggiunse il numero tre nella classifica \"Oricon Albums\", fu certificato disco d'oro dalla RIAJ e nel 2008 vendette circa 173.100 copie in Giappone.\nAntefatti, contenuti e singoli.\n\"Complete Best\" \u00e8 stato rilasciato pochi giorni prima dei concerti sold-out della Dion in Giappone, che facevano parte del \"Taking Chances World Tour\". La compilation include \"To Love You More\", originariamente pubblicato nell'ottobre 1995 e diventato il pi\u00f9 grande successo di C\u00e9line Dion in Giappone, salito in cima alla classifica dei singoli e riamanendovi per quattro settimane, con un fatturato di 1,5 milioni di copie. L'album presenta anche altri due singoli in esclusiva per il Giappone: \"The Power of the Dream\" e \"Be the Man\", oltre ad altri successi della cantante canadese.\nIl nuovo singolo, \"A World to Believe In\" (U.S.A. Mix), \u00e8 stato incluso come prima traccia della compilation. Registrato come un duetto anglo-giapponese con Yuna Ito, la canzone \u00e8 stata pubblicata nel gennaio 2008, salendo all'ottava posizione della \"Oricon Singles Chart\". Questa \u00e8 stata la prima apparizione della Dion nella classifica da quando \"To Love You More\" (Dance Mixes) entr\u00f2 in scena nell'aprile del 1999. Il duetto non \u00e8 disponibile nell'ultimo album della Dion, \"Taking Chances\", che contiene la versione originale della canzone.\nNell'ottobre 2008, un altro album di grandi successi fu pubblicato a livello internazionale, intitolato \"\". Quest'ultima non usc\u00ec in Giappone a causa della recente pubblicazione di \"Complete Best\". Tuttavia, le nuove canzoni inedite di \"My Love: Essential Collection\" sono state incluse nel CD del singolo \"A World to Believe In: Himiko Fantasia\", distribuito in Giappone contemporaneamente.\nIl 22 luglio 2009 l'album \u00e8 stato ristampato in formato Blu-spec CD anche in Giappone.\nSuccesso commerciale.\n\"Complete Best\" debutt\u00f2 al terzo posto della classifica \"Oricon Albums\", vendendo 34.223 copie. Nella seconda settimana, l'album scese al numero sei vendendo 27.281 unit\u00e0. La settimana seguente, subito dopo la tappa giapponese del \"Taking Chances World Tour\", \"Complete Best\" sal\u00ec in quarta posizione con vendite di 34.724 copie. Nella quarta settimana, l'album ri-scese alla sesta posizione e vendette altre 16.304 unit\u00e0. Pi\u00f9 tardi l'album scese alle posizioni numero dodici (11.040 copie) e sedici (7.956 copie). Durante queste sei settimane consecutive, \"Complete Best\" occup\u00f2 la prima posizione della \"Oricon International Albums Chart\". Poco dopo il rilascio, \"Complete Best\" fu certificato disco d'oro. L'album ha venduto 173.100 copie in Giappone nel 2008."}
{"id": "1915986", "revid": "1005847", "url": "https://it.wikipedia.org/wiki?curid=1915986", "title": "Balbino Giuliano", "text": "Biografia.\nLaureato in lettere e filosofia all'Universit\u00e0 di Torino, fu insegnante di Piero Gobetti al Liceo classico Vincenzo Gioberti. Nel 1925 ebbe poi inizio la sua carriera nel mondo accademico che lo port\u00f2 ad essere docente. Insegn\u00f2:\nDal 1935 al 1940 fu anche preside della facolt\u00e0 di lettere e filosofia nell'ateneo della Capitale.\nBench\u00e9 nel 1904 fosse stato iniziato in Massoneria nella Loggia \"Valle del Chiento\" di Camerino (Macerata), in seguito aveva aderito al fascismo e venne eletto deputato per il Partito Nazionale Fascista nel 1924 e nel 1929. Sottosegretario di Stato al Ministero della pubblica istruzione dal 1924 al 1925, ebbe l'incarico di ministro dell'educazione nazionale del governo Mussolini dal 1929 al 1932: fu egli ad imporre ai professori universitari il giuramento di fedelt\u00e0 al regime, che venne sottoscritto da tutti i docenti tranne dodici.\nNominato senatore del Regno nel 1934, dopo la caduta del fascismo si ritir\u00f2 a vita privata. Nel dopoguerra fu deferito all'Alta Corte di Giustizia per le Sanzioni contro il Fascismo ma benefici\u00f2 dell'amnistia Togliatti e non sub\u00ec alcuna condanna."}
{"id": "1915988", "revid": "149485", "url": "https://it.wikipedia.org/wiki?curid=1915988", "title": "Tuffi ai Giochi della XXIX Olimpiade - Trampolino 3 metri maschile", "text": "Alle Olimpiadi di Pechino del 2008, nel concorso dei tuffi trampolino 3 metri, hanno partecipato 29 atleti; i primi 18 dopo il primo turno sono passati alle semifinali, mentre hanno disputato la finale i primi 12 tuffatori con il miglior punteggio (dato dalla somma del primo turno e delle semifinali)."}
{"id": "1915989", "revid": "18089849", "url": "https://it.wikipedia.org/wiki?curid=1915989", "title": "Repubblica del Biafra", "text": ""}
{"id": "1915991", "revid": "124685945", "url": "https://it.wikipedia.org/wiki?curid=1915991", "title": "Ultimate Box", "text": "Ultimate Box \u00e8 un cofanetto contenente 2 CD e 3 DVD della cantante canadese C\u00e9line Dion, pubblicato il 27 febbraio 2008 esclusivamente in Giappone.\nPubblicazione e contenuti.\nIl 27 febbraio 2008, la Sony Music Entertainment Japan rilasci\u00f2 anche l\"'Ultimate Box\" in edizione limitata. Questo cofanetto a cinque dischi include due CD (\"Taking Chances\" e \"Complete Bes\"t) e tre DVD (\"Live in Las Vegas: A New Day...\", \"All the Way ... A Decade of Song &amp; Video,\"ampliato con sei videoclip e \"Taking Chances Recording Sessions\"). \"Ultimate Box\" ha raggiunto la posizione numero 109 della classifica \"Oricon Albums\" in Giappone nel marzo 2008.\nTracce.\nDVD 1 - \"Live in Las Vegas: A New Day...\".\nDurata totale: 41:00"}
{"id": "1915992", "revid": "117647611", "url": "https://it.wikipedia.org/wiki?curid=1915992", "title": "Richard Thompson (musicista)", "text": "Come chitarrista si notano le diverse influenze del suo stile (che spaziano da Buddy Holly e James Burton fino a Les Paul e Django Reinhardt) e la sua predilezione per l'improvvisazione, che preferisce rispetto agli assolo gi\u00e0 scritti.\nLa sua prima registrazione avvenne nel 1967 come componente dei Fairport Convention.\nLa sua consistente discografia (nella quale troviamo album realizzati anche con l'ex moglie Linda), il livello della scrittura, le grandi abilit\u00e0 tecniche, lo hanno portato a essere, da decenni, considerato un songwriter di alto livello e un eccellente chitarrista, sia dal vivo che in studio.\nAttualmente continua il suo lavoro di compositore, registrando nuovo materiale e tenendo concerti."}
{"id": "1915996", "revid": "729019", "url": "https://it.wikipedia.org/wiki?curid=1915996", "title": "Aeroporto di Poitiers Biard", "text": "L'aeroporto di Poitiers-Biard \u00e8 un aeroporto francese situato vicino alla citt\u00e0 di Poitiers, nel dipartimento della Vienne."}
{"id": "1916001", "revid": "62004", "url": "https://it.wikipedia.org/wiki?curid=1916001", "title": "Ciclismo ai Giochi della XXIX Olimpiade - Cronometro femminile", "text": "La Cronometro femminile dei Giochi della XXIX Olimpiade fu corsa il 10 agosto a Pechino, ed affront\u00f2 un percorso totale di 23,5\u00a0km. Venne vinta dalla statunitense Kristin Armstrong, che termin\u00f2 la gara in 34\u203251\u2033.\nAlla gara presero parte 25 atleti."}
{"id": "1916010", "revid": "1226", "url": "https://it.wikipedia.org/wiki?curid=1916010", "title": "Percy Shelley", "text": ""}
{"id": "1916019", "revid": "18379", "url": "https://it.wikipedia.org/wiki?curid=1916019", "title": "Gottschee", "text": ""}
{"id": "1916020", "revid": "767487", "url": "https://it.wikipedia.org/wiki?curid=1916020", "title": "Miracle (film)", "text": "Miracle \u00e8 un film del 2004 diretto da Gavin O'Connor.\nTrama.\n\u00c8 la storia della squadra statunitense di hockey su ghiaccio allenata dal prima campione poi allenatore Herb Brooks che vinse la medaglia d'oro alle Olimpiadi invernali del 1980, sconfiggendo la fortissima e favorita squadra sovietica, considerata la pi\u00f9 forte squadra di hockey su ghiaccio di tutti i tempi e reduce da quattro medaglie d'oro olimpiche consecutive (1964, 1968, 1972 e 1976), in un crescendo di sfide sportive che si intrecciano con le difficolt\u00e0 dell'allenatore di far accettare le proprie proposte, nonostante la solidariet\u00e0 e la fiducia dei tecnici per una sfida all'apparenza impossibile.\nTensioni e nervosismi tra i giocatori della squadra vengono placati dallo spirito genuinamente sportivo di Brooks prima di mettere in campo l'ultima vera sfida tra blocchi da una parte all'altra della Cortina di ferro. La cronaca della vittoria statunitense in una delle ultime battaglie della guerra fredda diventa la storia di un miracolo, per quelli che ancora ci credono e sono disposti a fare gioco di squadra per vincere. Questo evento, raccontato con stile piano in un film per ragazzi, \u00e8 entrato nella storia dello sport come il miracolo sul ghiaccio.\nProduzione.\nIl film \u00e8 una produzione della Walt Disney Productions, ed \u00e8 stato girato dal 20 marzo 2003 al 4 giugno 2003\nDistribuzione.\nIl film \u00e8 uscito nelle sale statunitensi il 20 febbraio 2004.\nAccoglienza.\nIl film ha raccolto al box office, alla sua uscita nelle sale, 19.377.577 dollari. Ha raggiunto i 64.378.093 dollari d'incasso al marzo 2004."}
{"id": "1916036", "revid": "1543377", "url": "https://it.wikipedia.org/wiki?curid=1916036", "title": "Opera romana pellegrinaggi", "text": "L'Opera romana pellegrinaggi meglio conosciuta con l'acronimo ORP, \u00e8 un'attivit\u00e0 istituzionale del vicariato di Roma, organo della Santa Sede, alle dirette dipendenze del vicario generale del papa.\nFondata a Roma nel 1933, organizza pellegrinaggi verso le principali mete della cristianit\u00e0 come Lourdes, Fatima, Santiago di Compostela, la Terra Santa, Cz\u0119stochowa e molte altre.\nL'ORP svolge un servizio pastorale diffondendo il messaggio di Cristo attraverso lo strumento del pellegrinaggio. Inoltre sostiene numerosi progetti di solidariet\u00e0 in Italia e nel mondo, aiutando i pi\u00f9 bisognosi, e impegnandosi nella costruzione di chiese, scuole e ospedali.\nI suoi trasporti principali verso l'estero avvengono mediante voli charter dagli aeroporti italiani di Roma, Verona, Bari, Brindisi, Lamezia Terme, Catania e Ancona.\nTra le sue offerte, l'Opera Romana Pellegrinaggi cura anche l\"'incoming\" per i pellegrini che giungono in visita a Roma, offrendo loro servizi di accoglienza e assistenza sia nella scelta dell'alloggio, sia nelle visite ai siti di maggior interesse religioso-culturale della citt\u00e0 eterna.\nRecentemente, l'Opera Romana Pellegrinaggi, insieme a Roma Capitale e in collaborazione con Z\u00e8tema Progetto Cultura e Atac, ha lanciato \"OMNIA Vatican &amp; Rome\", una card integrata di servizi che, valida per 3 giorni, permette di visitare i siti pi\u00f9 belli della citt\u00e0: Musei Vaticani, Cappella Sistina, Basilica di San Pietro o Giardini Vaticani, Colosseo, Foro Romano e Palatino, Basilica di San Giovanni in Laterano e Chiostro, ecc. d\u00e0 accesso all'Open Bus Roma Cristiana e al trasporto pubblico urbano e molto altro. Tutto, senza fare fila, e operando come ente no profit."}
{"id": "1916044", "revid": "767487", "url": "https://it.wikipedia.org/wiki?curid=1916044", "title": "Laura (film 1987)", "text": "Laura (\"Kiss Daddy Goodnight\") \u00e8 un film del 1987 diretto da Peter Ily Huemer. Il film rappresenta il debutto dell'attrice Uma Thurman.\nTrama.\nLaura \u00e8 una bellissima ragazza che adesca uomini in un bar. Li fa bere, li droga e poi li deruba. Un giorno per\u00f2 ne trova uno che non sta al gioco, un vecchio uomo psicotico che non si arrender\u00e0 mai nel volerla sua, la perseguiter\u00e0 fino ad ucciderle la madre e ad essere lui stesso ucciso dalla stessa Laura.\nProduzione.\nIl film \u00e8 stato prodotto dalla Beast of Eden Productions. Le scene sono state girate a New York City (New York).\nTagline.\nLe tagline del film: \"She was cold. He was old\".\nDistribuzione.\nIl film, dopo essere stato presentato il 29 ottobre 1987 all'AFI Independent Film Festival, venne distribuito negli Stati Uniti d'America a partire dal 20 maggio 1988 dalla Upfront Films. In Germania Ovest venne invece distribuito il 27 giugno 1991 con il nome \"Kiss Daddy Good Night\".\nDivieto.\nIl film venne vietato ai minori di 15 anni nel Regno Unito e ai minori di 16 in Germania Ovest. Censura pi\u00f9 severa invece negli Stati Uniti, dove la Motion Picture Association of America (MPPA) ha valutato la pellicola \"R\" (restricted), ovvero vietato ai minori di 17 anni non accompagnati dai genitori.\nCritica.\nIn un volume edito nel 2010 e depositato alla Biblioteca del Congresso quest'opera viene inserita tra i \"150 film da vedere prima di morire\"."}
{"id": "1916045", "revid": "1414688", "url": "https://it.wikipedia.org/wiki?curid=1916045", "title": "Olimpiadi degli scacchi del 1976", "text": "Le Olimpiadi degli scacchi del 1976 si svolsero ad Haifa, in Israele, dal 26 ottobre al 10 novembre. Si ritorn\u00f2 ad unire nello stesso luogo sia il torneo \"open\" che quello femminile.\nQuest'edizione delle Olimpiadi (la ventiduesima \"open\", la settima femminile) fu caratterizzata dal boicottaggio dell'Unione Sovietica contro Israele, che si estese a tutti i paesi dell'est europeo e, ovviamente, a tutti i paesi arabi. Come risultato, poco pi\u00f9 di met\u00e0 delle nazioni iscritte alla FIDE inviarono delle rappresentative, mentre a Tripoli, in Libia, venne organizzata un'Olimpiade non ufficiale alla quale presero parte 34 nazioni. Tale olimpiade si svolse poco dopo quella ufficiale, ma non vide la partecipazione dell'Unione Sovietica n\u00e9 dei suoi paesi satelliti europei.\nTorneo open.\n48 nazioni parteciparono alla competizione (come confronto, alla precedente edizione erano 75); ogni squadra era composta da un massimo di sei giocatori, di cui due riserve. In totale 286 giocatori parteciparono alle olimpiadi.\nDal punto di vista tecnico la novit\u00e0 pi\u00f9 importante fu l'introduzione del sistema svizzero (di 13 turni) in luogo del consueto torneo in due fasi, con gironi preliminari e finali giocati come gironi all'italiana. Non furono inoltre distribuite medaglie per le migliori prestazioni individuali nella varie scacchiere, contrariamente alle edizioni precedenti.\nAlla prima giornata di riposo, dopo quattro turni, la Germania Ovest guidava la classifica con mezzo punto di vantaggio sulle Filippine e l'Australia, mentre gli Stati Uniti, favoriti nonostante l'assenza di Robert Fischer e del loro campione nazionale Walter Browne, erano a un punto dai tedeschi, a pari merito con Inghilterra e Italia. I Paesi Bassi divent\u00f2 prima al settimo turno, mantenendo la testa e arrivando ad avere 2,5 punti di vantaggio sugli statunitensi dopo il decimo turno, grazie ad una vittoria per 3,5-0,5 contro la Svezia.\nGli Stati Uniti, grazie a due vittorie per 4-0 e 3-1 contro Svizzera e Colombia, riuscirono a raggiungere gli olandesi prima dell'ultimo turno, riuscendo a vincere la medaglia d'oro ottenendo 3,5 punti contro il Galles all'ultimo turno, mentre i Paesi Bassi vinsero solo 3-1 contro la Finlandia.\nTorneo femminile.\nAl torneo femminile parteciparono 23 squadre, per la prima volta composte da quattro giocatrici, di cui una riserva. Le squadre furono divise in quattro gironi preliminari, e quindi in tre finali diverse.\nNella tabella seguente sono elencati i gruppi in cui vennero divise le squadre. In grassetto sono evidenziate le squadre qualificate alla finale A, in \"corsivo\" quelle qualificate alla finale B."}
{"id": "1916048", "revid": "122463329", "url": "https://it.wikipedia.org/wiki?curid=1916048", "title": "Richard Thompson (atleta)", "text": "Biografia.\nAl suo primo Mondiale, ad , raggiunge le semifinali nei 100 metri piani dove termina ottavo nella sua batteria con un tempo di 10\"44.\nIl suo successo pi\u00f9 importante arriva ai Giochi olimpici di dove nei turni di qualificazione realizza due tempi notevoli (9\"99 nei quarti e 9\"93 in semifinale) e ottiene la medaglia d'argento in una finale velocissima dominata dal giamaicano Usain Bolt che stabilisce il nuovo limite mondiale dei 100 m. Thompson corre in 9\"89, scendendo cos\u00ec sotto i 9 secondi e 90 centesimi.\nNel 2009 salta l'intera stagione al coperto a causa di un incidente stradale a Capodanno, che gli procura qualche piccolo infortunio. Riprende comunque ad allenarsi due settimane dopo.\nAi Mondiali di Berlino conclude la finale dei 100 m al 5\u00ba posto con il tempo di 9\"93. Nella prova della staffetta 4\u00d7100 m, insieme ai connazionali Darrel Brown, Marc Burns e Emmanuel Callender, conquista la medaglia d'argento con il tempo di 37\"62, nuovo record nazionale.\nIl 14 agosto 2011, nel corso dei campionati nazionali svoltisi a Port of Spain, capitale di Trinidad e Tobago, Thompson realizza il nuovo record nazionale dei 100 metri correndo in 9\"85.\nSui 200 metri piani ha un personale outdoor di 20\"18 e indoor di 21\"30. Sui 60 metri ha corso per due volte in 6\"51.\nIl 21 giugno 2014, nel corso dei campionati nazionali svoltisi a Port of Spain, Thompson migliora ulteriormente il record nazionale dei 100 metri correndo in 9\"82, consacrandolo tra i 10 atleti pi\u00f9 veloci sulla distanza."}
{"id": "1916049", "revid": "12458", "url": "https://it.wikipedia.org/wiki?curid=1916049", "title": "Peja Drobnjak", "text": ""}
{"id": "1916053", "revid": "1840984", "url": "https://it.wikipedia.org/wiki?curid=1916053", "title": "Karun Chandhok", "text": "Carriera.\nGli esordi.\nNel 2000 Chandhok fu campione indiano vincendo sette delle dieci prove della Formula Maruti; Fece segnare pole e giro pi\u00f9 veloce in ognuna delle 10 gare. Dopo essere stato il pi\u00f9 giovane vincitore del campionato di Formula Asia nel 2001, pass\u00f2 alla F3 inglese nel 2002, conquistando il sesto posto nella classifica finale. Il pilota indiano rimase nello stesso campionato anche nelle due stagioni successive; chiuso il 2003 in terza posizione con la conquista di otto vittorie, il 2004 si rivel\u00f2 un anno difficile e Chandhok non concluse nemmeno il campionato, passando alla World Series by Nissan a tre gare dal termine. Nel 2005 Chandhok disput\u00f2 alcune gare nella World Series by Renault, senza per\u00f2 conquistare punti; fu anche il primo pilota a rappresentare l'India nell'A1 Grand Prix. Nel 2006 pass\u00f2 al campionato Formula Asia V6 by Renault, vincendolo grazie alla conquista di sette vittorie sulle dodici gare disputate.\nGP2.\nNel 2007 il pilota indiano fu ingaggiato dal Team Durango per correre in GP2. All'esordio nella serie, Chandhok conquist\u00f2 una vittoria nella gara sprint in Belgio, chiudendo il campionato con sedici punti; a fine stagione la Red Bull lo premi\u00f2 con un test sul Circuito di Catalogna. Nel 2008 Chandhok pass\u00f2 all'iSport International, chiudendo il campionato in decima posizione e conquistando una vittoria nella gara sprint in Germania; al termine della stagione Chandhok divenne il primo pilota indiano membro del British Racing Drivers' Club. Nel 2009 il pilota indiano si accord\u00f2 con il nuovo team Ocean Racing Technology; ha ottenuto in stagione 10 punti, e come miglior risultato un terzo posto nella gara sprint in Gran Bretagna. Chandhok fu avvicinato ad un sedile della Force India, team creato nel 2008; la scuderia \u00e8 indiana ed \u00e8 diretta da un conoscente della famiglia di Chandhok, Vijay Mallya. Dopo il passaggio di Fisichella alla Ferrari durante la stagione 2009, Chandhok fu nuovamente in procinto di guidare per il team, grazie anche all'appoggio di Ecclestone, ma la scelta cadde per\u00f2 sul collaudatore Vitantonio Liuzzi.\nFormula 1.\n2010: HRT.\nChandhok ha firmato un contratto con la nuova scuderia HRT per il campionato 2010, assieme al pilota brasiliano Bruno Senna; il pilota indiano, a causa delle difficolt\u00e0 tecniche della vettura, pu\u00f2 provarla per la prima volta solo durante le qualifiche del primo appuntamento stagionale in Bahrain. A Monaco \u00e8 protagonista di un incidente spettacolare che si innesca alla curva della Rascasse e che vede coinvolto anche Jarno Trulli; dal Gran Premio di Germania viene sostituito da Sakon Yamamoto, che nella gara precedente aveva preso il posto di Bruno Senna, suo compagno di scuderia. Termina cos\u00ec la sua avventura con l'HRT ottenendo come miglior piazzamento un 14\u00ba posto in Australia e a Monaco e chiudendo il campionato al 22\u00ba posto con 0 punti.\n2011: Lotus.\nIl 22 marzo 2011 viene ingaggiato come terzo pilota dalla Lotus. Durante la stagione partecipa in diverse occasioni alle prime prove libere guidando la vettura di uno dei piloti titolari, Heikki Kovalainen o Jarno Trulli. Al posto di quest'ultimo corre il Gran Premio di Germania, dove giunge 20\u00ba, doppiato di 4 giri.\nDopo la Formula 1.\nTerminata l'esperienza nella massima serie automobilistica, nel 2012 disputa il mondiale Endurance con il team JRM, dove non ottiene grandi risultati, mentre nel 2013 partecipa alla 24 Ore di Le Mans con il team Murphy Prototypes (con il quale corre nell'European Le Mans Series anche l'anno successivo) e a due gare del campionato FIA GT con il team Seyffarth Motorsport. Nella stagione 2014-2015 partecipa al neonato campionato di Formula E con il team Mahindra Racing conquistando un quinto e un sesto posto nelle prime due gare come migliori risultati che resteranno gli unici conquistati nella categoria da parte dell'indiano. Tra il 2014 e il 2016 prende parte ad alcune gare dell'European Le Mans Series (tra cui la 24 Ore di Le Mans) nuovamente con il team Murphy Prototypes. Dal 13 dicembre 2018 fa il commentatore delle gare di Formula 1 per Sky Sports F1 UK, con cui aveva gi\u00e0 lavorato dal 2013 al 2015.\nRitorno in Formula 1.\nNel 2017 fu ingaggiato dalla Williams come pilota delle vetture storiche, riuscendo a guidare molte delle vetture storiche della storica scuderia in eventi vari. Inoltre, al termine del campionato, effettu\u00f2 un test con la FW40 sul Circuito delle Americhe.\nDalla stagione 2020 rientra a tutti gli effetti nel \"Circus\", venendo nominato collaudatore della scuderia di Grove.\nRisultati sportivi.\nGP2 Series.\n\u2020 Il pilota non ha terminato il Gran Premio, ma \u00e8 stato classificato perch\u00e9 aveva completato oltre il 90% della distanza di gara."}
{"id": "1916055", "revid": "292924", "url": "https://it.wikipedia.org/wiki?curid=1916055", "title": "Claxon", "text": ""}
{"id": "1916056", "revid": "1186766", "url": "https://it.wikipedia.org/wiki?curid=1916056", "title": "Vie romane in Gallia", "text": "Le vie romane in Gallia sono una serie di strade realizzate dai Romani nelle province della Gallia.\nVia Domizia.\nLa via, la prima strada romana ad essere costruita in Gallia fu realizzata dal generale romano Gneo Domizio Enobarbo, dal quale prese il nome, nel 118 a.C., per permettere la comunicazione tra le nuove colonie romane della Gallia meridionale e l'Italia, costituendo inoltre il percorso verso la Spagna.\nLa via proveniva da \"Segusium\" (Susa) e passava le Alpi al colle del Monginevro per seguire quindi la valle della Durance. Si dirigeva quindi verso il Rodano attraverso \"Eburodunum\" (Embrun), \"Vapincum\" (Gap), \"Apta Julia\" (Apt), \"Glanum\" (Saint-R\u00e9my-de-Provence), oltrepassando il fiume in corrispondenza di \"Ugernum\" (Beaucaire). Raggiungeva quindi \"Nemausus\" (N\u00eemes), aggirando il territorio della citt\u00e0 indipendente di \"Massalia\" (Marsiglia. Oltre N\u00eemes passa per il sito della futura Montpellier e ancora per \"Baetiris\" (B\u00e9ziers), la colonia romana di \"Narbo Martius\" (Narbona). Presso \"Ad Salsulae\" (Salses-le-Ch\u00e2teau) si divideva in un duplice percorso, sul quale sono state fatte diverse ipotesi, per attraversare i Pirenei\nIl percorso della strada \u00e8 riportato sull'itinerario tracciato sui bicchieri di Vicarello, nella Tavola Peutingeriana e sull'Itinerario antonino.\nVia di Agrippa.\nMarco Vipsanio Agrippa ebbe da Augusto l'incarico di riorganizzare le province galliche dopo il suo terzo consolato dell'anno 27 a.C. In tale occasione tracci\u00f2 una serie di strade a partire dalla citt\u00e0 di \"Lugdunum\", l'odierna Lione, capitale della Gallia Lugdunense e sede del santuario federale provinciale. La datazione \u00e8 variamente attribuita ai tre periodi in cui Agrippa era stato in Gallia, ovvero al 39-38 a.C., oppure al 22-21 a.C., o ancora al 16-13 a.C..\nIl progetto di Agrippa comprendeva: \nVia Giulia Augusta.\nPrende il nome di via Giulia Augusta, dall'imperatore Augusto, la continuazione della via Aurelia che l'imperatore Augusto fece costruire tra \"Placentia\" (Piacenza) e \"Arelate\" (Arles), sul fiume Rodano, tra il 13 e il 12 a.C.\nVia Aquitania.\nUna via venne costruita subito dopo la morte di Augusto, nel 14 d.C. per mettere in comunicazione \"Narbo\" (Narbona), capitale della provincia della Gallia Narbonense con Tolosa e con \"Burdigala\" (Bordeaux).\nVia di Antonino o via degli Elvii.\nLa via che raddoppiava la via Agrippa sull'opposta riva del Rodano, riprendendo un percorso gi\u00e0 utilizzato da lunghissimo tempo, prende il nome dell'imperatore Antonino Pio in seguito alla sistemazione dei miliari fatta eseguire nel 145. La via metteva in comunicazione \"Valentia\" (Valence) con \"colonia Nemausa\" (N\u00eemes) e con \"Alba Helviorum\" (Alba-la-Romaine).\nVia delle Alpi.\nA partire da \"Valentia\" (Valence), dove si biforcavano la via di Agrippa e la via degli Elvi, entrambe lungo il Rodano, una via permetteva di raggiungere la precedente via Domizia alla valle della Durance e al colle del Monginevro e oltrepassare quindi le Alpi verso l'Italia.\nLa via \u00e8 riportata sulla Tavola Peutingeriana, sull'Itinerario antonino e sull'Itinerario burdigalense."}
{"id": "1916058", "revid": "767487", "url": "https://it.wikipedia.org/wiki?curid=1916058", "title": "China Blue (film 2005)", "text": "China Blue \u00e8 un documentario del 2005 diretto da Micha Peled.\nTrama.\nLa vita di Jasmine, una giovanissima operaia di una fabbrica cinese di blue jeans. Sullo sfondo vengono trattate sia le condizioni di sfruttamento presenti nelle fabbriche della Cina che l'enorme importanza delle esportazioni cinesi per l'economia mondiale.\nDistribuzione.\nIn Italia il documentario \u00e8 stato trasmesso in forma ridotta da Rai 3 il 7 febbraio 2008, nel corso della trasmissione Doc3."}
{"id": "1916059", "revid": "94647", "url": "https://it.wikipedia.org/wiki?curid=1916059", "title": "Storia Partenope Rugby", "text": ""}
{"id": "1916063", "revid": "6923", "url": "https://it.wikipedia.org/wiki?curid=1916063", "title": "Lola Falana", "text": "Biografia.\nDi origine cubana (il padre abbandon\u00f2 l'isola negli anni trenta dopo aver conosciuto la moglie, statunitense), trascorre gran parte dell'infanzia a Filadelfia, dove inizia a cantare nel coro della sua chiesa. Giovanissima, frequenta una scuola di ballo e, durante un'esibizione, viene scoperta da Sammy Davis Jr., che la fa debuttare a Broadway nel musical \"Golden Boy\", e con cui ha una relazione.\nNello stesso anno debutta anche come cantante con \"My Baby\", inciso per la Mercury Records. Dopo molti spettacoli televisivi e altri dischi, alla fine del 1966 viene notata da alcuni talent scout italiani durante uno spettacolo a Las Vegas e viene invitata in Italia, dove diventa una delle star della TV dell'epoca, partecipando a numerosi programmi televisivi, spesso ballando in coppia con Don Lurio in variet\u00e0 come \"Sabato sera\" del 1967, condotto da Mina.\nRecita inoltre in alcuni musicarelli, di cui i pi\u00f9 noti furono \"Stasera mi butto\" con Marisa Sannia e Rocky Roberts e \"Quando dico che ti amo\", con Tony Renis, Alida Chelli e Enzo Jannacci, in cui interpreta la parte di Giulia (una delle fidanzate del protagonista Tony) e canta la canzone \"Tutta donna\".\nPer la sua avvenenza viene soprannominata \"Venere Nera\". Incide anche alcuni 45 giri, tra cui una sua versione di \"Working in the Coal Mine\" di Alain Toussaint, con sul retro \"Coconut Grove\", scritta da John Sebastian, leader dei The Lovin' Spoonful, \"Scrivimi il tuo nome\", inciso insieme a I Roll's 33 e la gi\u00e0 ricordata \"Tutta donna\".\nNel 1970 torna negli Stati Uniti per girare il film \"Il silenzio si paga con la vita\", con la regia di William Wyler: per la sua interpretazione viene candidata al Golden Globe 1971. Nello stesso anno posa senza veli per un servizio fotografico su \"Playboy\".\nSuccessivamente per qualche anno alterna la carriera tra la sua patria e l'Italia, dove nel 1971 partecipa a \"Teatro 10\", condotto da Alberto Lupo, cantando una sua versione di \"Fever\". Nel 1972 viene scelta da Bill Cosby come ospite fissa del \"The New Bill Cosby Show\", che debutta in onda l'11 settembre 1972 sulla CBS. Cosby aveva conosciuto la Falana quando lui ancora frequentava il college, e lei era una ballerina quattordicenne.\nNel 1973 affianca Gino Bramieri nella conduzione di \"Hai visto mai?\", programma del Primo canale diretto da Enzo Trapani, esibendosi anche come cantante e in apprezzati numeri di danza. Dalla seconda met\u00e0 degli anni settanta torna definitivamente negli Stati Uniti, tranne una parentesi nel 1982, in cui \u00e8 la protagonista dello show \"Made in Italy\", in onda sulle reti Fininvest, per la regia di Valerio Lazarov.\nNella seconda met\u00e0 degli anni settanta e per i successivi anni ottanta, appare in alcune serie televisive statunitensi tra cui \"Le strade di San Francisco\", \"Love Boat\" e \"Capitol\", dove interpreta per un breve periodo un personaggio ricorrente della soap opera\nNel 1987 Lola Falana scopre di essere ammalata di sclerosi multipla. La patologia rimane stabile per diversi anni, nonostante le ricadute; intorno al 2005 sembra cominciare a entrare in fase progressiva, come dir\u00e0 la stessa Falana nel 2008 in un'intervista televisiva rilasciata ad Alda D'Eusanio nel programma \"Ricominciare\".\nDagli anni novanta Lola Falana si ritira definitivamente dal mondo dello spettacolo, dedicandosi all'attivit\u00e0 religiosa. Attualmente vive in un convento di clausura alle porte di Las Vegas.\nVita privata.\nNegli anni sessanta le cronache rosa si occupano di lei per un flirt con lo studente Massimo Minorenti, che finir\u00e0 tragicamente ucciso dal marchese Camillo Casati Stampa di Soncino insieme a sua moglie Anna Fallarino, diventata amante del Minorenti, nella vicenda nota come delitto Casati Stampa. Tra il 1965 e il 1968, Lola Falana ebbe una relazione con il suo allora mentore Sammy Davis Jr. che divenne di dominio pubblico dopo che Davis lo confess\u00f2 alla sua allora moglie May Britt, che port\u00f2 al loro divorzio nel 1968.Nel 1971 si sposa con Feliciano Tavares, detto \"Butch\", leader del gruppo musicale Tavares, da cui divorzier\u00e0 nel 1975."}
{"id": "1916064", "revid": "287204", "url": "https://it.wikipedia.org/wiki?curid=1916064", "title": "Il legato romano", "text": "Il legato romano \u00e8 un romanzo storico di Guido Cervo ambientato sul finire del III secolo, pubblicato nel 2002 dalla casa editrice Piemme.\n\u00c8 il primo romanzo della trilogia \"Il legato romano\", seguito da \"La legione invincibile\" e \"L'onore di Roma\".\nTrama.\nNel 275 d.C. i tempi della grandezza di Roma sono ormai tramontati e i confini lungo il Reno sono tutt'altro che invalicabili. Approfittando di questa situazione una coalizione di trib\u00f9 barbare di immense dimensioni \u00e8 pronta a invadere la Gallia. Di conseguenza centinaia di uomini armati e feroci, giunti da ogni direzione, devastano ogni cosa lungo il cammino. In questo quadro apparentemente disperato alla XXII legione, guidata da Valerio Metronio, spetta il duro compito di ricacciare gli invasori oltre il Reno. Cos\u00ec sullo sfondo di uno scenario dominato dalla violenza e dal sangue si intrecciano le storie dei protagonisti, delle loro personali battaglie e dei loro amori. E alla fine sar\u00e0 ancora la guerra a decidere, nel bene o nel male, le sorti di ognuno di loro."}
{"id": "1916065", "revid": "339392", "url": "https://it.wikipedia.org/wiki?curid=1916065", "title": "Anno 2000 la corsa della morte", "text": ""}
{"id": "1916067", "revid": "2208340", "url": "https://it.wikipedia.org/wiki?curid=1916067", "title": "Aya Ueto", "text": "Biografia.\nAya Ueto comincia la propria carriera partecipando nel 1997 ad un concorso di bellezza. Pur non vincendo, la giovane viene notata e scelta per diversi spot pubblicitari che la rendono molto popolare.\nNel 1999 entra a far parte del gruppo J-pop \"Z-1\" insieme a Mami Nejiki, Mai Fujiya e Manami Nishiwaki. Le Z-1 pubblicano solo cinque singoli prima dello scioglimento, ma Aya ottiene un contratto con la Pony Canyon.\nNel 2001 viene pubblicato il suo primo singolo \"Pureness\" che giunge fino alla quarta posizione dei singoli pi\u00f9 venduti in Giappone. Seguiranno altri tredici singoli e sei album che la consacreranno come una delle cantanti giapponesi di maggior successo degli ultimi anni.\nNel maggio 1999 partecipa al film \"Killer of paraiso\" a cui seguono vari ruoli in sceneggiati televisivi e film cinematografici di relativa importanza, fra cui gli adattamenti televisivi dei popolari manga \"Jenny la tennista\" e \"Mim\u00ec e la nazionale di pallavolo\". La popolarit\u00e0 come attrice arriva nel 2003 grazie al ruolo della protagonista nel film \"Azumi\" e nel suo sequel del 2005 \"Azumi 2\".\nNel 2006 \u00e8 presente ai Giochi Olimpici invernali di Torino come inviata della TV giapponese.\nNel 2008 \u00e8 stata la testimonial di una serie esclusiva di telefoni cellulari, prodotti dalla \"Softbank\" in collaborazione con la Tiffany &amp; Co., prodotti in soltanto dieci pezzi incastonati di diamanti e venduti al prezzo di pi\u00f9 di 100,000,000 yen.\nEssendo una fan di \"Detective Conan\", compare e viene doppiata da s\u00e9 stessa nell'episodio 437 della serie televisiva."}
{"id": "1916068", "revid": "124558579", "url": "https://it.wikipedia.org/wiki?curid=1916068", "title": "Volo Air Florida 90", "text": "Il volo Air Florida 90 era un volo di linea della compagnia aerea Air Florida con partenza da Washington D.C e destinazione Fort Lauderdale, che il 13 gennaio 1982 si schiant\u00f2 su un ponte del fiume Potomac a Washington D.C. poco dopo il decollo effettuato dall'Aeroporto Nazionale di Washington-Ronald Reagan. Nell'incidente persero la vita 78 persone, tra cui quattro automobilisti che si trovavano sul ponte. Vennero tratti in salvo pochi sopravvissuti dalle acque gelide del fiume.\nIl National Transportation Safety Board concluse che l'incidente venne provocato da un errore del pilota e aggravato dalla tempesta di neve presente sulla capitale statunitense quel giorno. I piloti non attivarono i dispositivi antighiaccio (anti-icing) e non riuscirono ad annullare il decollo, anche dopo aver rilevato un problema di potenza durante la fase di rullaggio e dopo aver individuato visivamente la formazione di ghiaccio e neve sulle ali.\nAntefatto.\nDurante la seconda settimana del gennaio 1982, la costa orientale degli Stati Uniti venne colpita da un eccezionale periodo di maltempo, caratterizzato da temperature particolarmente basse. Per diversi giorni le temperature gelide rallentarono le attivit\u00e0 della capitale. Il 13 gennaio, l'aeroporto Ronald Reagan, situato nella Contea di Arlington, nei pressi del fiume Potomac, venne aperto a mezzogiorno. Nel pomeriggio, l'aereo si sarebbe dovuto dirigere all'aeroporto Internazionale di Fort Lauderdale, con una sosta intermedia all'aeroporto Internazionale di Tampa. La partenza venne ritardata di 1 ora e 45 minuti per la presenza di una nevicata, con intensit\u00e0 variabile da moderata a forte, che fece temporaneamente chiudere l'aeroporto.\nL'incidente.\nL'aereo venne sottoposto a procedura di rimozione del ghiaccio (de-icing) attraverso l'uso di glicole monopropilenico, ma il mezzo ebbe problemi a lasciare il gate poich\u00e9 il mezzo per il traino dell'aereo ebbe difficolt\u00e0 di trazione a causa del ghiaccio. Per circa cinque minuti l'equipaggio prov\u00f2 a lasciare il gate utilizzando gli inversori di spinta, che furono tuttavia inutili. Infine, un'unit\u00e0 di terra equipaggiata con catene da neve riusc\u00ec a trainare l'aereo. Dopo aver lasciato il gate, il 737 attese per 49 minuti l'autorizzazione al decollo sul raccordo di rullaggio, assieme ad altri velivoli, a causa del traffico congestionato dell'unica pista adatta al decollo strumentale. Questa pista richiedeva un percorso di volo verso Nord che seguiva il fiume.\nI piloti apparentemente decisero di non tornare al gate per una nuova procedura di rimozione del ghiaccio, temendo che la partenza potesse essere ulteriormente ritardata, e decisero di continuare ad attendere l'autorizzazione per partire. L'aereo tent\u00f2 il decollo sulla pista principale (l'unica aperta), con la presenza di ghiaccio sulle ali, alle 15:59 EST. Anche se stava nevicando e le temperature erano molto basse, l'equipaggio non attiv\u00f2 i dispositivi antighiaccio. Le analisi del registratore di bordo determinarono che durante i controlli al decollo, il primo ufficiale annunci\u00f2, confermato dal pilota, che il sistema antighiaccio dell'aereo era disattivato.\nDurante la fase di rullaggio dell'aereo, venne registrata la seguente conversazione tra il comandante e il primo ufficiale, relativa alla situazione del ghiaccio:\nAd aggravare la situazione ci fu la decisione dei piloti di manovrare a breve distanza da un DC-9 della New York Air in fase di rullaggio di fronte a loro. Questa decisione venne presa a causa dell'erronea convinzione dei piloti che il calore proveniente dai propulsori del DC-9 avrebbe sciolto e rimosso la neve e il ghiaccio sulle ali. Questa azione, che \u00e8 specificamente sconsigliata nelle linee-guida del manuale di volo, contribu\u00ec di fatto ad \"aumentare\" il ghiaccio sul 737. Posizionandosi dietro all'aereo che precedeva, i gas di scarico sciolsero la neve e il ghiaccio, facendole ulteriormente scivolare verso le superfici mobili del velivolo. Durante il decollo, questo miscuglio liquido si congel\u00f2 nuovamente, ricoprendo le ali e le prese d'aria dei propulsori.\nSia il comandante che il primo ufficiale non avevano molta esperienza nel volo durante un tale maltempo.\nMentre l'aereo iniziava il decollo, il primo ufficiale fece ripetutamente notare al comandante che le letture ottenute dagli strumenti relativi alla potenza erogata dai motori non sembravano corrispondenti alla realt\u00e0, riferendosi al fatto che l'aereo non sembrava utilizzare la potenza necessaria per il decollo, nonostante i valori degli strumenti indicassero il contrario. La mancata attivazione del sistema di rimozione del ghiaccio provoc\u00f2 esattamente ci\u00f2 che il sistema doveva impedire: l'indicatore del rapporto di pressione del propulsore (\"EPR - Engine Pressure Ratio\") forn\u00ec dei valori errati, eccessivamente alti, poich\u00e9 il ghiaccio aveva bloccato i sensori posizionati sui motori.\nQuando i piloti erano convinti di aver impostato la corretta spinta per il decollo, l'indicatore segnava un valore di 2.04, mentre in realt\u00e0 era di 1.70. L'aereo acceler\u00f2 nella pista per 800 metri in pi\u00f9 rispetto alla normale distanza impiegata per il decollo. Uno dei sopravvissuti temette che l'aereo sarebbe finito fuori pista.\nIl comandante tralasci\u00f2 le preoccupazioni del primo ufficiale e prosegu\u00ec il decollo. Gli investigatori determinarono che c'era sufficiente spazio e tempo sulla pista per l'annullamento del decollo, e criticarono il pilota per aver rifiutato di ascoltare il suo primo ufficiale, che aveva ragione sulle letture gli strumenti.\nProbabilmente il comandante era sotto pressione per poter decollare velocemente, sapendo che un altro velivolo era nella fase di approccio finale nella stessa pista. Infatti, quest'ultimo aereo atterr\u00f2 mentre l'aereo dell'Air Florida decollava. Se l'aereo in atterraggio avesse richiesto una procedura di \"Missed Approach\", sarebbe stato annullato il decollo del volo Air Florida.\n\u00c8 chiaro che il primo ufficiale vide un problema nelle letture degli strumenti, e che il pilota ignor\u00f2 le sue preoccupazioni.\nBench\u00e9 la spinta fosse stata sufficiente per il decollo, la presenza di ghiaccio e neve sulle ali disturb\u00f2 il flusso d'aria, modificando il profilo aerodinamico del velivolo. Questo caus\u00f2 una veloce impennata del muso dell'aereo, che provoc\u00f2 a sua volta una diminuzione della velocit\u00e0 e l'avvicinamento al punto critico di stallo.\nDopo il distacco dal suolo, il registratore di volo registr\u00f2 la seguente conversazione. In sottofondo \u00e8 presente il suono dello \"stick shaker\", uno strumento che avverte il pericolo di stallo dell'aereo:\nL'aereo si impenn\u00f2 eccessivamente, facendo diminuire ulteriormente la velocit\u00e0 e avvicinandosi alla situazione di stallo. Il comandante disse al primo ufficiale di diminuire l'inclinazione spingendo in avanti la barra di comando.\nAnche se il Boeing 737 riusc\u00ec a decollare, raggiunse un'altitudine massima di soli prima di iniziare a perdere quota. I registratori indicarono che l'aereo era rimasto in volo solo per 30 secondi. Alle 16:01 EST si schiant\u00f2 sul ponte del fiume Potomac, a metri dalla fine della pista.\nL'aereo colp\u00ec sei autovetture e un camion presenti sul ponte, e si inabiss\u00f2 nel fiume ghiacciato. Delle persone a bordo dell'aereo:\nDelle persone presenti sul ponte, quattro morirono, quattro furono ferite, di cui una gravemente.\nSoccorsi.\nLa risposta dei soccorsi da terra fu rallentata dalle strade ricoperte di ghiaccio e dalla congestione del traffico. I soccorritori giunti sul posto non erano in grado di assistere i sopravvissuti nell'acqua per la mancanza di equipaggiamento. Roger Olian, che si trovava nel suo camion, fu il primo a gettarsi in acqua per cercare di raggiungere i sopravvissuti. Nello stesso istante, diversi militari del Pentagono, Steve Raines, Aldo De La Cruz e Steve Bell cercarono di aiutare Olian.\nAlle 16:20 EST, l'elicottero \"Eagle 1\", un modello Bell 206L-1 della United States Park Police con a bordo il pilota Donald W. Usher e il paramedico Melvin E. Windsor giunse sul posto, ed inizi\u00f2 ad assistere i sopravvissuti. Con sprezzo del pericolo lavorarono a breve distanza dalla superficie del fiume, a tal punto che per alcuni istanti la fusoliera dell'elicottero si trovo immersa nell'acqua. L'elicottero cal\u00f2 una fune verso i superstiti per traghettarli a riva. Il primo a ricevere la fune fu Bert Hamilton. L'elicottero lo spost\u00f2 attraverso il ghiaccio, evitando i lati del ponte. Alcuni vigili del fuoco giunsero sul posto. L'elicottero torn\u00f2 verso la coda dell'aereo, l'unica parte di esso che emergeva dall'acqua per porgere la fune ad Arland D. Williams Jr che invece di avvolgersela attorno a s\u00e9, la pass\u00f2 all'assistente di volo Kelly Duncan. Al terzo viaggio dell'elicottero, vennero calate due corde, per velocizzare il salvataggio. I soccorritori temevano infatti che i superstiti potessero resistere nelle acque ghiacciate solo per pochi minuti prima di morire di ipotermia. Williams afferr\u00f2 una delle corde passandola a Joe Stiley, che se la pass\u00f2 attorno al corpo e prese Priscilla Tirado, che era in stato di shock emotivo per aver perso il marito e il figlio. La seconda corda venne afferrata da Patricia Felch. Prima di raggiungere la riva, sia Priscilla Tirado che Patricia Felch persero la presa con la fune e ricaddero in acqua.\nPriscilla Tirado era troppo debole per afferrare la corde quando l'elicottero gliela lanci\u00f2 nuovamente. Un passante, Lenny Skutnik, si tolse la giacca e gli stivali, tuffandosi in acqua e nuot\u00f2 verso di lei per aiutarla. L'elicottero si spost\u00f2 dove era caduta Patricia Felch e il paramedico Windsor si lanci\u00f2 dall'elicottero in acqua per assicurarla alla fune. Nel frattempo il velivolo si spost\u00f2 verso Williams, ma lui e la coda dell'aereo dell'Air Florida erano scomparsi sotto la superficie del fiume. Il suo corpo venne recuperato successivamente, e il medico legale accert\u00f2 che Williams fu l'unico passeggero a morire affogato.\nLe indagini.\nLa causa principale dell'incidente, secondo il National Transportation Safety Board, fu dovuta agli errori dei piloti, poich\u00e9:\nInoltre, i fattori che contribuirono all'incidente furono:\nOnorificenze.\nIl \"sesto passeggero\", che sopravvisse all'incidente e ripetutamente pass\u00f2 le funi di salvataggio agli altri superstiti prima di affogare, venne identificato successivamente come il quarantaseienne Arland D. Williams Jr. La parte del ponte colpita dall'aereo, dopo le riparazioni, in origine chiamata \"Rochambeau Bridge\" venne rinominata \"Arland D. Williams Jr. Memorial Bridge\" per l'eroismo di questa persona.\nI civili Roger Olian e Lenny Skutnik ricevettero la Lifesaving Medal d'oro della Guardia Costiera. Questa onorificenza venne assegnata postuma anche a Williams. I due membri dell'equipaggio dell'elicottero \"Eagle 1\" furono decorati con la Lifesaving Medal d'argento, e la Valor Award del Segretario degli Interni degli Stati Uniti James G. Watt.\nRoger Olian, Lennie Skutnik, Donald Usher e Melvin Windsor ricevettero una medaglia Carnegie Hero Fund.\nConseguenze.\nLe indagini sull'incidente portarono a varie modifiche all'addestramento dei piloti. Divenne un caso di studio utilizzato sia per gli equipaggi che per coloro che prestano soccorso.\nNella cultura di massa.\nIl volo Air Florida 90 \u00e8 stato analizzato nella puntata \"Crollo nel ghiaccio\" della tredicesima stagione del documentario Indagini ad alta quota e nella puntata \"Collisione con il ponte\" della terza stagione del documentario Quei secondi fatali, entrambi trasmessi da National Geographic Channel. L'incidente dell'Air Florida 90 ha ispirato allo scrittore Warren Adler lo scenario per il suo romanzo del 1984 \"Random Hearts\" da cui fu tratto nel 1999 l'omonimo film di Sydney Pollack (uscito in Italia come Destini incrociati)."}
{"id": "1916077", "revid": "287204", "url": "https://it.wikipedia.org/wiki?curid=1916077", "title": "Bomdila", "text": " \nBomdila \u00e8 una suddivisione dell'India, classificata come \"notified town\", capoluogo del distretto del Kameng Occidentale, nello stato federato dell'Arunachal Pradesh.\nGeografia fisica.\nLa citt\u00e0 \u00e8 situata a 27\u00b0 15' 0 N e 92\u00b0 24' 0 E e ha un'altitudine di 2.216 .\nSociet\u00e0.\nEvoluzione demografica.\nAl censimento del 2011 la popolazione di Bomdila assommava a 8.370 persone, delle quali 4,372 maschi e 3.998 femmine. I bambini di et\u00e0 inferiore o uguale ai sei anni assommavano a 933."}
{"id": "1916078", "revid": "287204", "url": "https://it.wikipedia.org/wiki?curid=1916078", "title": "Changlang", "text": " \nChanglang \u00e8 una suddivisione dell'India, classificata come \"census town\", capoluogo del distretto di Changlang, nello stato federato dell'Arunachal Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 27\u00b0 45' 21 N e 96\u00b0 37' 17 E e ha un'altitudine di 580 .\nSociet\u00e0.\nEvoluzione demografica.\nAl censimento del 2011 la popolazione di Changlang assommava a 6.236 persone, delle quali 3.507 maschi e 2.729 femmine. I bambini di et\u00e0 inferiore o uguale ai sei anni assommavano a 682."}
{"id": "1916082", "revid": "125759175", "url": "https://it.wikipedia.org/wiki?curid=1916082", "title": "Basket Team Crema 2007-2008", "text": "Il Basket Team Crema 2007-2008 era sponsorizzato dalla \"Sea Logistic\".\nRisultati stagionali.\nPrima fase.\nLa squadra era inquadrata nel girone Nord. Al termine della stagione regolare giungeva al 4\u00ba posto conquistando il diritto ad accedere ai play off.\nPlay-off.\nFinali.\nLa squadra rimaneva in A2."}
{"id": "1916087", "revid": "486946", "url": "https://it.wikipedia.org/wiki?curid=1916087", "title": "Decorazioni alla Bandiera dell'Arma dei Carabinieri", "text": ""}
{"id": "1916097", "revid": "110157", "url": "https://it.wikipedia.org/wiki?curid=1916097", "title": "Sud Aviation", "text": "La Sud Aviation era una azienda aeronautica francese di propriet\u00e0 statale, originata dalla fusione dalla SNCASE, o \"Soci\u00e9t\u00e9 nationale des constructions a\u00e9ronautiques du sud-est\", e SNCASO, o \"Soci\u00e9t\u00e9 nationale des constructions a\u00e9ronautiques du sud-ouest\", ed istituita il 1\u00ba marzo 1957. Precedentemente entrambe le societ\u00e0 si erano formate dalla collaborazione di piccole imprese di propriet\u00e0 privata che erano state nazionalizzate in sei aziende regionali indipendenti per progettazione e produzione appena prima dello scoppio della seconda guerra mondiale.\nStoria.\nLa SNCASE, nota anche come Sud-Est, produsse una serie di velivoli tra cui un aereo di linea, il Languedoc ed un caccia, il Mistral, quest'ultimo il britannico de Havilland DH.100 Vampire prodotto su licenza.\nPer uscire dalle limitazioni di mercato imposte dalla scelta della produzione su licenza e quindi limitate ad un'offerta su base nazionale, nel 1951 venne avviato il progetto di un nuovo aereo passeggeri dotato di propulsione a getto, il Caravelle. Bench\u00e9 fosse stata utilizzata parzialmente tecnologia britannica, con la parte anteriore derivata dal de Havilland Comet cos\u00ec come l'apparato propulsivo basato su due turbogetto Rolls-Royce Avon, il Caravelle si poteva considerare a pieno titolo un velivolo di nuova concezione, caratterizzato com'era dallo spostamento dei motori in coda alla fusoliera al fine di mantenere basso il livello di rumore percepibile dei passeggeri.\nProdotto dal 1958, il successo commerciale del Caravelle avvenne a scapito proprio del Comet, del quale a causa di alcuni gravi incidenti venne messa a terra l'intera flotta. La causa venne identificata nell'affaticamento del metallo, fino ad allora un problema poco conosciuto, che determinava la comparsa di cricche originanti dagli spigoli dei finestrini, di forma rettangolare. Il Caravelle, che non era viziato da questo tipo di inconveniente tecnico, rimase in produzione rimanendo l'unico vettore europeo di fascia media e ricavandone un ottimo successo di vendita in Europa, arrivando a vendere 20 esemplari anche negli Stati Uniti d'America, successo cui pose fine l'arrivo sul mercato del pi\u00f9 moderno Douglas DC-9. Le successive versioni vennero equipaggiate con pi\u00f9 moderni motori turboventola, il General Electric CJ-805 montato sulla versione Carevelle 7, ed il Pratt &amp; Whitney JT8D che and\u00f2 ad equipaggiare la versione a corto raggio Caravelle 12. Il Carevelle viene generalmente considerato il primo aereo di linea di successo.\nFu in quel periodo che la Sud-Ouest si fuse con la Sud-Est per andare a formare la Sud Aviation. La nuova azienda inizi\u00f2 un progetto di una versione supersonica del Caravelle, conosciuto come Super-Caravelle. Tuttavia, il costo previsto del progetto risult\u00f2 cos\u00ec elevato da convincere la dirigenza della Sud Aviation a richiedere al governo francese di trovare un accordo con il governo britannico per istituire un progetto comune ai due paesi, accordo che sfoci\u00f2 nell'istituzione, nel novembre 1962, di un consorzio con la BAC. La collaborazione tra le due realt\u00e0 imprenditoriali produssero una delle pietre miliari nella storia dell'aeronautica civile, il Concorde. Nel 1962 la societ\u00e0 cre\u00f2, come diversificazione, la marca di roulotte Caravelair, che prese il nome dal Caravelle.\nLa Sud Aviation nel 1970 si fuse con la Nord Aviation andando a formare la A\u00e9rospatiale, azienda che negli anni successivi former\u00e0 una serie di consorzi internazionali a larga scala, come ad esempio l'Airbus creata dalla collaborazione con British Aerospace e Messerschmitt-B\u00f6lkow-Blohm GmbH, fino a confluire, nel 2000, nell'azienda aerospaziale europea EADS."}
{"id": "1916101", "revid": "2130303", "url": "https://it.wikipedia.org/wiki?curid=1916101", "title": "Santuario della Madonna delle Grazie (Covignano)", "text": "Il Santuario della Madonna delle Grazie \u00e8 un edificio francescano sacro trecentesco che sorge sul colle di Covignano, frazione situata a tre chilometri da Rimini.\nDescrizione.\nL'edificio \u00e8 composto da due chiesette, raccolte in un unico corpo. La pi\u00f9 antica risale agli inizi del XII secolo, mentre la seconda fu costruita a met\u00e0 del XVI secolo.\nAll'interno ammirevole il soffitto in legno decorato e l'immagine della Madonna delle Grazie, che in passato venne attribuita a Giotto; ulteriori studi hanno indicato l'autore in Ottaviano Nelli. Alle pareti sono affrescate opere del XVII secolo, mentre sull'altare della navata destra \u00e8 esposto uno splendido crocifisso della scuola giottesca del 1300.\nAdiacente al santuario si trova il Museo missionario delle Grazie, mostra artistica etnografica nella quale sono custoditi numerosi oggetti di culto sacra, ceramiche e monili artigianali provenienti da Cina, Nuova Guinea, Bolivia ed Africa. Nel museo artistico sono conservate inoltre preziose tele del 1500 e 1700.\nLungo il pendio della collina \u00e8 di particolare interesse la via Crucis, caratterizzata da quattro cellette ornate da ceramiche del riminese Elio Morri.\nL'edificio ha subito ingenti danni durante la seconda guerra mondiale.\nIn questa chiesa si conservava il cosiddetto altare della Crocifissione di Rimini, prezioso gruppo scultoreo in alabastro del maestro di Rimini oggi conservato al Liebieghaus di Francoforte sul Meno."}
{"id": "1916106", "revid": "1942768", "url": "https://it.wikipedia.org/wiki?curid=1916106", "title": "Monte Linzone", "text": "Il monte Linzone (\"Linz\u00f9\" in bergamasco) \u00e8 una montagna delle Prealpi Bergamasche alta 1392\u00a0m. \u00c8 circondata da boschi la sua sommit\u00e0 \u00e8 ricoperta da un ampio prato erboso. Il versante sud domina sugli abitati di Palazzago ed Almenno San Bartolomeo, mentre il versante nord d\u00e0 sulla valle Imagna. Per via della posizione di spicco sulla Pianura Padana diversi ripetitori sono stati piazzati al valico di Valcava, lungo la cresta che collega il Linzone al monte Tesoro. Subito sotto i ripetitori c'\u00e8 una cava dove si estrae materiale per l'edilizia.\nAccessi.\nIl modo pi\u00f9 semplice di raggiungere la vetta \u00e8 quello di lasciare la macchina al valico di Valcava, prendere il sentiero 571 che costeggia i ripetitori e proseguire in cresta per circa 2\u00a0km fino alla croce senza difficolt\u00e0. Questo percorso \u00e8 adatto ad ogni gamba, anche non allenata.\nUn'altra via d'accesso assai frequentata prevede la risalita dal sentiero CAI 571 raggiungibile sia dal cimitero di Roncola San Bernardo che dal Parco Avventura di Roncola Alta. Il percorso inizia con una scarpinata lungo il sentiero roccioso fino al punto di decollo dei parapendii (1230 metri). Continuando a salire, si pu\u00f2 scegliere la diramazione panoramica a sud oppure la \"diretta\" che prevede l'attraversamento di un piccolo ghiaione comunque privo di difficolt\u00e0 escursionistiche. Superato questo breve tratto e giunti ai prati erbosi che caratterizzano la sommit\u00e0 del Linzone, si scorge la croce di vetta (1392 m), distante 10 minuti a piedi.\nSi pu\u00f2 anche salire dal selvaggio versante sud, partendo dall'ultima contrada della frazione Camutaglio (550 m) ed imboccando il sentiero che si impenna per la Val Calcarola. Percorsi diversi tornanti nel bosco, si giunge ad un bivio in corrispondenza di una baita, posta a circa 800 metri s.l.m. A questo punto si seguono le indicazioni per Colle d'Albenza - Monte Linzone, e si raggiunge la vetta entro circa 100 minuti. Quest'ultima traccia, decisamente poco battuta, pu\u00f2 risultare ripida e stancante per chi non \u00e8 allenato, ma rappresenta una valida scorciatoia alla vetta per gli abitanti del versante sud.\nPanorama.\nDalla vetta si possono ammirare a sud la pianura Padana e gli Appennini, a sud ovest la porzione di arco alpino che va dalle Alpi Marittime al massiccio del Monte Rosa, i laghi di Garlate, Olginate, Annone e Pusiano e il Monte Resegone, a nord la valle Imagna, parte della Val Brembana (dal Pizzo dei Tre Signori al Pizzo del Diavolo di Tenda) e alcune vette della Valtellina, tra cui il monte Disgrazia e il Bernina, oltre che altre cime delle Orobie tra cui il Pizzo Arera e la Presolana.\nSul versante sud ed ovest si effettuano spesso lanci col parapendio e con il deltaplano visto che gli ampi prati rappresentano una pista di decollo ideale.\nIl Monte Linzone \u00e8 il primo rilievo prealpino che si erge abbondantemente oltre mille metri sopra la pianura antistante, per questo motivo rappresenta un ottimo punto panoramico. Il Laghetto del Pertus (1313 m) infatti \u00e8 meta popolare fra gli appassionati di astronomia nelle notti di eclissi o stelle cadenti, inoltre il passo di Valcava (1340 m) \u00e8 stato di recente battezzato \"Il terrazzo della Lombardia\".\nIl monte Linzone \u00e8 ben visibile da parecchi km di distanza per via della sua massiccia mole e della sua posizione avanzata nelle Prealpi Bergamasche. Nelle giornate di particolare limpidezza pu\u00f2 essere avvistato persino dall'Appennino Tosco-Emiliano."}
{"id": "1916115", "revid": "767487", "url": "https://it.wikipedia.org/wiki?curid=1916115", "title": "Azumi", "text": "Azumi \u00e8 un film del 2003, diretto da Ry\u016bhei Kitamura, tratto dall'omonimo manga di Yu Koyama.\nNel 2005 il film ha generato un sequel, \"Azumi 2\".\nTrama.\nDopo la battaglia di Sekigahara, un samurai viene ingaggiato dallo shogun di Tokugawa per allevare un gruppo di ragazzini e farli diventare dei provetti assassini e finire gli alleati di Toyotomi e prevenire un'altra guerra civile.\nAzumi (Aya Ueto) \u00e8 una ragazzina di circa 7-8 anni, selezionata per via della freddezza dimostrata di fronte alla morte della madre per mano del maestro samurai Gessai (Yoshio Harada). Azumi viene cresciuta come esperta nelle arti marziali e maestra del combattimento con la spada. Azumi ed i suoi nove compagni crescono con l'obbiettivo di una non meglio identificata \"missione\" che dovranno portare a termine, appena sar\u00e0 giunto il momento.\nDiventati poco pi\u00f9 che adolescenti il maestro Gessai riunisce i suoi dieci discepoli e gli ordina di formare delle coppie, scegliendo il proprio migliore amico. Dopo di che Gessai d\u00e0 l'ordine di combattere fino alla morte, dato che dei dieci ragazzi soltanto cinque dovranno portare a termine la missione. Azumi e i suoi compagni sono perplessi e combattuti, ma alla fine procedono ad eseguire l'ordine di Gessai ed ognuno uccide il proprio migliore amico, compresa Azumi.\nConflitti interni e domande cominciano a nascere in Azumi e negli altri, quando si rendono conto che la \"missione\" non prevede che loro possano aiutare donne e bambini massacrati da un gruppo di banditi, dato che ci\u00f2 esulerebbe dal loro compito principale di uccidere i \"signori della guerra\" Asano Nagamasa, Masayuki Sanada e Kiyomasa Kato.\nMa pi\u00f9 che dei signori della guerra, Azumi dovr\u00e0 vedersela con l'imbattibile mercenario Bijomaru Mogami. Nonostante l'aspetto effeminato e poco minaccioso, Bijomaru si dimostrer\u00e0 un combattente folle e terribile, responsabile della morte di uno dei compagni di Azumi e penultimo nemico che Azumi dovr\u00e0 affrontare nel corso del film"}
{"id": "1916120", "revid": "1305772", "url": "https://it.wikipedia.org/wiki?curid=1916120", "title": "Premio Campbell", "text": "Esistono due diversi premi di fantascienza alla memoria di John W. Campbell:\nI due premi sono completamente separati e gestiti da due differenti organizzazioni."}
{"id": "1916122", "revid": "767487", "url": "https://it.wikipedia.org/wiki?curid=1916122", "title": "Azumi 2", "text": "Azumi 2 \u00e8 un film del 2005 diretto da Sh\u016bsuke Kaneko.\nSi tratta del sequel del film del 2003 \"Azumi\"."}
{"id": "1916125", "revid": "287204", "url": "https://it.wikipedia.org/wiki?curid=1916125", "title": "Tibolone", "text": "Il tibolone \u00e8 uno dei componenti dei modulatori enzimatici selettivi degli estrogeni (SERM), un principio attivo di indicazione specifica contro le complicanze dovute allo stato di menopausa, creato allo scopo di evitare gli effetti collaterali degli estrogeni. In particolare viene utilizzato per l'osteoporosi da menopausa e in caso di endometriosi\nIndicazioni.\nViene utilizzato come terapia contro stati di carenza degli estrogeni, come in menopausa. Il Tibolone viene utilizzato come farmaco antifratturativo per il trattamento dell'osteoporosi post-menopausale.\nMeccanismo di azione.\nLa capacit\u00e0 degli SEEMs \u00e8 quella di abbinare entrambe le caratteristiche degli estrogeni all'attivit\u00e0 progestinica, in aggiunta il tibolone mostra anche un'attivit\u00e0 androgenica, anche se meno marcata.\nTibolone, 3\u03b1-hydroxytibolone e 3\u03b2-hydroxytibolone agiscono come agonisti dei recettori degli estrogeni. Il tibolone e il suo metabolita \u03b44-tibolone agiscono come agonisti dei recettori del progesterone e degli androgeni, mentre il 3\u03b1-idrossitbolone e il 3\u03b2-idrossitbolone, al contrario, agiscono come antagonisti di questi recettori. \nRispetto ad altri progestinici, per il tibolone e i suoi metaboliti \u00e8 stata trovata una moderata attivit\u00e0 funzionale antiestrogenica (ossia un'attivit\u00e0 progestinica), una moderata attivit\u00e0 estrogenica, una elevata attivit\u00e0 androgenica e nessuna attivit\u00e0 clinicamente significativa di glucocorticoidi, antiglucocorticoidi, mineralcorticoidi o antimineralocorticoidi. \nIl dosaggio del tibolone che inibisce l'ovulazione \u00e8 di 2,5 mg / die.\nControindicazioni.\nSconsigliato in soggetti con epatopatie (malattie del fegato), da evitare in caso di gravidanza e allattamento materno, ma anche se in sede di anamnesi risulta positivo a qualche malattia di origine cardiovascolare. \nEffetti indesiderati.\nFra gli effetti indesiderati si riscontrano dolore addominale, leucorrea, mialgia, edema, cefalea, nausea, artralgia, ipertricosi, carcinoma mammario, artralgia . Anche Il peso viene influenzato negativamente."}
{"id": "1916128", "revid": "23117", "url": "https://it.wikipedia.org/wiki?curid=1916128", "title": "Luiz Carlos Ferreira", "text": ""}
{"id": "1916130", "revid": "287204", "url": "https://it.wikipedia.org/wiki?curid=1916130", "title": "Ilaria Salvatori", "text": "Carriera.\nAppartenente al gruppo sportivo dell'Aeronautica, si allenava presso la societ\u00e0 Frascati Scherma, inizialmente con il maestro Salvatore Di Naro e qualche anno dopo con il maestro Fabio Galli.\nHa conquistato il bronzo olimpico a squadre a Pechino 2008, salendo in pedana nella finale per il terzo posto in sostituzione di Giovanna Trillini. L'anno dopo ha migliorato il risultato, vincendo l'oro mondiale con la stessa squadra (con Arianna Errigo al posto di Giovanna Trillini, non pi\u00f9 in attivit\u00e0). Selezionata nella squadra olimpica di fioretto ai Giochi della XXX Olimpiade (Londra 2012), conquista l'oro battendo, insieme alle compagne di squadra, la compagine russa.\nOltre ai titoli internazionali riportati nella scheda, vanta anche la vittoria ai campionati italiani assoluti del 2007.\nPalmar\u00e8s.\nIn carriera ha conseguito i seguenti risultati:"}
{"id": "1916136", "revid": "1305772", "url": "https://it.wikipedia.org/wiki?curid=1916136", "title": "Campionato francese di pallavolo", "text": ""}
{"id": "1916144", "revid": "62748", "url": "https://it.wikipedia.org/wiki?curid=1916144", "title": "Kamichama Karin", "text": ""}
{"id": "1916145", "revid": "767487", "url": "https://it.wikipedia.org/wiki?curid=1916145", "title": "Godsend - Il male \u00e8 rinato", "text": "Godsend - Il male \u00e8 rinato (\"Godsend\") \u00e8 un film del 2004 diretto da Nick Hamm, con Greg Kinnear, Rebecca Romijn e Robert De Niro.\nDistribuito in Italia dalla Eagle Pictures a partire dal 10 settembre 2004.\nTrama.\nI coniugi Jessie e Paul Duncan si trovano ad affrontare le perdita del loro amato figlio Adam, morto tragicamente a otto anni in un incidente. Al termine del funerale i Duncan vengono avvicinati dal Dr. Richard Wells, esperto di genetica al The Godsend Institution, Wells offre a loro la possibilit\u00e0 di clonare loro figlio, prelevando delle cellule dal suo cadavere. Jessie e Paul si dimostrano indignati di fronte a tale proposta, ma in seguito cambiano idea a causa dell'impossibilit\u00e0 di Jessie di mettere al mondo altri figli.\nAlla fine nasce un \"nuovo\" Adam, che riporta la felicit\u00e0 in casa Duncan. Passano otto anni e il giorno del suo ottavo compleanno Adam II comincia ad avere degli incubi (che diventeranno presto delle visioni) nei quali vede una scuola bruciare e una donna venire uccisa con un martello. L'unica cosa che gli appare chiara \u00e8 un nome: Zachary.\nIndagando, Paul scoprir\u00e0 la verit\u00e0: Zachary era il figlio del dottor Wells, un bambino disabile tormentato dai compagni al punto che diede fuoco alla scuola che frequentava e quando sua madre prov\u00f2 a fermarlo venne uccisa dal figlio con un martello. Non era mai stato nelle intenzioni di Wells aiutare i Duncan a riavere il loro figlio; in realt\u00e0, lo scienziato privo di scrupoli mirava a riportare in vita Zachary attraverso la clonazione ma, poich\u00e9 il suo corpo era rovinato dall'incendio, non vi era abbastanza DNA per farlo. Wells ha usato il DNA di Adam per compensare le parti mancanti, con il risultato che il bambino nato dalla clonazione contiene in s\u00e9 le personalit\u00e0 di Adam e Zachary. E quest'ultima sta prendendo il controllo.\nPaul riesce a fermare Adam (o meglio Zachary) prima che uccida Jessie come accadde alla madre di Zachary. Ma forse, non riuscir\u00e0 a impedire al figlio di Wells di rinascere."}
{"id": "1916146", "revid": "71433", "url": "https://it.wikipedia.org/wiki?curid=1916146", "title": "Godsend", "text": ""}
{"id": "1916152", "revid": "71433", "url": "https://it.wikipedia.org/wiki?curid=1916152", "title": "Lions Gate Films", "text": ""}
{"id": "1916153", "revid": "1020392", "url": "https://it.wikipedia.org/wiki?curid=1916153", "title": "Gametangio", "text": "Il gametangio \u00e8 una struttura pluricellulare riproduttiva che protegge e racchiude i gameti di una pianta. Il gametangio \u00e8 una struttura atta a proteggere i gameti, gli sporangi invece sono atti a proteggere le spore dall'ambiente. Il gametangio maschile delle briofite e delle pteridofite \u00e8 l'anteridio, il gametangio femminile delle briofite \u00e8 l'archegonio. Il gametangio maschile delle alghe \u00e8 lo spermatangio, il gametangio femminile delle alghe \u00e8 l'oogone."}
{"id": "1916164", "revid": "339392", "url": "https://it.wikipedia.org/wiki?curid=1916164", "title": "Santa Maria delle Grazie (Covignano)", "text": ""}
{"id": "1916168", "revid": "536103", "url": "https://it.wikipedia.org/wiki?curid=1916168", "title": "Jay Cutler (culturista)", "text": "Considerato uno dei bodybuilder di maggior successo nella prima decade del nuovo millennio, nel suo palmares spiccano quattro vittorie del Mister Olympia (2006, 2007, 2009 e 2010).\nStoria.\nCutler ha lavorato nell'impresa di famiglia di realizzazione di cemento, la Cutler Bros. Concrete dall'et\u00e0 di undici anni, ma inizi\u00f2 ad allenarsi a diciotto come senior alla Wachusett Regional High School. Nel 1993 si \u00e8 laureato alla Quinsigamond Community College in giustizia penale con l'intenzione di lavorare come riabilitatore in una prigione di massima sicurezza.\nDopo un incontro con Marcos Rodriguez decise di dedicarsi seriamente al bodybuilding e vinse il suo primo titolo nel 1993 all'Iron Bodies Invitational; la sua prima gara, il Gold's Gym Worcester Bodybuilding Championship, si tenne l'anno precedente e si piazz\u00f2 secondo. Nel triennio 2002-2004 \u00e8 stato il vincitore dell'Arnold Classic.\nNel 2006 si aggiudica per la prima volta il titolo di Mr. Olympia battendo Ronnie Coleman, che veniva da otto vittorie consecutive; prima di questa vittoria si era classificato per quattro volte al secondo posto dietro proprio Coleman (nel 2001 era risultato positivo ad un diuretico bandito, ma dopo aver vinto la causa relativa il suo secondo posto venne riconosciuto di nuovo). Dopo aver bissato il successo l'anno successivo ed aver ottenuto un nuovo secondo posto nel 2008, nel 2009 arriva il terzo titolo davanti a Branch Warren e Dexter Jackson, quest'ultimo vincitore nel 2008. Vince anche l'edizione 2010 battendo Phillip Heath, secondo, e Warren terzo. Nel 2011 ottiene un nuovo secondo posto dietro a Phillip Heath.\nLa sua ultima partecipazione all'Olympia risale al 2013, quando si piazza sesto dietro Jackson.\nDopo il ritiro dal bodybuilding professionistico continua comunque ad allenarsi e a partecipare ad esposizioni e a gare come ospite; ha inoltre fondato una linea di integratori alimentari che porta il suo nome, la Cutler Nutrition, e una linea di abbigliamento, la Cutler Athletics. Attualmente \u00e8 l'unico body builder ad aver riconquistato il titolo di Mr. Olympia per ben due volte consecutive dopo essere stato battuto mentre era campione in carica.\nIl 12 settembre 2021 \u00e8 stato inserito nel 2021 ISHOF (\u201cInternational Sports Hall Of Fame\u201d).\nDati personali.\nCutler \u00e8 apparso su diverse riviste di fitness e collabora con il sito Bodybuilding.com. Attualmente vive a Las Vegas insieme alla moglie Kerry e ai due cani Scrappy e Trace.\nLa sua carne preferita \u00e8 la bistecca e ritiene che occorra mangiare ogni ora e mezza.\nMisure corporee:"}
{"id": "1916170", "revid": "1543377", "url": "https://it.wikipedia.org/wiki?curid=1916170", "title": "Medrossiprogesterone acetato", "text": "Il medrossiprogesterone acetato (MPA) o (MAP) \u00e8 un progestinico, a lunga durata d'azione che viene utilizzato come contraccettivo orale, nelle endometriosi ed in generale in endocrinologia ginecologica, nonch\u00e9 nelle forme di anoressia-cachessia neoplastica e non. \u00c8 commercializzato in Italia con il nome di Provera/Depo-Provera (Molecola di ricerca Upjohn poi acquistata da Pfizer) e Farlutal (Molecola di ricerca Farmitalia poi acquistata da Pfizer)., ed in alcuni Paesi \u00e8 utilizzato per effettuare la castrazione chimica degli stupratori.\nMolecola di ricerca Upjohn poi acquistata da Pfizer.\nIndicazioni.\nOltre alla menopausa, viene somministrato anche in caso di presenza di varie forme tumorali di tipo ormono-dipendenti come: mammella, endometrio, rene sia come terapia additiva che palliativa. \u00c8 indicato ad alte dosi per via orale come oressizante e anabolizzante negli stati di grave sindrome anoressia-cachessia da neoplasia maligna in fase avanzata e da AIDS.\nOff-Label.\n\u00c8 anche indicato come terapia farmacologica nella parafilie e \nInoltre pu\u00f2 essere usato nella terapia della pubert\u00e0 precoce vera o centrale.\nControindicazioni.\nDa evitare in caso di gravidanza e allattamento (l'utilizzo in tali casi dovrebbe avvenire dopo 6 mesi dal parto).\nTromboflebiti, disturbi tromboembolici, apoplessia cerebrale; grave insufficienza epatica, nelle perdite ematiche vaginali o del tratto urinario di natura non conosciuta; nell'aborto ritenuto. In caso di ipersensibilit\u00e0 al medrossiprogesterone acetato ed infine nelle accertate o sospette neoplasie mammarie o genitali in fase iniziale.\nDosaggi.\nPer via orale:\nEffetti indesiderati.\nI disturbi che sono stati riscontrati con somministrazione di tale farmaco sono di modesta entit\u00e0, i principali risultano nausea e un aumento del peso, malattie tromboemboliche, quali: tromboflebiti ed embolia polmonare. Inoltre: nervosismo, insonnia, sonnolenza, stanchezza, depressione, vertigini, emicrania, orticaria, prurito, rash, acne, irsutismo, alopecia, edema ed esantema diffuso con o senza prurito nausea e facies lunaris.\nPer quanto riguarda l'utilizzo del farmaco come contraccettivo il suo uso comporta alterazioni, mestruali tali da ritardare nel caso di cessazione dalla somministrazione il recupero della fertilit\u00e0, non esistono studi che confermino attualmente una possibile sterilit\u00e0 da post-trattamento. \nDato che il rischio di osteoporosi aumenta gi\u00e0 prima che passino due anni dalla prima somministrazione sarebbe opportuno valutare altri metodi contraccettivi, (avvertenza del Committe on Safety of Medicines) dopo 3 anni di somministrazione non aumenta il danno alle ossa gi\u00e0 riportato."}
{"id": "1916171", "revid": "204012", "url": "https://it.wikipedia.org/wiki?curid=1916171", "title": "Medrossiprogesterone", "text": ""}
{"id": "1916175", "revid": "107831", "url": "https://it.wikipedia.org/wiki?curid=1916175", "title": "Nuoto ai Giochi della XXIX Olimpiade - 50 metri stile libero maschili", "text": "La gara dei 50 metri stile libero maschili dei Giochi di Pechino 2008 \u00e8 stata disputata dal 14 al 16 agosto. Vi hanno preso parte 97 atleti in rappresentanza di 90 nazioni.\nIl brasiliano C\u00e9sar Cielo Filho ha vinto la medaglia d'oro stabilendo il nuovo record olimpico davanti ai francesi Amaury Leveaux e Alain Bernard.\nRecord.\nPrima di questa competizione, il record del mondo (RM) e il record olimpico (RO) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 13 batterie di qualificazione. I primi 16 atleti si sono qualificati per la semifinale."}
{"id": "1916190", "revid": "287204", "url": "https://it.wikipedia.org/wiki?curid=1916190", "title": "La guardia al toro", "text": "La guardia al toro (titolo originale \"Some Buried Caesar\") \u00e8 il sesto romanzo giallo di Rex Stout con Nero Wolfe protagonista.\nTrama.\nUn ricco proprietario di una catena di ristorazione, Thomas Pratt, compra un toro campione ad un prezzo spropositato, con lo scopo chiaramente pubblicitario di allestire un barbecue ad invito. Gli allevatori locali sono in fermento per evitare che il toro faccia quella brutta fine. Nero Wolfe si trova a casa Pratt in seguito ad un incidente occorso alla sua auto mentre stava portando le sue orchidee ad un'esposizione, ed \u00e8 accompagnato dal fido Archie Goodwin.\nClyde Osgood, figlio di un rivale di Pratt, viene trovato morto vicino al toro dopo aver scommesso diecimila dollari con Pratt che non sarebbe riuscito ad allestire il barbecue con quel toro. Il padre di Clyde \u00e8 sicuro che non si tratti di un fatale incidente. Wolfe si trova cos\u00ec ingaggiato per scoprire cosa sia veramente successo. Wolfe intuisce l'accaduto quasi immediatamente, ma ha bisogno di prove. Altri tristi eventi e colpi di scena si susseguiranno.\nWolfe appare privo della tranquillit\u00e0 e degli agi casalinghi, oltre che delle risorse umane che solitamente chiama in suo aiuto a New York. Inoltre si trova a scontrarsi con le reticenze, la diffidenza, le rudezze e l'impulsivit\u00e0 della gente di campagna, a partire dai suoi ospiti e per finire al procuratore distrettuale.\nOpere derivate.\n\"Per la fama di Cesare\", episodio della serie televisiva prodotta dalla RAI nel 1969."}
{"id": "1916198", "revid": "322321", "url": "https://it.wikipedia.org/wiki?curid=1916198", "title": "Angelo Paravisi", "text": "Biografia.\nNasce a Colognola, quartiere di Bergamo, il 15 settembre 1930, da Giacomo ed Adelaide; \u00e8 penultimo di otto figli.\nFormazione e ministero sacerdotale.\nAgli inizi degli anni quaranta entra in seminario.\nIl 30 maggio 1953 \u00e8 ordinato presbitero dal vescovo Giuseppe Maggi.\nLa sua prima destinazione \u00e8 Osio Sotto, in qualit\u00e0 di coadiutore dell'anziano parroco don Giovanni Manzoni. Qui si prodiga per il mantenimento e lo sviluppo dell'oratorio, del cine-teatro e della corale. Nel 1959, alla morte del parroco, viene nominato economo parrocchiale.\nNel 1961 viene destinato all'oratorio dell'Immacolata, nella parrocchia di Sant'Alessandro a Bergamo. Nel 1964 diviene assistente diocesano dei giovani di Azione Cattolica. Dal 1967 al 1971 \u00e8 membro del consiglio pastorale diocesano.\nNel 1970 viene nominato prevosto di Alzano Maggiore. Dal 1974 al 1976 \u00e8 delegato della zona 3.\nIl 1\u00ba novembre 1976 diviene arciprete plebano di Seriate. Dallo stesso anno \u00e8 anche membro del consiglio presbiterale diocesano, fino al 1989, e vicario foraneo, fino al 1979, quando diventa vicario locale. Dal 1980 al 1988 \u00e8 segretario della commissione regionale del clero lombardo. Nel 1981 riceve il titolo di cappellano di Sua Santit\u00e0, mentre nel 1984 \u00e8 nominato membro del collegio dei consultori.\nMinistero episcopale.\nIl 4 giugno 1988 papa Giovanni Paolo II lo nomina vescovo ausiliare di Bergamo e vescovo titolare di Torre di Proconsolare; riceve l'ordinazione episcopale il 25 giugno successivo, nella chiesa arcipresbiterale plebana del Santissimo Redentore di Seriate, da Giulio Oggioni, vescovo di Bergamo, coconsacranti l'arcivescovo Clemente Gaddi, emerito di Bergamo e il vescovo Luigi Morstabilini, emerito di Brescia. \u00c8 nominato quindi vicario generale; viene confermato nell'incarico dal nuovo vescovo Roberto Amadei.\nL'11 luglio 1996 papa Giovanni Paolo II lo nomina vescovo di Crema; succede a Libero Tresoldi, dimessosi per raggiunti limiti di et\u00e0. Il 6 ottobre del medesimo anno prende possesso della diocesi, alla presenza del cardinale Carlo Maria Martini, arcivescovo metropolita di Milano.\nA Crema continua la tradizione iniziata nel 1951 dal vescovo Giuseppe Piazzi, visitando il mondo lavorativo. D\u00e0 impulso alle attivit\u00e0 pro missioni, culminate con la visita pastorale ai sacerdoti cremaschi operanti in America Latina, nel 1999. Compie un cammino di preparazione al Giubileo del 2000 e, durante l'anno santo, partecipa assieme ai giovani cremaschi alla Giornata mondiale della giovent\u00f9; nel medesimo anno unifica tutti gli istituti cattolici in un'unica scuola diocesana.\nNel 2001 incomincia la visita pastorale (rimasta incompiuta) a tutte le parrocchie della diocesi. Fa restaurare il prezioso crocifisso ligneo della cattedrale e istituisce il nuovo seminario diocesano, la cui inaugurazione \u00e8 avvenuta nel 2002, nella frazione di Vergonzana. Ripristina il 10 giugno come data di celebrazione di san Pantaleone, patrono della citt\u00e0 e della diocesi (per qualche anno la ricorrenza era stata trasferita alla terza domenica di settembre).\nIl 18 giugno 2004 apre la fase diocesana del processo investigativo per la beatificazione di padre Alfredo Cremonesi, missionario cremasco assassinato in Birmania il 7 febbraio 1953.\nNel corso dell'estate si acuisce la malattia che da tempo lo aveva colpito: muore in vescovado il 2 settembre 2004. I funerali, presieduti dal cardinale Dionigi Tettamanzi, arcivescovo metropolita di Milano, si svolgono nella cattedrale di Crema il pomeriggio del 4 settembre.\nGenealogia episcopale.\nLa genealogia episcopale \u00e8:"}
{"id": "1916200", "revid": "124432432", "url": "https://it.wikipedia.org/wiki?curid=1916200", "title": "Deejay Rap", "text": "Deejay Rap \u00e8 una compilation di musica hip hop pubblicata nel 1988 e curata da Radio Deejay, contiene 14 tracce realizzate in lingua inglese, compresa \"The Rappers\", contenuta nell'album \"Jovanotti for President\", dell'italiano Jovanotti."}
{"id": "1916213", "revid": "287204", "url": "https://it.wikipedia.org/wiki?curid=1916213", "title": "Campionato francese di pallavolo maschile", "text": "Il campionato francese di pallavolo maschile \u00e8 un insieme di tornei pallavolistici per squadre di club francesi, istituiti dalla Federazione pallavolistica della Francia."}
{"id": "1916221", "revid": "181699", "url": "https://it.wikipedia.org/wiki?curid=1916221", "title": "Trattato iniquo", "text": ""}
{"id": "1916224", "revid": "767487", "url": "https://it.wikipedia.org/wiki?curid=1916224", "title": "Sub Pop 300", "text": "Sub Pop 300 \u00e8 una compilation della casa discografica Sub Pop uscita nel 2008 insieme al periodico musicale \"Mojo\"."}
{"id": "1916225", "revid": "110157", "url": "https://it.wikipedia.org/wiki?curid=1916225", "title": "Castel San Felice (Sant'Anatolia di Narco)", "text": "Castel San Felice \u00e8 una frazione del comune di Sant'Anatolia di Narco, in provincia di Perugia.\nL'abitato sorge lungo la strada che collega S. Anatolia (da cui dista 1\u00a0km a nord) con Piedipaterno (da cui dista circa 4\u00a0km a sud), ad un'altitudine di 334 . Da Spoleto dista circa 15\u00a0km e da Norcia circa 30\u00a0km.\nSecondo i dati del censimento del 2001, gli abitanti sono 123. \nGi\u00e0 comune autonomo, fu accorpato nel 1880 dall'attuale comune.\nInfrastrutture e trasporti.\nFerrovie.\nDal 1926 al 1968 Castel San Felice fu servita (tramite l'omonima stazione) dalla ferrovia Spoleto-Norcia, una linea a scartamento ridotto che collegava Spoleto con Norcia, che rimase in esercizio dal 1\u00ba novembre 1926 al 31 luglio 1968, quando fu soppressa. Le tracce della ferrovia sono quasi tutte conservate, il sedime \u00e8 stato convertito in una pista ciclabile."}
{"id": "1916228", "revid": "181699", "url": "https://it.wikipedia.org/wiki?curid=1916228", "title": "Trattato ineguale", "text": ""}
{"id": "1916230", "revid": "62004", "url": "https://it.wikipedia.org/wiki?curid=1916230", "title": "Amr Zaky", "text": ""}
{"id": "1916232", "revid": "339392", "url": "https://it.wikipedia.org/wiki?curid=1916232", "title": "Antenna3", "text": ""}
{"id": "1916234", "revid": "110157", "url": "https://it.wikipedia.org/wiki?curid=1916234", "title": "Andromeda (Mannelli)", "text": "Andromeda \u00e8 un'opera di Francesco Mannelli, rappresentata per la prima volta nel febbraio 1637 presso il Teatro San Cassiano di Venezia, su libretto di Benedetto Ferrari. La partitura \u00e8 andata perduta e ne rimane solo il libretto, corredato di numerose notazioni sullo spettacolo.\nStoria.\n\"Andromeda\" fu la prima opera rappresentata al di fuori dei teatri di corte o comunque privati. Essa ha pertanto grande importanza storica, in quanto segn\u00f2 il passaggio ad un diverso tipo di committenza (intorno alla met\u00e0 del secolo vennero aperti numerosi teatri pubblici, una dozzina attivi a Venezia). I sonetti dedicati ad autori e interpreti, pubblicati insieme al libretto, sottolineano questo passaggio.\nLa rappresentazione venne finanziata dagli autori e la compagnia era formata da alcuni strumentisti, tra i quali lo stesso autore del libretto, che suonava la tiorba e fu probabilmente il \"direttore\" della rappresentazione, e da sette cantanti, tra i quali lo stesso Mannelli, che cant\u00f2 nei ruoli di Nettuno e di Astarco Magno, e sua moglie Maddalena, che faceva parte di una compagnia itinerante insieme ad altri due interpreti, Girolamo Medici e Anselmo Marconi. Gli altri cantanti furono i coristi della Cappella Marciana.\nTrama.\nL'argomento, tratto dalla mitologia greca, racconta l'episodio della liberazione di Andromeda ad opera di Perseo e il racconto si svolge attraverso le apparizioni di diverse divinit\u00e0 che narrano gli eventi: compaiono in successione Aurora, Giunone, Mercurio, Nettuno, e di nuovo Giunone insieme a Giove, seduti in trono. Infine il salvataggio si svolge nell'ultima scena del terzo atto.\nAlla fine di ogni atto lo spettacolo \u00e8 arricchito da balli e brani strumentali e si chiude con la celebrazione dell'incontro dei due protagonisti."}
{"id": "1916248", "revid": "729019", "url": "https://it.wikipedia.org/wiki?curid=1916248", "title": "Westland Dragonfly", "text": "Il Westland WS-51 Dragonfly era un elicottero utility prodotto dall'azienda britannica Westland Aircraft su licenza della statunitense Sikorsky nella seconda parte degli anni quaranta.\nStoria.\nSviluppo.\nNel dicembre nel 1946 la ditta inglese sigl\u00f2 un accordo con la Sikorsky che gli permetteva di produrre una versione leggermente modificata del Sikorsky H-5 da produrre in Gran Bretagna. Come gli apparecchi prodotti negli Stati Uniti anche le prime versioni inglesi disponevano di un motore a pistoni Alvis Leonides da 500 hp che fu poi successivamente sostituito da un motore a pistoni della Pratt &amp; Whitney.\nIl Westland Dragonfly fu quindi il primo elicottero costruito in Inghilterra ad entrare in servizio con le forze armate britaniche. Il 5 ottobre 1948 si alz\u00f2 in volo il primo elicottero costruito negli stabilimenti inglesi. L'apparecchio che faceva parte del lotto A ricevette un motore a pistoni Alvis Leonides 521/1 da 500\u00a0hp mentre i velivoli costruiti nel lotto B ricevettero un motore R-985-B4 Wasp Junior da 450\u00a0hp della Pratt &amp; Whitney. Il Westland Dragonfly fece infine da base progettuale per il Westland Widgeon, che riutilizz\u00f2 molte delle soluzioni tecniche del Dragonfly.\nImpiego operativo.\nIl Dragonfly prese servizio con la Royal Navy nel soccorso marittimo e successivamente un'aliquota di velivoli fu anche utilizzata dalla Royal Air Force. L'apparecchio rimase in servizio fino agli anni cinquanta quando fu sostituito dal Westland Whirlwind.\nEsemplari attualmente esistenti.\nSono ancora numerosi gli esemplari esistenti nel mondo, alcuni ancora in condizioni di volo. Questa una breve lista degli esemplari esposti in strutture museali:"}
{"id": "1916250", "revid": "666668", "url": "https://it.wikipedia.org/wiki?curid=1916250", "title": "Isola di Montagu", "text": ""}
{"id": "1916261", "revid": "599013", "url": "https://it.wikipedia.org/wiki?curid=1916261", "title": "Aleksej Nemov", "text": "Con dodici medaglie conquistate ai Giochi olimpici estivi, \u00e8 uno degli sportivi con il maggior numero di medaglie olimpiche.\nBiografia.\nNato a Bara\u0161evo, si allen\u00f2 al Centro Krugloe Ozero e, a 14 anni, entr\u00f2 nella squadra dell'Unione Sovietica allenato da Evgenyj Nikolko.\nAi Giochi olimpici di e fu l'atleta che vinse il maggior numero di medaglie, 6 per edizione, per un totale di 12 medaglie; in entrambe ottenne la stessa ripartizione di 2 ori, 1 argento, 3 bronzi. In particolare, nel 1996 ottenne il secondo posto nel concorso generale, e nel 2000 lo vinse.\nAd , dopo la sua performance alla sbarra valutata 9.725, il pubblico fischi\u00f2 contro la giuria ritenendo un basso voto quello ottenuto, successivamente fu corretto in 9.762 e Nemov, gi\u00e0 fuori dalla corsa per una medaglia, convinse il pubblico a fermare le proteste."}
{"id": "1916262", "revid": "255167", "url": "https://it.wikipedia.org/wiki?curid=1916262", "title": "Isola di Cook (Sandwich meridionali)", "text": ""}
{"id": "1916273", "revid": "1442080", "url": "https://it.wikipedia.org/wiki?curid=1916273", "title": "Friedrich Koncilia", "text": "Carriera.\nDebutt\u00f2 come portiere professionista nel 1965, a 17 anni, nelle file dell'Austria Klagenfurt. Pass\u00f2 poi al Wattens e nel 1971, in seguito allo \"Spielgemeinschaft\" con il Wacker Innsbruck, al SSW Innsbruck dove rimase per otto anni, vincendo 4 campionati, 3 Coppe d'Austria e 2 Coppe Mitropa.\nGi\u00e0 il 27 settembre 1970, a Budapest, debutt\u00f2 anche in Nazionale in occasione dell'incontro amichevole contro l'Ungheria, pareggiato 1-1. In Nazionale continu\u00f2 ad occupare il posto di portiere titolare fino al 1985, e disput\u00f2 gli incontri dei Mondiali di Argentina 1978 e Spagna 1982.\nDopo una breve parentesi all'estero, nella formazione belga dell'Anderlecht nel 1979, nel 1980 pass\u00f2 all'Austria Vienna, dove conquist\u00f2 altri 4 campionati e 3 Coppe d'Austria.\nDopo il ritiro, avvenuto nel 1985, intraprese la carriera di dirigente sportivo, sempre per l'Austria Vienna e di allenatore nelle serie minori del campionato austriaco."}
{"id": "1916274", "revid": "767487", "url": "https://it.wikipedia.org/wiki?curid=1916274", "title": "Ceselli", "text": "Ceselli \u00e8 una frazione del comune di Scheggino, in provincia di Perugia, situata a 3\u00a0km dal capoluogo e ad un'altitudine di 317 .\nSecondo i dati del censimento del 2001, gli abitanti sono 127.\nGi\u00e0 comune autonomo, fu accorpato nel 1875 dall'attuale comune."}
{"id": "1916295", "revid": "135224", "url": "https://it.wikipedia.org/wiki?curid=1916295", "title": "Nicaragua (lago)", "text": ""}
{"id": "1916307", "revid": "1543377", "url": "https://it.wikipedia.org/wiki?curid=1916307", "title": "Discografia dei Velvet Revolver", "text": ""}
{"id": "1916315", "revid": "1486428", "url": "https://it.wikipedia.org/wiki?curid=1916315", "title": "Montesanto (Sellano)", "text": "Montesanto \u00e8 una frazione del comune di Sellano, in provincia di Perugia, situata a 8\u00a0km dal capoluogo e ad un'altitudine di 743 .\nSecondo i dati del censimento del 2001, gli abitanti sono 11. \nStoria.\nGi\u00e0 comune autonomo, denominato fino al 1863 Montesanto, durante il 1863 Montesanto Viezi e quindi Montesanto Vigi, fu accorpato nel 1879 dall'attuale comune."}
{"id": "1916317", "revid": "196390", "url": "https://it.wikipedia.org/wiki?curid=1916317", "title": "Batman - Il Cavaliere di Gotham", "text": ""}
{"id": "1916318", "revid": "63756", "url": "https://it.wikipedia.org/wiki?curid=1916318", "title": "Scanf", "text": "La funzione codice_1 viene implementata in diversi linguaggi di programmazione.\nHa origine dal linguaggio C dove \u00e8 inclusa nella libreria codice_2 ed ha il seguente prototipo:\nint scanf(const char *format, ...)\nLa funzione codice_1 legge dei caratteri dal canale standard di input (stdin), li converte secondo le specifiche di formattazione fornite dall'argomento codice_4 e memorizza i valori ottenuti negli argomenti seguenti.\nUn esempio in C\n/* Libreria standard per l'I/O */\nint main() {\n int n;\n printf(\"Inserisci il valore di N: \");\n scanf(\"%d\", &amp;n);\n printf(\"N al quadrato \u00e8 uguale a %d\\n\", n*n);\n return 0; \nNell'esempio proposto viene richiesto all'utente un numero intero e viene calcolato il quadrato di tale numero.\nLa funzione codice_1 ha lo scopo di rilevare quanto immesso dall'utente tramite la tastiera, convertirlo in un numero intero e memorizzarne il risultato nella variabile codice_6.\nLa stringa di formattazione deve essere costituita da un carattere '%' seguito da uno degli specificatori elencati:\nc Carattere\nd Numero intero \nf Numero reale\ns Stringa (array di caratteri e, pertanto, un puntatore che nella scanf non ha bisogno di '&amp;')\np Indirizzo di memoria"}
{"id": "1916320", "revid": "287204", "url": "https://it.wikipedia.org/wiki?curid=1916320", "title": "L'erede del Beato", "text": "L'erede del Beato \u00e8 un romanzo di Angelo Fiore.\nL'erede del Beato \u00e8 l'ultimo e pi\u00f9 complesso romanzo di Angelo Fiore. Il libro narra di Andrea Bernava e del figlio Pietro e copre un arco di tempo che va dalla epoca guglielmina, fino agli anni dell'occupazione alleata in Sicilia. Ruota intorno alla vicenda di una presunta eredit\u00e0 di un avo di famiglia, il Beato di cui parla il titolo. La vicenda prende ben presto un valore metaforico: questa ambizione (l'eredit\u00e0) imprigioner\u00e0 per sempre l'esistenza dei Bernava, allontanandoli di fatto dal realizzare le loro potenzialit\u00e0. A questo tema se ne aggiungono molti altri, tra cui quella del figlio schiacciato dal padre che vede in lui la realizzazione dei suoi propositi irrealizzati."}
{"id": "1916322", "revid": "38120", "url": "https://it.wikipedia.org/wiki?curid=1916322", "title": "Batman - cavaliere della notte", "text": ""}
{"id": "1916326", "revid": "6923", "url": "https://it.wikipedia.org/wiki?curid=1916326", "title": "Isole Candlemas", "text": "Le Isole Candlemas (in italiano: Isole della Candelora; spagnolo: Islas Candelaria) sono un gruppo di isole che formano parte dell'arcipelago delle Sandwich Australi. Le Candlemas, situate nella parte settentrionale dell'arcipelago (a sud-est dell'Isola di Visokoi), sono composte dall'Isola Candlemas, dall'Isola Vindication e da numerosi altri scogli.\nLe isole Candlemas furono scoperte il 2 febbraio 1775, grazie ad una spedizione britannica condotta da James Cook, che le nomin\u00f2 cos\u00ec in onore della festivit\u00e0 ricorrente il giorno della loro scoperta."}
{"id": "1916327", "revid": "547034", "url": "https://it.wikipedia.org/wiki?curid=1916327", "title": "Sofia Luisa di W\u00fcrttemberg", "text": "Venne data in sposa a Cristiano Ernesto di Brandeburgo-Bayreuth, margravio di Brandeburgo-Bayreuth dal 1655 al 1712 e vedovo l'anno prima di Erdmute Sofia di Sassonia; le nozze vennero celebrate a Stoccarda l'8 febbraio 1671.\nSofia Luisa diede al marito sei figli:\nMor\u00ec il 3 ottobre 1702 e venne sepolta a Bayreuth. Suo marito si rispos\u00f2 l'anno dopo con Elisabetta Sofia di Brandeburgo da cui non ebbe altri figli. Tra i figli sopravvissuti, Giorgio Guglielmo sarebbe divenuto margravio alla morte del padre nel 1712 mentre Cristina Eberardina venne data in sposa nel 1693 a Federico Augusto I di Sassonia, re di Polonia."}
{"id": "1916329", "revid": "123727755", "url": "https://it.wikipedia.org/wiki?curid=1916329", "title": "Teatro del Giglio", "text": "Il teatro comunale del Giglio \u00e8 un teatro storico della citt\u00e0 di Lucca situato in Piazza del Giglio. Di origini seicentesche ebbe in precedenza i nomi di teatro Pubblico e teatro Nazionale. Solo dopo il 1817, in onore della dinastia dei Borbone, il cui stemma riporta tre gigli d'oro, ebbe il nome attuale. Il teatro del Giglio \u00e8 uno dei pi\u00f9 antichi teatri pubblici d'Italia.\nStoria.\nIl teatro del Giglio fu edificato come teatro pubblico alla met\u00e0 del XVII secolo, quando in citt\u00e0 erano operanti i teatri di corte dei grandi palazzi nobiliari. Le uniche sale cittadine attive a quell'epoca erano la sala del palazzo Pretorio, chiamata sala del Podest\u00e0, e la sala del palazzo De' Borghi. L'espandersi dell'arte del teatro indusse il Consiglio della Repubblica lucchese a promuovere il 19 agosto 1672 la progettazione di un nuovo teatro da edificare sul sito dell'antico - e ormai soppresso - convento dei gesuati, situato presso la chiesa di San Girolamo.\nPoco pi\u00f9 di due anni dopo, il 14 gennaio 1675 la nuova struttura venne inaugurata con il nome di \"teatro Pubblico\". Organizzato su tre ordini di palchi e con due accessi, l'edificio era stato progettato da Francesco Buonamici e realizzato dall'architetto Maria Giovanni Padreddio.\nPer l'inaugurazione vennero allestite due rappresentazioni d'opera: l\"'Attila in Capua\" di Niccol\u00f2 Berengani e il \"Seiano\" di Niccol\u00f2 Minato.\nPrima che il teatro andasse a fuoco, il 16 febbraio 1688, vennero allestite con una certa regolarit\u00e0 due stagioni liriche annuali, una in autunno (per le festivit\u00e0 della Santa Croce) ed una in coincidenza con il periodo del carnevale. La struttura, dopo il rovinoso incendio che la distrusse completamente, venne riedificata nel 1692 sulla base del progetto originario con l'aggiunta di affreschi al soffitto di Angelo Livoratti ed un nuovo palcoscenico disegnato da Silvano Barbati.\nSettecento e Ottocento.\nTra il 1754 e il 1799, anno della caduta della Repubblica, il teatro ebbe momenti di grande fama ed importanza all'interno della vita cittadina, tanto da essere affidato ad una speciale istituzione chiamata \"Cura sopra il Teatro\". Con la caduta della Repubblica la fama del teatro Pubblico fu eclissata da quella di un nuovo teatro privato, il teatro Castiglioncelli, situato in via del Moro, e da quella di altri teatri, come il teatro Pantera, dell'Accademia dei Collegiali, in via Fillungo, e il teatro Goldoni.\nFu decisa cos\u00ec l'edificazione di una nuova struttura, di propriet\u00e0 dello Stato, la cui costruzione affidata all'architetto Giovanni Lazzarini e all'ingegnere Lorenzo Nottolini inizi\u00f2 nel 1817 per terminare nel 1819. Il nome teatro del Giglio venne scelto da Maria Luisa di Borbone, sovrana di Lucca, che lo prefer\u00ec a quelli prospettati di teatro San Luigi e teatro Alfieri.\nIl primo grande successo, il teatro lo registr\u00f2 nel 1831, con la messa in scena del \"Guglielmo Tell\" di Gioachino Rossini, che fu diretto per l'occasione da Niccol\u00f2 Paganini.\nIl Giglio ha avuto il momento di massimo fulgore nel pieno del XIX secolo, quando vi si esibirono i cantanti pi\u00f9 in voga dell'epoca, come i tenori Nicola Tacchinardi e Gilbert Duprez e la celebre Maria Malibran. Pi\u00f9 tardi, lo stesso Puccini vi cur\u00f2 personalmente la messa in scena di alcune sue opere, tra cui l'\"Edgar\", nel settembre 1891. Da ricordare, nel settembre del 1892, la ripresa della Wally di Catalani diretta da Arturo Toscanini.\nDomenico Cortopassi vi diresse la \"Tosca\" e la sua nuova opera lirica \"Santa Poesia\" nel 1912.\nI restauri novecenteschi.\nIl teatro sub\u00ec modifiche e restauri nel 1911 prima di essere chiuso per l'esplosione della prima guerra mondiale, quando fu usato come deposito militare. Servito come sede di adunate speciali durante il fascismo, fu sottoposto nel 1957 a lavori per ampliare i posti a sedere di quattrocento unit\u00e0.\nFra il 1907 ed il 1938 l'edificio del teatro fungeva da caratteristica quinta scenica rispetto ai convogli tranviari che prestavano servizio sulle linee Lucca-Maggiano e Lucca-Monsummano, le quali proprio in piazza del Giglio avevano il capolinea comune.\nL'ultima serie di lavori, che ha costretto ad una chiusura forzata di sette mesi, risale al 1983 ed ha riguardato la messa in sicurezza in base alle norme di legge.\nIl periodo attuale.\nIl teatro ospita annualmente una stagione di opera lirica (che ha inizio abitualmente nel mese di settembre), una stagione di teatro di prosa, una stagione di danza ed una stagione di musica sinfonica. Organizza inoltre attivit\u00e0 di formazione che prevedono iniziative varie e laboratori rivolti al mondo della scuola, con l'allestimento di spettacoli per la sezione \"Teatro ragazzi\".\nLa societ\u00e0 di gestione collabora con il Centro Studi intitolato a Giacomo Puccini, dedicato alla realizzazione del Progetto Puccini promosso dal Comune di Lucca.\nLa compagnia stabile \u00e8 la Compagnia del Teatro Del Carretto.\nAnnessa al teatro e all'Auditorium del vecchio convento della chiesa di San Girolamo \u00e8 la biblioteca dotata di un fondo librario di circa 4000 volumi e di una videoteca con le registrazioni degli spettacoli a partire dal 1985, anno in cui la struttura ha ricevuto il riconoscimento di \"Teatro di tradizione\"."}
{"id": "1916330", "revid": "400694", "url": "https://it.wikipedia.org/wiki?curid=1916330", "title": "Mi ami?", "text": ""}
{"id": "1916332", "revid": "1833487", "url": "https://it.wikipedia.org/wiki?curid=1916332", "title": "Piedipaterno", "text": " \nPiedipaterno \u00e8 una frazione del comune di Vallo di Nera, in provincia di Perugia, ed \u00e8 sede della casa comunale. \u00c8 situata a 3\u00a0km da Vallo di Nera, il centro che d\u00e0 il nome al comune, e a un'altitudine di 333 .\nSecondo i dati del censimento del 2001, gli abitanti sono 117. \nSorto come il borgo di Paterno, fu per brevissimo tempo comune autonomo, denominato fino al 1880 Meggiano e quindi Piedipaterno sul Nera, fu accorpato nel 1881 all'attuale comune di Vallo di Nera.\nTra i monumenti da visitare: la chiesa di San Sebastiano Martire, la chiesa della Madonna delle Grazie, la chiesa dell'Eremita poco distante dal centro abitato, la torre medievale che sorge sulla rupe di Paterno. A ridosso del paese scorre il fiume Nera e passa il tracciato della ex Ferrovia Spoleto-Norcia, molto frequentata da escursionisti e ciclisti. \nDi sicuro interesse la presenza di aziende produttrici di trote e di tartufo, che possono essere acquistati direttamente sul posto negli appositi punti-vendita.\nInfrastrutture e trasporti.\nFerrovie.\nDal 1926 al 1968 Piedipaterno (insieme al comune di Vallo di Nera) fu servita (tramite l'omonima stazione) dalla ferrovia Spoleto-Norcia, una linea a scartamento ridotto che collegava Spoleto con Norcia, che rimase in esercizio dal 1\u00ba novembre 1926 al 31 luglio 1968, quando fu soppressa. Le tracce della ferrovia sono quasi tutte conservate, il sedime \u00e8 stato convertito in una pista ciclabile."}
{"id": "1916335", "revid": "400694", "url": "https://it.wikipedia.org/wiki?curid=1916335", "title": "Spara Jurij", "text": ""}
{"id": "1916338", "revid": "255167", "url": "https://it.wikipedia.org/wiki?curid=1916338", "title": "Isole di Candlemas", "text": ""}
{"id": "1916339", "revid": "767487", "url": "https://it.wikipedia.org/wiki?curid=1916339", "title": "Ian Ross", "text": ""}
{"id": "1916341", "revid": "71433", "url": "https://it.wikipedia.org/wiki?curid=1916341", "title": "Film indipendenti", "text": ""}
{"id": "1916344", "revid": "599013", "url": "https://it.wikipedia.org/wiki?curid=1916344", "title": "Alan Deakin", "text": ""}
{"id": "1916345", "revid": "1745361", "url": "https://it.wikipedia.org/wiki?curid=1916345", "title": "Un disco per l'estate 1965", "text": "La seconda edizione di Un disco per l'estate venne organizzata dalla Rai nel 1965.\nLa manifestazione.\nRispetto alla prima edizione, il numero delle canzoni fu ampliato a 44, e venne inserito nel regolamento il limite di iscrizione di tre canzoni al massimo per casa discografica (limite che, comunque, anche l'anno precedente era di fatto presente); fu inoltre aumentato a 20 il numero di canzoni che potevano superare la prima fase.\nLa manifestazione inizia alla radio il 20 aprile con tre appuntamenti quotidiani (esclusa la domenica).\nInoltre, le 44 canzoni vengono proposte in tre passerelle televisive in onda tra il 21 maggio e i primi di giugno, presentate da Renato Tagliani e Nunzio Filogamo.\nDal 17 al 19 giugno, si svolge a Saint Vincent la fase finale di Un disco per l'estate 1965, in onda in diretta alla radio e in televisione per la regia di Vittorio Brignole. \nI presentatori sono Mike Bongiorno e Renata Mauro, coadiuvati da Rosanna Vaudetti.\nLe 20 canzoni semifinaliste sono presentate nelle prime due serate e cinque per ogni serata sono promosse alla finale di sabato 19 giugno.\nTra i cantanti bocciati nella prima fase vi furono anche nomi molto noti, come Domenico Modugno, Iva Zanicchi (reduce dal successo di \"Come ti vorrei\"), Peppino Di Capri e Pino Donaggio; un giovane cantautore milanese, Memo Remigi, pur essendo eliminato ottenne un buon successo di vendite con \"Innamorati a Milano\", che divenne nel corso del tempo un classico della canzone italiana.\nTra le canzoni presentate, quella che riscosse il maggiore successo di vendita fu \"Il mondo\" che per\u00f2, interpretata da Jimmy Fontana, nella classifica finale, si classific\u00f2 solo al quinto posto; altri notevoli successi furono \"Andiamo a mietere il grano\", \"I tuoi occhi verdi\" e la canzone vincitrice, \"Tu sei quello\"."}
{"id": "1916347", "revid": "547034", "url": "https://it.wikipedia.org/wiki?curid=1916347", "title": "George Cummings", "text": ""}
{"id": "1916349", "revid": "767487", "url": "https://it.wikipedia.org/wiki?curid=1916349", "title": "Tom Griffiths", "text": "Carriera.\n\u00c8 stato il capitano dell'Aston Villa dal 1936 al 1937."}
{"id": "1916350", "revid": "767487", "url": "https://it.wikipedia.org/wiki?curid=1916350", "title": "Alec Talbot", "text": "\u00c8 stato il capitano dell'Aston Villa dal 1933 al 1934."}
{"id": "1916351", "revid": "599013", "url": "https://it.wikipedia.org/wiki?curid=1916351", "title": "Frank Moss (1895)", "text": "Carriera.\n\u00c8 stato il capitano dell' dal 1921 al 1927."}
{"id": "1916355", "revid": "84604", "url": "https://it.wikipedia.org/wiki?curid=1916355", "title": "Vattacicirchie", "text": "Il vattacicirchie (chiamato a seconda delle zone anche \"vurra vurra\" e \"battafoco\") \u00e8 uno strumento musicale a percussione della tradizione popolare abruzzese, composto da un cilindro e da un bastone detto \"mazza vattante\".\nEtimologia.\nL'origine del termine deriva dalle parole \"vattere\" (battere) e \"cicirchie\", riferita alla mondatura del legume noto come cicerchia, simile al cece."}
{"id": "1916358", "revid": "1543377", "url": "https://it.wikipedia.org/wiki?curid=1916358", "title": "Rolls-Royce V-8", "text": "La V-8. \u00e8 un'autovettura prodotta dalla Rolls-Royce nel 1905.\nContesto.\nFu lanciata per competere con le vetture elettriche comunemente usate nelle citt\u00e0. Per raggiungere questo scopo furono studiate autovetture con motori il pi\u00f9 possibili silenziosi, con le vibrazioni ridotte al minimo e con gas di scarico il pi\u00f9 possibile prive di fumo. Il motore fu montato sotto l'auto per dare l'idea di una vettura di tipo brougham, tipologia di auto usato all'epoca per la costruzione delle vetture elettriche. Con questa soluzione tecnica, l'auto voluta da Claude Johnson, socio di Charles Rolls, era poco sviluppata in altezza. Il cambio era a tre velocit\u00e0.\nPer raggiungere l'obbiettivo Henry Royce progett\u00f2 un motore V8 a 90\u00b0 con valvole laterali e cilindrata di 3.535 cm\u00b3. Per ridurre l'emissione di fumo fu studiato un impianto di lubrificazione a pressione al posto del comune sistema a spruzzo, e la potenza fu limitata per ridurre l'attrito tra cilindri e pistoni.\nFurono proposti due modelli, la \"Landaulet par Excellence\" per conquistare fette di mercato dei veicoli elettrici e la \"Legalimit\", studiata per non superare i limiti di velocit\u00e0 del Regno Unito, che era di 32\u00a0km/h. Il passo era per versione \"Landaulet par Excellence\" 2286\u00a0mm e per la \"Legalimit\" 2692\u00a0mm. Il motore della \"Legalimit\" era montato anteriormente la vettura ma con cofano ribassato.\nLe tre vetture vendute furono impiegate in stabilimenti industriali (come il modello \"Legalimit\" n\u00b0 di telaio 40518 venduta a Alfred Hamsworth) oppure nelle visite di clienti delle fabbriche stesse. Charles Rolls ordin\u00f2 nel 1906 tre telai per la costruzione di nuovi modelli ma l'iniziativa non ebbe seguito.\nLa vettura non ebbe successo, ma molti spunti furono impiegati per lo sviluppo dei motori installati sulle vetture seguenti, soprattutto per gli esemplari Rolls-Royce che montavano il 6 cilindri.\nLa V-8 \u00e8 stata l'unica vettura Rolls-Royce di cui non \u00e8 sopravvissuto nessun esemplare."}
{"id": "1916364", "revid": "6923", "url": "https://it.wikipedia.org/wiki?curid=1916364", "title": "Isole Traversay", "text": "Le Isole Traversay sono un arcipelago di tre isole (Isola di Zavodovski, Isola di Leskov e Isola di Visokoi) posto a nord delle Isole Sandwich Australi.\nL'arcipelago fu scoperto nel 1819 da una spedizione russa condotta da Bellingshausen, che le denomin\u00f2 in onore di Jean-Baptiste Prevost de Sansac, marchese di Traversay (1754\u20131831), un ufficiale marittimo francese che si un\u00ec alla Marina russa nel 1791, su richiesta dell'ammiraglio Karl Heinrich di Nassau-Siegen. Lui fu ministro degli affari navali a San Pietroburgo, 1809-28, e capo promotore della spedizione antartica di Bellingshausen. Il nome fu precedentemente traslitterato in Traverse perch\u00e9 si credeva erroneamente che l'uomo commemorato fosse un russo."}
{"id": "1916367", "revid": "712828", "url": "https://it.wikipedia.org/wiki?curid=1916367", "title": "Ralph Cifaretto", "text": "Ralph Cifaretto, interpretato da Joe Pantoliano, \u00e8 uno dei personaggi della serie televisiva \"I Soprano\".Nonostante la sua partecipazione allo show sia limitata alla terza e quarta stagione, Ralph Cifaretto \u00e8 stato al centro della complessa struttura narrativa della serie fino ad essere uno dei personaggi principali.\nBiografia.\nCresciuto nel New Jersey con gli altri affiliati della Famiglia DiMeo Tony Soprano, Silvio Dante e Jackie Aprile, Sr., Ralph non ebbe una carriera veloce come gli altri membri, per non aver partecipato al colpo alla bisca clandestina di Michele \"Feech\" La Manna che, di fatto, apr\u00ec le porte dell'organizzazione ai nuovi mafiosi (come raccontato dallo stesso Ralph).\nPrima di tornare nel Jersey nel 2000, ha trascorso molto tempo a Miami, dove \u00e8 anche diventato schiavo della cocaina; il suo ritorno segue la scomparsa del capo degli Aprile, Richie.\nTornato all'interno della Famiglia DiMeo, Ralph entra subito in conflitto col boss Tony per il suo carattere violento e poco incline al dialogo: rivendica subito un posto di comando e trasgredisce a diversi ordini di Tony, agendo di testa sua.\nInizia anche diverse relazioni: prima con la vedova di Jackie Aprile Sr., Rosalie, lasciata dopo poco per la sorella di Tony, Janice.\nIl punto di rottura con Tony avviene con il massacro di Tracee, una giovane spogliarellista del Bada Bing che Ralph aveva preso come amante e da cui aspettava un figlio: accortosi dell'accaduto, Tony si scaglia su Ralph come una furia e solo l'intervento di Silvio e degli altri uomini della banda evita l'uccisione di Ralph.\nDa l\u00ec in poi, i rapporti \"professionali\" tra i due diventano gelidi: Ralph si reca spesso dai Lupertazzi perch\u00e9 intercedano con Tony, che gli conceder\u00e0 la promozione solo dopo l'accidentale morte di Gigi Cestone.\nRalph viene anche incaricato da Tony di decidere la sorte di Jackie Aprile Jr. (ep. 39), suo figliastro all'epoca della relazione con Rosalie: Ralph decider\u00e0 per la sua eliminazione, che avviene per mano di Vito, uno dei suoi uomini di fiducia.\nAll'inizio della stagione 4, una battuta di Ralph sulla mole della moglie di Johnny Sack, Ginny Sacramoni, crea un conflitto tra i Lupertazzi e i DiMeo: Ralph scampa, a sua insaputa, a un attentato ai suoi danni. La sua sorte \u00e8 solo rimandata: quando Tony scopre casualmente che Ralph \u00e8 un masochista i rapporti fra i due peggiorano ulteriormente. La goccia che fa traboccare il vaso \u00e8 la morte del cavallo di corsa di Tony, Pie-O-My, probabilmente ucciso da Ralph per intascare l'assicurazione. Quando Tony si reca a casa di Ralph (ep. 48) lo trova fuori di s\u00e9 per un incidente occorso a suo figlio e tra i due scoppia una violenta colluttazione: Tony uccide Ralph e poi chiama Chris perch\u00e9 ne occulti il cadavere. Chris, che a stento si regge in piedi, si presenta drogato all'appuntamento: i due riescono faticosamente a nascondere il corpo, dopo averlo fatto a pezzi nella vasca da bagno, ma Tony non perdoner\u00e0 mai al nipote il suo atteggiamento e la morte di Ralph Cifaretto sar\u00e0 sempre un fardello che peser\u00e0 sui rapporti tra i due: \u00e8 uno dei motivi per cui Tony, nella stagione 6, prender\u00e0 le sue drastiche decisioni sulla sorte di Chris.\nApparizioni dopo la morte.\nAppare in sogno a Tony nell'episodio 63, \"Sogni angoscianti\".\nOmicidi commessi da Ralph Cifaretto.\nPur non essendo l'esecutore materiale, Ralph \u00e8 il mandante dell'uccisione di Jackie Aprile Jr.."}
{"id": "1916368", "revid": "287204", "url": "https://it.wikipedia.org/wiki?curid=1916368", "title": "Daporijo", "text": " \nDaporijo (o Daporizo) \u00e8 una suddivisione dell'India, classificata come \"census town\", di 15.468 abitanti, capoluogo del distretto dell'Alto Subansiri, nello stato federato dell'Arunachal Pradesh. \nGeografia fisica.\nLa citt\u00e0 \u00e8 situata a 27\u00b0 59' 10 N e 94\u00b0 13' 18 E.\nSociet\u00e0.\nEvoluzione demografica.\nAl censimento del 2011 la popolazione di Daporijo assommava a 15.468 persone, delle quali 6.918 maschi e 6.487 femmine. I bambini di et\u00e0 inferiore o uguale ai sei anni assommavano a 1.805."}
{"id": "1916373", "revid": "255167", "url": "https://it.wikipedia.org/wiki?curid=1916373", "title": "Isole di Traversay", "text": ""}
{"id": "1916376", "revid": "287204", "url": "https://it.wikipedia.org/wiki?curid=1916376", "title": "Deomali", "text": " \nDeomali \u00e8 una suddivisione dell'India, classificata come \"census town\", situata nel distretto di Tirap, nello stato federato dell'Arunachal Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 27\u00b0 09' 31 N e 95\u00b0 28' 41 E.\nSociet\u00e0.\nEvoluzione demografica.\nAl censimento del 2011 la popolazione di Deomali assommava a 6.648 persone, delle quali 3.393 maschi e 3.255 femmine. I bambini di et\u00e0 inferiore o uguale ai sei anni assommavano a 811."}
{"id": "1916385", "revid": "287204", "url": "https://it.wikipedia.org/wiki?curid=1916385", "title": "Jairampur", "text": "Jairampur \u00e8 una suddivisione dell'India, classificata come \"census town\", situata nel distretto di Changlang, nello stato federato dell'Arunachal Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 27\u00b0 20' 07 N e 96\u00b0 00' 49 E.\nSociet\u00e0.\nEvoluzione demografica.\nAl censimento del 2011 la popolazione di Jairampur assommava a 7 151 persone, delle quali 4 220 maschi e 2 931 femmine. I bambini di et\u00e0 inferiore o uguale ai sei anni assommavano a 822."}
{"id": "1916388", "revid": "1458600", "url": "https://it.wikipedia.org/wiki?curid=1916388", "title": "Mariella Burani", "text": "Il gruppo Mariella Burani \u00e8 stata un'azienda di abbigliamento, gioielleria e orologeria. Fondata nel 1960, da piccola realt\u00e0 locale si \u00e8 trasformata in una societ\u00e0 per azioni quotata alla borse di Milano e Londra. Nel febbraio 2010 \u00e8 stato dichiarato il fallimento del gruppo.\nStoria.\nFondazione.\nNel 1960 Walter Burani assieme alla moglie Mariella fondano la Selene, azienda che si occupa di produzione e distribuzione di abbigliamento per bambini.\nNegli anni '80, dopo aver fatto esperienza con il pr\u00eat-\u00e0-porter per donna dalla met\u00e0 degli anni '70, comincia ad esportare all'estero e a segmentare il mercato con l'inserimento di altre linee e l'apertura di negozi monomarca.\nLicenze di produzione e distribuzione.\nFra le prime aziende a capire l'importanza delle licenze, stipula alla fine degli anni '80 con Valentino un accordo di produzione e distribuzione per le collezioni \"Carisma\" e \"Carisma Rouge\".\nQuesta strategia viene perseguita anche negli anni '90: infatti l'azienda diventa licenziataria per il marchio Gai Mattiolo, segue Calvin Klein collezione donna. In questi anni inoltre continua l'apertura di punti vendita monomarca e prosegue l'espansione a livello internazionale.\nQuotazione in Borsa ed espansione del Gruppo.\nNel luglio del 2000, viene annunciato l'ingresso nel listino STAR alla Borsa di Milano. Le azioni vengono vendute a 7 euro l'una il 13 e 14 luglio 2000.\nDal 2000 al 2007 sono anni di acquisizioni e aperture di nuovi punti vendita monomarca.\nVengono acquisite diverse aziende del settore della pelletteria, tra le quali Braccialini e Baldinini, Coccinelle, lo scopo \u00e8 coprire aree geografiche diverse, oltre ad offrire una gamma di prodotto che si avvale della fantasia e del know-how delle migliori aziende del made in Italy.\nPer espandere la divisione leathers-goods viene fondata e quotata in borsa nel 2006 Antichi pellettieri alla quale fanno riferimento le aziende acquisite in questi anni; le azioni vengono offerte a 7,7 euro l'una.\nDal 2006 vengono fatti i primi passi per entrare in un settore molto importante della moda, l'oreficeria. La prima acquisizione \u00e8 Facco Corporation (51%), alla quale seguono l'acquisizione di Rosato (50%), Valente, e Calgaro.\nNel 2007 viene siglata una joint-venture con Damas, leader internazionale nella distribuzione di gioielleria.\nNel luglio 2007 le azioni arrivano a valere 27,19 euro l'una.\nCrisi e fallimento.\nDall'estate 2008, il valore delle azioni Mariella Burani continua a diminuire drasticamente; il 28 agosto 2009 vengono scambiate a 2,522 euro l'una. Il 31 agosto la Borsa italiana comunica la sospensione a tempo indeterminato delle azioni ordinarie Mariella Burani F. G. dalle negoziazioni..\nL'11 gennaio 2010 la procura di Milano ha depositato una richiesta di fallimento per Mariella Burani.\nL'11 febbraio il Tribunale di Milano ha dichiarato il fallimento della Burani Designer Holding. I giudici, che hanno quindi stabilito la competenza territoriale del procedimento nel capoluogo lombardo, nella sentenza sostengono che non esistono \"le condizioni minime per una operazione di salvataggio\" della controllata, per via indiretta, Mariella Burani Fashion Group. La sentenza ha inoltre nominato quale curatore fallimentare Diego Moscato.\nIl 26 febbraio 2010 si \u00e8 dimesso l'intero consiglio di amministrazione di Mariella Burani Fashion Group.\nIl 28 luglio 2010 la guardia di finanza di Reggio Emilia ha arrestato Walter Burani e il figlio Giovanni con l'accusa di bancarotta fraudolenta. Al padre Walter sono stati concessi gli arresti domiciliari mentre il figlio Giovanni \u00e8 stato condotto a San Vittore. Il 26 settembre anche a Giovanni Burani sono concessi gli arresti domiciliari."}
{"id": "1916390", "revid": "647919", "url": "https://it.wikipedia.org/wiki?curid=1916390", "title": "Camel-Case", "text": ""}
{"id": "1916391", "revid": "438678", "url": "https://it.wikipedia.org/wiki?curid=1916391", "title": "Piedipaterno sul Nera", "text": ""}
{"id": "1916401", "revid": "884077", "url": "https://it.wikipedia.org/wiki?curid=1916401", "title": "Italia ai Giochi della XXIX Olimpiade", "text": "LItalia ha partecipato ai Giochi olimpici di Pechino dall'8 al 24 agosto 2008. Con 27 medaglie e 8 ori l'Italia ha concluso nona del medagliere.\nGli atleti della delegazione italiana sono stati 347, 215 uomini e 132 donne. Alla cerimonia di apertura il portabandiera \u00e8 stato Antonio Rossi, Clemente Russo \u00e8 stato quello della cerimonia di chiusura.\nBadminton.\nFemminile\nCalcio.\nMaschile.\nRosa.\n\"Allenatore\": Pierluigi Casiraghi.\nCanoa Kayak.\nVelocit\u00e0.\nMaschile\nFemminile\nSlalom.\nMaschile\nFemminile\nCanottaggio.\nMaschile\nFemminile\nCiclismo.\nCiclismo su strada.\nMaschile\nFemminile\nCiclismo su pista.\nVelocit\u00e0\nKeirin\nCorse a punti\nBMX.\nMaschile\nMountain Bike.\nMaschile\nFemminile\nEquitazione.\nDressage\nConcorso completo\nGinnastica.\nGinnastica artistica.\nMaschile\nFemminile\nGinnastica ritmica.\nFemminile\nTrampolino elastico.\nMaschile\nJudo.\nMaschile\nFemminile\nLotta.\nGreco-Romana\nNuoto e sport acquatici.\nNuoto.\nMaschile\nFemminile\nTuffi.\nMaschile\nFemminile\nPallanuoto.\nMaschile.\nFase a gironi\nFase finale\n\"Quarti di finale 7/12 posto\"\n\"Semifinale 7/10 posto\"\n\"Finale 9/10 posto\"\nFemminile.\nFase a gironi\nFase finale\n\"Quarti di finale\"\n\"Finale 5/6 posto\"\nPallavolo.\nBeach volley.\nMaschile\nPallavolo.\nMaschile.\nFase a gironi\nFase finale\n\"Quarti di finale\"\n\"Semifinale\"\n\"Finale 3/4 posto\"\nFemminile.\nFase a gironi\nFase finale\n\"Quarti di finale\"\nPentathlon moderno.\nMaschile\nFemminile\nScherma.\nMaschile\nFemminile\nSollevamento pesi.\nMaschile\nFemminile\nTennis.\nMaschile\nFemminile\nTennis tavolo.\nMaschile\nFemminile\nTiro a segno/volo.\nMaschile\nFemminile\nTiro con l'arco.\nMaschile\nFemminile\nTriathlon.\nMaschile\nFemminile\nVela.\nMaschile\nFemminile\nMisti"}
{"id": "1916430", "revid": "729019", "url": "https://it.wikipedia.org/wiki?curid=1916430", "title": "Aeroporto di Helsinki-Vantaa", "text": "Laeroporto di Helsinki-Vantaa (IATA: HEL, ICAO: EFHK) \u00e8 il maggior aeroporto dell'area metropolitana di Helsinki, nonch\u00e9 della Finlandia; \u00e8 situato nella citt\u00e0 di Vantaa, a 5 km dal suo centro Tikkurila, e a 20 km dal centro della capitale Helsinki; nella provincia della Finlandia meridionale. L'aeroporto \u00e8 gestito da Finavia.\nEsso \u00e8 il 31\u00b0 aeroporto europeo e il 4\u00b0 tra quelli dei paesi nordici, circa il 90% del traffico internazionale finlandese passa da questo aeroporto. Nel 2015 ha avuto circa 16,4 milioni di passeggeri, di cui 13,8 internazionali e 2.6 domestici, gestendo in media 350 partenze al giorno.\nL'aeroporto \u00e8 hub della compagnia aerea di bandiera Finnair e della sua sussidiaria Nordic Regional Airlines. L'aeroporto gestisce 40 compagnie, di cui 28 di linea e 13 charter e offre 130 destinazioni in 45 paesi, inclusi 21 voli di lungo raggio verso l'Asia e il Nord America.[8]\nTerminal.\nL'aeroporto \u00e8 dotato di due terminal, collegati sia prima sia dopo i controlli sicurezza.\nTerminal 1.\nIl terminal 1 (gate 5-15) ha 11 gate di cui 4 dotati di finger. Questo terminal venne aperto nel 1952 ed \u00e8 stato il primo costruito. Viene utilizzato dalle compagnie facenti parte di Star Alliance.\nTerminal 2.\nIl terminal 2 (gate 16-38) venne aperto nel 1969 ed \u00e8 il pi\u00f9 grande tra i due terminal; da questo terminal vengono operati tutti i voli lungo raggio. L'area dedicata ai voli extra-Schengen \u00e8 stata ampliata nel 2009 permettendo di accomodare 8 aeromobili nello stesso momento. Il terminal \u00e8 dotato complessivamente di 22 gate dotati di finger.\nDati tecnici.\nHelsinki-Vantaa ha tre piste di decollo e atterraggio; le piste sono sufficientemente lunghe da poter consentire il traffico di aeromobili di grossa taglia. \nTrasporti terrestri.\nTreno.\nNel giugno 2015 \u00e8 stata aperta la stazione ferroviaria dell'aeroporto servita dalla linee circolari I e P dei treni suburbani, con una frequenza di punta di 10 minuti. il viaggio per Helsinki centrale dura 30 minuti e costa circa 5.50 \u20ac.\ni treni I, in senso antiorario, fermano a Huopalahti, dove si pu\u00f2 cambiare per i treni verso Turku\ni treni P, in senso orario, fermano a Tikkurila, dove fermano treni per Tampere, San Pietroburgo e Mosca. \nTaxi.\nsono presenti taxi all'esterno dell'area arrivi di entrambi i terminal\nServizi.\nNegli ultimi anni nei pressi dell'aeroporto \u00e8 stato creato un parco commerciale internazionale chiamato \"Aviapolis\", per cui molte aziende hanno attivato servizi e operazioni intorno all'aeroporto."}
{"id": "1916431", "revid": "287204", "url": "https://it.wikipedia.org/wiki?curid=1916431", "title": "Khonsa", "text": " \nKhonsa (anche Khela o Horu Khunma) \u00e8 una suddivisione dell'India, classificata come \"census town\", capoluogo del distretto di Tirap, nello stato federato dell'Arunachal Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 27\u00b0 1' 0 N e 95\u00b0 34' 0 E e ha un'altitudine di 1.214 .\nSociet\u00e0.\nEvoluzione demografica.\nAl censimento del 2011 la popolazione di Khonsa assommava a 9.928 persone, delle quali 5.768 maschi e 4.160 femmine. I bambini di et\u00e0 inferiore o uguale ai sei anni assommavano a 1.119."}
{"id": "1916434", "revid": "767487", "url": "https://it.wikipedia.org/wiki?curid=1916434", "title": "Bloomfield (Michigan)", "text": "Bloomfield, conosciuta ufficialmente come The Charter Township of Bloomfield, \u00e8 un comune degli Stati Uniti d'America nella contea di Oakland, nello Stato del Michigan. Nel censimento del 2000, la popolazione della citt\u00e0 risultava pari a 43.023 abitanti, passati a 41.090 nel 2007.\n\u00c8 quasi completamente circondata dalla citt\u00e0 di Bloomfield Hills. Entrambi sono sobborghi di Detroit.\nGeografia fisica.\nIn accorto con l'Ufficio del censo degli Stati Uniti, Bloomfied ha una superficie totale di 26 miglia quadrate di cui 25 sono di terra e 1,1 di acqua.\nSociet\u00e0.\nEvoluzione demografica.\nBloomfield Township fu fondata nel 1827. Risulta vi sono attualmente circa 16804 famiglie residenti nel comune. La densit\u00e0 di popolazione \u00e8 di 1724,5 persone per miglio quadrato. La composizione etnica della citt\u00e0 annovera l'87% di bianchi, il 4% di neri o afroamericani, lo 0,08% di Nativi americani il 6% di asiatici e lo 0,05% di abitanti delle Isole del Pacifico. Il restante 0,29% \u00e8 formato da altre razze.\nGoverno.\nQuesta \u00e8 una lista dei funzionali statali della citt\u00e0: \nI funzionali federali invece sono:"}
{"id": "1916436", "revid": "958185", "url": "https://it.wikipedia.org/wiki?curid=1916436", "title": "La grande illusione (saggio)", "text": "La grande illusione \u00e8 un saggio economico-politico del liberale Norman Angell, pubblicato nel Regno Unito nel 1909 con il titolo \"Europe's Optical Illusion\" e successivamente ampliato e ripubblicato nel 1910 con il titolo \"The Great Illusion\", bestseller tradotto in 25 lingue.\nIl libro.\nLa \"grande illusione\" a cui allude il titolo del saggio si riferisce alla convinzione molto diffusa in Europa all'inizio del XX secolo che ci sarebbe stata una grande e catastrofica guerra fra le potenze europee, convinzione supportata anche dalla corsa al riarmo navale fra Germania e Regno Unito.\nUna delle idee chiave del libro \u00e8 che l'accrescimento del potere politico e militare di una nazione non aumenta il suo benessere, e diversi fatti lo dimostrano:\n1) \u00e8 un'illusione credere che un invasore possa distruggere completamente una nazione. Nessun paese pu\u00f2 danneggiare il commercio di un altro, poich\u00e9 questo dipende dall'esistenza di ricchezze naturali e da una popolazione in grado di lavorarle; potrebbe annientare il commercio solo sterminando completamente la popolazione, ma se cos\u00ec facesse distruggerebbe il suo stesso mercato effettivo o potenziale.\n2) L'interdipendenza economico-finanziaria favorisce la diffusione del benessere. La distruzione del sistema economico e finanziario di uno Stato comporterebbe danni incalcolabili per tutti: \"in passato la guerra consentiva al vincitore di possedere i beni degli sconfitti, oggi lo Stato non pu\u00f2 causare nemmeno un danno lontanamente analogo a quello dei tempi antichi senza provocare contro se stesso una reazione disastrosa\".\n3) Il commercio e la finanza poggiano sulla fiducia. Se manca questa, se non vi \u00e8 fra gli attori il rispetto delle regole del gioco, tutto crolla. La cooperazione non esclude la competizione economica, ma quest'ultima non pu\u00f2 essere assimilata al conflitto.\n4) Un altro elemento \u00e8 l'impossibilit\u00e0 per un Paese conquistatore di imporre tributi ai conquistati. Recuperando l'intuizione di David Hume nel saggio \"On the Balance of Trade\" (1752), se un Paese vincitore si facesse pagare un'indennit\u00e0 di guerra, tale afflusso d'oro porterebbe necessariamente a un aumento dei prezzi (inflazione), e renderebbe la concorrenza del Paese vinto verso il vincitore pi\u00f9 forte di quanto sarebbe stata altrimenti.\n5) Se fosse davvero presente un legame indissolubile tra politica ed economia, sarebbero prosperi solo i popoli delle grandi potenze. Angell osserva che cos\u00ec non \u00e8: Paesi Bassi, Belgio, Danimarca e Svezia sono altrettanto prospere, se non pi\u00f9 ricche, di Germania e Inghilterra.\n6) Un'ultima analisi ha a che fare con il colonialismo. Secondo Angell, ormai nessuno Stato, tanto meno la potenza britannica, \"possiede\" le proprie colonie. Esse nella realt\u00e0 sono divenute comunit\u00e0 indipendenti, alleate alla madrepatria, ma non pi\u00f9 sfruttabili come in passato. Chi ha continuato a sfruttare le colonie da un punto di vista economico le ha perse. Infatti gli inglesi, per conservarle, hanno assecondato il loro desiderio di autonomia. Anche chi ritiene che le colonie servano per aggiungere potere e ricchezza alla madrepatria, deve convenire che non ha alcun senso adottare disposizioni fiscali svantaggiose perch\u00e9 esse impoverirebbero le colonie e \"una colonia che non pu\u00f2 vender nulla \u00e8 una colonia che non pu\u00f2 comperare: \u00e8 un cliente perduto\".\nLe nuove dinamiche del commercio e dell'economia internazionale hanno dunque reso una guerra fra gli Stati non solo inutile ma soprattutto dannosa, sia per i vincitori sia per i vinti. Lo scoppio della Prima guerra mondiale nel 1914 ed il suo epilogo dimostrarono che la tesi di Angell non era sbagliata."}
{"id": "1916441", "revid": "287204", "url": "https://it.wikipedia.org/wiki?curid=1916441", "title": "Naharlagun", "text": " \nNaharlagun (o Naharlagan) \u00e8 una suddivisione dell'India, classificata come \"census town\", situata nel distretto di Papum Pare, nello stato federato dell'Arunachal Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 27\u00b0 06' 11 N e 93\u00b0 42' 03 E.\nSociet\u00e0.\nEvoluzione demografica.\nAl censimento del 2011 la popolazione di Naharlagun assommava a 36 158 persone, delle quali 18 090 maschi e 18 068 femmine. I bambini di et\u00e0 inferiore o uguale ai sei anni assommavano a 4 8097."}
{"id": "1916447", "revid": "287204", "url": "https://it.wikipedia.org/wiki?curid=1916447", "title": "Pasighat", "text": " \nPasighat (o Passighat) \u00e8 una suddivisione dell'India, classificata come \"census town\", capoluogo del distretto del Siang Orientale, nello stato federato dell'Arunachal Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 4' 0 N e 95\u00b0 19' 60 E e ha un'altitudine di 152 .\nSociet\u00e0.\nEvoluzione demografica.\nAl censimento del 2011 la popolazione di Pasighat assommava a 24.656 persone, delle quali 12.482 maschi e 12.174 femmine. I bambini di et\u00e0 inferiore o uguale ai sei anni assommavano a 2.915."}
{"id": "1916455", "revid": "547034", "url": "https://it.wikipedia.org/wiki?curid=1916455", "title": "Cristina Federica di W\u00fcrttemberg", "text": "Biografia.\nVenne data in sposa ad Alberto Ernesto I di Oettingen-Oettingen, che nel 1659 aveva ereditato dal padre l'Oettingen-Oettingen. Le nozze vennero celebrate a Stoccarda il 7 giugno 1665.\nCristina Federica mor\u00ec qualche mese dopo aver dato alla luce l'ultimo figlio. Suo marito si rispos\u00f2 nel 1682 con Eberardina Caterina di W\u00fcrttemberg, sorella minore di Cristina Federica, dalla quale ebbe un altro figlio, Alberto Ernesto, morto nella prima infanzia.\nSuo figlio Alberto Ernesto sarebbe succeduto al padre mentre Eberardina Sofia, Cristina Luisa ed Enrichetta Dorotea furono date in sposa rispettivamente a Cristiano Eberardo della Frisia Orientale, Luigi Rodolfo di Brunswick-L\u00fcneburg e a Giorgio Augusto di Nassau-Idstein.\nDiscendenza.\nDiede alla luce sette figli:"}
{"id": "1916466", "revid": "149727", "url": "https://it.wikipedia.org/wiki?curid=1916466", "title": "Ferrovia Reggio Emilia-Castelnuovo Sotto-Boretto", "text": ""}
{"id": "1916467", "revid": "767487", "url": "https://it.wikipedia.org/wiki?curid=1916467", "title": "Io &amp; tu - Confusione d'amore", "text": "Io &amp; tu - Confusione d'amore (\"Hum Tum\") \u00e8 un film romantico indiano del 2004, scritto da Siddharth Anand e Kunal Kohli e diretto dallo stesso Kunal Kohli. Il film \u00e8 stato prodotto da Aditya Chopra insieme a Yash Chopra.\nIl film \u00e8 stato trasmesso in Italia su Raiuno il 16 agosto 2008 in prima serata; nella versione televisiva sono state tagliate tutte le scene musicali. Il film vede come protagonisti le star di Bollywood Rani Mukherjee e Saif Ali Khan.\nTrama.\nRhea e Karan sono due ragazzi indiani che vivono a New Delhi in India: lei \u00e8 una studentessa seria e giudiziosa, lui un apprendista fumettista attaccabrighe ed infantile.\nUn giorno il destino vuole che i due si ritrovino vicini sullo stesso volo per New York. Dopo l'imbarazzo iniziale lui tenta di provarci, ma lei risponde in maniera acida. Tra i due \u00e8 odio. Le loro strade si dividono. Passa un anno e i due si ritrovano a New York; lei \u00e8 sempre pi\u00f9 acida e lui impotente dinanzi a lei di fare la qualunque cosa. Il breve incontro finisce e le loro strade si dividono ancora. Passano altri tre anni. La madre di Karan gestisce un'agenzia matrimoniale e chiede al figlio di organizzare e gestire il matrimonio di una sua cliente. A malincuore accetta. Ma quasi per ironia della sorte, la sposa che si appresta al grande passo \u00e8 proprio Rhea. Karan quindi assiste alle nozze di lei ed \u00e8 costretto a doverle dirle addio all'aeroporto. Lei va via con il suo neo marito Sameer. Passa ancora del tempo e ritroviamo i nostri due protagonisti su un treno per Parigi. Lui \u00e8 diventato un fumettista famoso, lei ha aperto una boutique. Karan viene a sapere che Sameer, il marito di Rhea, \u00e8 morto in un incidente. Da questo momento Karan inizia a frequentare Rhea in maniera assidua, anche se lei \u00e8 alquanto restia e infastidita in principio. I due col tempo diventano amici.\nArriva il giorno che li divide nuovamente per poi farli reincontrare tempo dopo. Ormai tra i due sta nascendo qualcosa. La madre di Rhea un giorno dice a Karan di trovare un uomo per sua figlia, cosicch\u00e9 Karan le presenta il suo migliore amico Mihir. Ma quest'ultimo s'innamora di un'amica di Karan e la sposa. Scoperto il tentativo di Karan, Rhea scappa via piangendo, dopo aver litigato animatamente con Karan. Loro due si sono innamorati l'uno dell'altro ma non hanno il coraggio di dichiararsi. Cos\u00ec dopo aver fatto pace passano la notte insieme. Ma invece di unirli, ci\u00f2 li divide nuovamente. Lui vorrebbe dichiararsi ma si sente in colpa per aver passato la notte con lei. Mentre lei vorrebbe solo sentirsi dire \"ti amo\". Nessuno fa il primo passo. La storia sembra essere finita per sempre. Ma un giorno, parecchi anni dopo, i due s'incontrano per l'ennesima volta. Questa volta, per\u00f2, esprimono i sentimenti reciproci. Il loro amore li porter\u00e0 al matrimonio."}
{"id": "1916469", "revid": "729019", "url": "https://it.wikipedia.org/wiki?curid=1916469", "title": "Ferrovia Modena-Mirandola", "text": "La ferrovia Modena-Mirandola era una linea ferroviaria in concessione che univa la citt\u00e0 di Modena alla cittadina di Mirandola e, tramite una diramazione dalla stazione di Cavezzo, a quella di Finale Emilia.\nStoria.\nLa Societ\u00e0 Anonima Ferrovia Sassuolo Modena Mirandola Finale (FSMMF) aveva ottenuto, dalla Provincia di Modena nel 1881, la concessione per l'esercizio della linea ferroviaria costruita a scartamento ridotto da 950 mm. Nel 1883 fu completato il tratto Modena-Mirandola, che venne attivato il 16 settembre. Il tratto, della lunghezza di 31,2\u00a0km, originariamente partiva nei pressi della Barriera Garibaldi a Modena e giungeva alla stazione di Mirandola FSMMF e presentava una pendenza massima del 10 per mille e raggi di curvatura di 300\u00a0m. La trazione originariamente fu a vapore con 5 piccole locotender della potenza di poco pi\u00f9 di 100 CV. Il giorno successivo all'inaugurazione, il treno deragli\u00f2 nei pressi della stazione di Staggia. L'8 aprile 1884 venne aperta al traffico la diramazione da Cavezzo-Villafranca a Finale Emilia.\nLa medesima concessionaria gest\u00ec la linea nell'ambito di una rete unitaria che comprendeva altres\u00ec la ferrovia Modena-Sassuolo e la tranvia Modena-Maranello.\nNel 1917 la concessione della ferrovia pass\u00f2 alla SEFTA, che tra il 1929 e il 1932 oper\u00f2 l'elettrificazione e la conversione dello scartamento a quello normale.\nLa linea, che terminava alla stazione di Mirandola FSMMF, nei pressi dell'attuale condominio \"I Tigli\" situato in Viale della Libert\u00e0 (all'epoca denominata Viale della Stazione) venne prolungata, fino al punto di interconnessione della costruenda Ferrovia Rolo-Mirandola (mai terminata) dove venne costruita ed inaugurata nel 1932 la nuova stazione di Mirandola SEFTA (tuttora esistente e ad oggi riconvertita a terminal per autocorriere).\nDurante la seconda guerra mondiale, la ferrovia sub\u00ec numerosi attacchi e bombardamenti da parte della forze alleate. Il 31 luglio 1944 l'aviazione alleata lancio 16 bombe sulla ferrovia nei pressi di Villafranca di Medolla, causando il rovesciamento di tre vagoni e l'interruzione della linea elettrica. Il 25 agosto gli aerei attaccarono con le mitragliatrici un convoglio nei pressi di Medolla, mentre il 16 settembre la stazione SEFTA di San Felice fu colpita dalle bombe. Il 2 ottobre furono distrutti dalle bombe 50 metri del binario di raccordo di San Felice e il 4 ottobre furono colpiti altri vagoni a Villafranca. Il 17 novembre furono bombardati 100 metri di binari al Malcantone di Medolla. Il 20 novembre fu completamente distrutta dalle bombe la stazione di Massa Finalese, uccidendo 9 donne e un ufficiale tedesco e ferendo 19 persone. Il 10 gennaio 1945 gli aerei alleati mitragliarono nuovamente un treno a Villafranca, uccidendo sei persone (tra cui il parroco di Quarantoli, don Alberto Fedozzi) e ferendo altre 31 persone. La ferrovia fu ristrutturata dopo i danni subiti durante la guerra, riprendendo il servizio gi\u00e0 nell'agosto 1945.\nCiononostante, dopo l'acquisizione della SEFTA da parte dell'amministrazione provinciale di Modena nel 1963, la linea venne soppressa il 6 settembre 1964 e sostituita con il servizio passeggeri effettuato con autocorse. La ragione addotta fu il crollo del traffico passeggeri dovuto all'avvento della motorizzazione privata, che rendeva scomodo l'uso del treno, anche in conseguenza della lontananza delle stazioni dai centri abitati serviti. Il trasporto merci era esiguo e la linea, costruita su terreni alluvionali, richiedeva forti spese di manutenzione, che i proventi d'esercizio e le sovvenzioni statali non potevano pi\u00f9 colmare.\nDiramazione Cavezzo-Finale Emilia.\nIl tratto che da Cavezzo raggiungeva Finale Emilia fu aperto all'esercizio l'8 aprile 1884. La tratta, della lunghezza di 20,11\u00a0km, aveva pendenza massima del 5 per mille e raggi di curvatura non inferiori a 300 metri.\nRecupero.\nIl tracciato dell'ex ferrovia \u00e8 oggetto di recupero e trasformazione in pista ciclabile da parte dell'amministrazione provinciale di Modena, che ha realizzato un percorso lungo circa 25\u00a0km, completamente asfaltato e pianeggiante, nella parte nord.\nInizialmente \u00e8 stato riaperto il tratto da Mirandola a Medolla, intitolato all'ambientalista brasiliano Chico Mendes, mentre nel 2005 il tratto da Medolla a Villafranca \u00e8 intitolato alle donne partigiane della seconda guerra mondiale. Il 23 giugno 2007 \u00e8 stato inaugurato il tratto da San Felice sul Panaro a Finale Emilia.\nNella parte meridionale dell'ex ferrovia \u00e8 stato realizzato, sempre nel 2005, un tratto di 8,5\u00a0km tra Bastiglia e Modena.\nLa manutenzione ordinaria dell'infrastruttura, di propriet\u00e0 della provincia di Modena, \u00e8 affidata ai comuni interessati attraverso un'apposita convenzione e un finanziamento provinciale annuale.\nResta ancora da iniziare il recupero del tratto centrale tra Villafranca di Medolla e Bastiglia, che attraversa i territori di San Prospero e Bomporto. Quest'ultime due amministrazioni comunali hanno deciso infatti dedicare le proprie risorse finanziarie prioritariamente altri collegamenti ciclopedonali, dal momento che il tracciato non attraversa nuclei abitativi particolarmente popolosi. Nel maggio 2011 i comuni di Bomporto e San Prospero hanno ribadito che le proprie priorit\u00e0 consistono nel completare prima i collegamenti con le frazioni."}
{"id": "1916470", "revid": "287204", "url": "https://it.wikipedia.org/wiki?curid=1916470", "title": "Tezu", "text": " \nTezu (anche Teju o Teju Basha) \u00e8 una suddivisione dell'India, classificata come \"census town\", capoluogo del distretto di Lohit, nello stato federato dell'Arunachal Pradesh. In base al numero di abitanti la citt\u00e0 rientra nella classe \nIV (da 10.000 a 19.999 persone).\nGeografia fisica.\nLa citt\u00e0 \u00e8 situata a 27\u00b0 55' 0 N e 96\u00b0 10' 0 E e ha un'altitudine di 184 .\nSociet\u00e0.\nEvoluzione demografica.\nAl censimento del 2011 la popolazione di Tezu assommava a 18 184 persone, delle quali 9 743 maschi e 8 441 femmine. I bambini di et\u00e0 inferiore o uguale ai sei anni assommavano a 2.184."}
{"id": "1916471", "revid": "287204", "url": "https://it.wikipedia.org/wiki?curid=1916471", "title": "Squalius", "text": "Squalius \u00e8 un genere (secondo alcuni autori un sottogenere) di pesci appartenente alla famiglia dei ciprinidi.\nDistribuzione geografica.\nLe specie di questo genere sono diffuse nella Regione Paleartica occidentale, ad ovest fino alla Penisola Iberica e ad est fino al Caucaso. Molte specie hanno un areale estremamente ridotto in quanto endemiti puntiformi, spesso la loro distribuzione si limita al bacino di un solo fiume o ad un singolo lago.\nSpecie.\nAppartengono a questo genere le seguenti specie:\nNote tassonomiche.\nLa sistematica di questo genere \u00e8 stata recentemente oggetto di revisione (Zardoya and Doadrio 1999, Sanjur et al. 2003). Le specie del genere \"Squalius\" vedi ad esempio (S.cephalus e S.lucumonis) da alcuni autori vengono attribuite al genere Leuciscus."}
{"id": "1916472", "revid": "287204", "url": "https://it.wikipedia.org/wiki?curid=1916472", "title": "Seppa", "text": " \nSeppa \u00e8 una suddivisione dell'India, classificata come \"notified town\", capoluogo del distretto del Kameng Orientale, nello stato federato dell'Arunachal Pradesh. \nGeografia fisica.\nLa citt\u00e0 \u00e8 situata a 27\u00b0 16' 24 N e 92\u00b0 54' 21 E.\nLa citt\u00e0 \u00e8 situata sulle rive del fiume Kameng.\nSociet\u00e0.\nEvoluzione demografica.\nAl censimento del 2011 la popolazione di Seppa assommava a 18.350 persone, delle quali 9,269 maschi e 9.081 femmine. I bambini di et\u00e0 inferiore o uguale ai sei anni assommavano a 3.388."}
{"id": "1916473", "revid": "547034", "url": "https://it.wikipedia.org/wiki?curid=1916473", "title": "Cristina Carlotta di W\u00fcrttemberg", "text": "Biografia.\nVenne data in sposa a Giorgio Cristiano della Frisia orientale, conte della Frisia orientale dal 1660; le nozze vennero celebrate a Stoccarda il 14 maggio 1662.\nCristina Carlotta riusc\u00ec in tre anni di matrimonio a mettere al mondo tre figli.\nAlla morte di suo marito, avvenuta il 6 giugno 1665, Cristina Carlotta era incinta per la terza volta e l'anno precedente aveva perso la primogenita Eberardina Caterina e dato alla luce una seconda bambina, Giuliana Carlotta.\nQuattro mesi dopo diede esser rimasta vedova, diede alla luce un maschio, Cristiano Eberardo, che assunse cos\u00ec il titolo del padre che non aveva potuto conoscere. Fino all'et\u00e0 adulta, che avvenne nel 1690, tocc\u00f2 a Cristina Carlotta mantenere la reggenza.\nDiscendenza.\nGiorgio Cristiano e Cristina Carlotta ebbero tre figli:"}
{"id": "1916476", "revid": "110157", "url": "https://it.wikipedia.org/wiki?curid=1916476", "title": "The Distillers (album)", "text": "The Distillers \u00e8 l'album d'esordio del gruppo Punk Rock The Distillers.\nTracce.\nTutte le tracce sono state scritte da Brody Dalle eccetto dove noto."}
{"id": "1916477", "revid": "287204", "url": "https://it.wikipedia.org/wiki?curid=1916477", "title": "Roing", "text": " \nRoing \u00e8 una suddivisione dell'India, classificata come \"census town\", capoluogo del distretto della Bassa Valle del Dibang, nello stato federato dell'Arunachal Pradesh. In base al numero di abitanti la citt\u00e0 rientra nella classe \nIV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 08' 40 N e 95\u00b0 50' 30 E.\nSociet\u00e0.\nEvoluzione demografica.\nAl censimento del 2011 la popolazione di Roing assommava a 11 389 persone, delle quali 6 064 maschi e 5 325 femmine. I bambini di et\u00e0 inferiore o uguale ai sei anni assommavano a 1.157."}
{"id": "1916482", "revid": "287204", "url": "https://it.wikipedia.org/wiki?curid=1916482", "title": "Il soffio della valanga", "text": "Il soffio della valanga \u00e8 il terzo romanzo giallo dello scrittore palermitano Santo Piazzese, pubblicato nel 2002. L'anno seguente, il libro ha ottenuto il Premio Bergamo di Narrativa.\nLa trama.\nIl protagonista a differenza dei primi due romanzi \u00e8 il Commissario Spotorno amico di Lorenzo La Marca, gi\u00e0 descritto negli altri romanzi. Indagando su di un duplice omicidio all'interno di una 127 azzurra scopre che uno dei due morti \u00e8 un suo amico di infanzia, Rosario, che ricorda essere ben distante dagli ambienti mafiosi che richiama il delitto. Questo lo porter\u00e0 a ricordare gli eventi principali della sua vita. La Palermo vissuta da Spotorno e molto diversa rispetto a quella di La Marca, amico di Spotorno e protagonista dei due precedenti libri di Santo Piazzese, pi\u00f9 amara e grigia. Lorenzo La Marca che fa anche una piccola e fugace apparizione in questo terzo romanzo."}
{"id": "1916483", "revid": "838137", "url": "https://it.wikipedia.org/wiki?curid=1916483", "title": "Paris Volley", "text": "Il Paris Volley \u00e8 una societ\u00e0 pallavolistica maschile francese con sede a Parigi: milita nel campionato di Ligue A.\nStoria.\nIl Paris Volley nacque nel 1998. Trae origine dalla fusione della sezione di pallavolo del Club Universitario di Parigi (PUC, gi\u00e0 nove volte Campione di Francia) con il Paris Saint-Germain Racing Volley, squadra di massima serie (era fresca vincitrice di Coppa di Francia) che gi\u00e0 in precedenza, nel 1992, aveva formato un sodalizio con l'Asni\u00e8res Volley. Malgrado il successo dell'iniziativa (l'Asni\u00e8res si era laureato campione nel 1993), l'alleanza si era rotta nel 1996.\nIl club, iscritto alla Ligue Nationale Pro A, nella sua storia ha vinto nove edizioni del campionato (la prima nel 2000, l'ultima nel 2016), quattro Coppe e tre Supercoppe di Francia. In Europa ha vinto una Coppa delle Coppe, una Supercoppa europea e una European Champions League, nel 2001 (sconfisse in finale la Sisley Treviso).\nNella stagione 2018-19, a seguito di una crisi finanziaria, la squadra riparte dalla Ligue B. Dopo la vittoria del campionato cadetto, ritorna in Ligue A nella stagione 2019-20."}
{"id": "1916487", "revid": "287204", "url": "https://it.wikipedia.org/wiki?curid=1916487", "title": "Tawang", "text": " \nTawang (anche Towang, T'a-wan, M\u00f6n Tawang, Mon Tawang, Tawang Shyo, Tang Shyo) \u00e8 una suddivisione dell'India, classificata come \"notified town\", capoluogo del distretto di Tawang, nello stato federato dell'Arunachal Pradesh.\n\u00c8 rivendicata dalla Cina che la considera parte della Contea di Cuona nella prefettura di Shannan con il nome di D\u00e1w\u00e0ng Zh\u00e8n (\u8fbe\u65fa\u9547).\nStoria.\nIl grande monastero di Tawang, chiamato \"Galden Namgey Lhatse\" fu fondato da Merak Lama Lodre Gyatso in 1681 in accordo con Ngawang Lozang Gyatso ed \u00e8 il pi\u00f9 grande monastero in India e uno dei principali in Asia.\nGeografia fisica.\nLa cittadina si trova circa 555\u00a0km da Guwahati e a 320\u00a0km da Tezpur ad un'altitudine media di 2.668 .\nSociet\u00e0.\nEvoluzione demografica.\nAl censimento del 2011 la popolazione di Tawang assommava a 11.202 persone, delle quali 8.359 maschi e 2.843 femmine. I bambini di et\u00e0 inferiore o uguale ai sei anni assommavano a 689."}
{"id": "1916490", "revid": "287204", "url": "https://it.wikipedia.org/wiki?curid=1916490", "title": "Ziro (India)", "text": " \nZiro (o Zero) \u00e8 una suddivisione dell'India, classificata come \"notified town\", di 12.806 abitanti, capoluogo del distretto del Basso Subansiri, nello stato federato dell'Arunachal Pradesh. \nGeografia fisica.\nLa citt\u00e0 \u00e8 situata a 27\u00b0 37' 60 N e 93\u00b0 49' 60 E e ha un'altitudine di 1.687 .\nSociet\u00e0.\nEvoluzione demografica.\nAl censimento del 2011 la popolazione di Ziro era di 12.806 persone, delle quali 6.3835 maschi e 6.423 femmine. I bambini di et\u00e0 inferiore o uguale ai sei anni erano 1.430."}
{"id": "1916492", "revid": "287204", "url": "https://it.wikipedia.org/wiki?curid=1916492", "title": "Namsai", "text": " \nNamsai \u00e8 una suddivisione dell'India, classificata come \"census town\", capoluogo del distretto di Namsai, nello stato federato dell'Arunachal Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 27\u00b0 40' 08 N e 95\u00b0 52' 17 E.\nSociet\u00e0.\nEvoluzione demografica.\nAl censimento del 2011 la popolazione di Namsai assommava a 14 246 persone, delle quali 7 487 maschi e 6 759 femmine. I bambini di et\u00e0 inferiore o uguale ai sei anni assommavano a 2 098."}
{"id": "1916497", "revid": "600229", "url": "https://it.wikipedia.org/wiki?curid=1916497", "title": "Gordon Tullock", "text": "\u00c8 stato professore di Economia e Legge alla George Mason University presso Arlington.\nNato a Rockford, Illinois, Tullock consegu\u00ec il suo J.D. (Juris Doctor) dall'Universit\u00e0 di Chicago nel 1947 e un Ph.D. \"honoris causa\" sempre dall'universit\u00e0 di Chicago nel 1994. \u00c8 stato nominato \"Distinguished Fellow\" della \"American Economic Association\" (1998). Tullock durante la sua carriera accademica ha pubblicato pi\u00f9 di 150 \"paper\" ed \u00e8 l'autore di pi\u00f9 di 23 libri, tra i quali spiccano \"The Politics of Bureaucracy\" (1965), \"Private Wants, Public Means\" (1970), \"The Logic of the Law\" (1971), \"The Vote Motive\" (1976; 2006), \"Autocracy\" (1987), \"Rent Seeking\" (1993), \"The Economics of Non-Human Societies\" (1994), \"La scelta federale. Argomenti e proposte per una nuova organizzazione dello Stato\" (1996), \"On Voting: A Public Choice Approach\" (1998).\n\u00c8 celebre inoltre per il libro scritto insieme al premio nobel per l'Economia James M. Buchanan \"Il calcolo del consenso. Fondamenti logici della democrazia costituzionale\", considerato come uno dei classici che fondarono la Teoria della scelta pubblica. Nel 1967 identific\u00f2 il fenomeno del rent-seeking. Le \u201cIpotesi di Tullock, le Leggi di Tullock e i Paradossi di Tullock hanno contribuito notevolmente allo sviluppo della Teoria della scelta pubblica e hanno aperto nuovi orizzonti alla Scienza Economica e alla Sociobiologia\nNel 1996, il Professor Tullock divent\u00f2 il primo editore della rivista specializzata in pubblicazioni economiche \"Non-Market Decision Making\", in seguito denominata \"Public Choice\". Ha anche ricoperto l'incarico di Presidente della \"Southern Economic Association\", della \"Western Economic Association\" e della \"Public Choice Society\". Nel 1996 \u00e8 stato eletto nella Hall of Fame della \"American Political Science Review\"."}
{"id": "1916499", "revid": "1573940", "url": "https://it.wikipedia.org/wiki?curid=1916499", "title": "Papio ursinus", "text": "Il babbuino nero (Papio ursinus ()) \u00e8 un primate della famiglia Cercopithecidae.\nDescrizione.\n\u00c8 la specie di babbuino di dimensioni maggiori: il peso varia tra 15 e 31\u00a0kg, la lunghezza del corpo pu\u00f2 raggiungere 115\u00a0cm, quella della coda i 70\u00a0cm. Come nelle altre specie di babbuini i maschi hanno dimensioni nettamente superiori a quelle delle femmine e canini pi\u00f9 sviluppati, ma, a differenza delle altre specie, non hanno criniera sulle spalle.\nIl colore \u00e8 marrone scuro sul lato dorsale e pi\u00f9 chiaro sul lato ventrale; le estremit\u00e0 degli arti sono generalmente nere. Il muso sporgente e glabro \u00e8 nero o violetto scuro. Il colore pu\u00f2 variare tra le popolazioni delle diverse regioni.\nDistribuzione e habitat.\nLa specie \u00e8 diffusa in Africa meridionale: l'areale comprende Angola, Botswana, Mozambico, Namibia, Zambia e Sudafrica\nGli habitat sono la savana, la steppa e la foresta aperta.\nBiologia.\nCome gli altri babbuini la specie \u00e8 onnivora: la dieta si basa soprattutto sulla frutta, ma comprende anche foglie, semi, insetti e piccoli vertebrati.\nVivono in genere in gruppi misti, costituiti da pi\u00f9 maschi adulti, un maggior numero di femmine e cuccioli, anche se alcune popolazioni in Sudafrica formano gruppi con un solo maschio adulto. Hanno complessi sistemi di comunicazione, sia vocali sia gestuali.\nLa gestazione dura sei mesi e nasce un solo piccolo, che raggiunge la maturit\u00e0 sessuale tra i tre e cinque anni di et\u00e0. La massima longevit\u00e0 osservata in cattivit\u00e0 \u00e8 stata 45 anni, ma in natura \u00e8 certamente minore.\nStato di conservazione.\nL'ampiezza dell'areale e la numerosit\u00e0 della popolazione fa s\u00ec che la specie non sia minacciata. I babbuini neri possono costituire un problema per i danni che causano alle coltivazioni."}
{"id": "1916503", "revid": "1745361", "url": "https://it.wikipedia.org/wiki?curid=1916503", "title": "Calidone (mitologia)", "text": "Calidone () \u00e8 un personaggio della mitologia greca. Fu l'eponimo della citt\u00e0 di Calidone.\nGenealogia.\nFiglio di Etolo e di Pronoe, spos\u00f2 Eolia figlia di Amitaone e fu padre di Epicasta e Protogenia.\nMitologia.\nLa stirpe si diffuse grazie ad Ares che si accoppi\u00f2 con Protogenia portando alla nascita di Ossilo. \nEpicasta gener\u00f2 invece due semplici umani, Portaone e Demonice da suo cugino Agenore, figlio di Pleurone.\n\u00c8 il fondatore ed eponimo della citt\u00e0 stato di Calidone, in Etolia."}
{"id": "1916505", "revid": "15756", "url": "https://it.wikipedia.org/wiki?curid=1916505", "title": "Enishi Yukishiro", "text": " \u00e8 un personaggio fittizio del manga di Nobuhiro Watsuki \"Kenshin samurai vagabondo\". \u00c8 il nemico principale dell'ultima saga della serie, quella del Jinchu, ed \u00e8 il fratello minore di Tomoe Yukishiro.\nStoria.\nInfanzia.\nQuando Enishi era piccolo sua madre mor\u00ec e fu cresciuto da sua sorella maggiore, Tomoe. Ella gli fece sia da madre che da sorella ed Enishi le era molto affezionato.\nQuando Tomoe si fidanz\u00f2 con Kiyosato Akira, Enishi a malincuore accett\u00f2 la situazione poich\u00e9 Kiyosato amava sul serio Tomoe e la rendeva felice. In seguito Kiyosato fu ingaggiato dai Mimawarigumi, credendo di poter far sorridere Tomoe se fosse diventato un eroe; tuttavia fu ucciso dall'hitokiri Batt\u014dsai in nome di una nuova era. Tomoe lasci\u00f2 da solo il fratello per andare a vendicare il fidanzato, lavorando con delle spie dello Shogunato. Enishi era divorato dalla solitudine e decise di riportarla ad Edo per stare di nuovo insieme.\nQuando aveva all'incirca 10 anni, Enishi scapp\u00f2 da Edo, sparendo per sette mesi. Scopr\u00ec il luogo dove risiedeva Tomoe grazie alle spie dello Shogunato e presto le fece visita, rivelandole il tutto. Enishi credeva che poteva aiutare Tomoe nella sua vendetta, non sapendo per\u00f2 che la sorella aveva cambiato idea ora che amava Kenshin, malgrado lui avesse ucciso Kiyosato. Tomoe lo mand\u00f2 via, nella speranza di proteggere Kenshin, ma lasci\u00f2 Enishi confuso e arrabbiato per le sue azioni.\nDopo aver assistito all'omicidio involontario di Kenshin nei confronti di Tomoe, i capelli di Enishi diventarono bianchi come la neve a causa della tensione e del forte rammarico per averla persa. Enishi divenne sempre pi\u00f9 instabile e giur\u00f2 di vendicarsi di Kenshin per aver tolto la felicit\u00e0 alla sorella ammazzandola. And\u00f2 cos\u00ec in Cina dove fu adottato da una famiglia molto agiata, dopo aver trascorso molti mesi come vagabondo. In seguito uccise i membri della famiglia e li derub\u00f2, senza badare a ci\u00f2 che avevano fatto per lui.\nNel 1878, egli ritorna in Giappone dopo essere diventato il capo delle triadi cinedi, e inizia la sua vendetta \"Jinchu\" coi suoi \"compagni\".\nJinchu.\nOltre al suo stesso desiderio di vendetta, Enishi crede che Tomoe voglia vendicarsi a sua volta e immagina sempre il sorriso della sorella. Lo scopo del \"Jinchu\" di Enishi non \u00e8 quello di uccidere Kenshin, bens\u00ec di gettarlo nello sconforto pi\u00f9 totale, portandogli via la persona a lui pi\u00f9 cara; proprio come Kenshin fece con lui. Dopo che i suoi scagnozzi avevano sferrato alcuni attacchi ai conoscenti di Himura, Enishi stesso si rivela a Kenshin e dichiara di volerlo attaccare al dojo Kamiya tra dieci giorni. Durante l'attacco al dojo, Enisci sconfigge Kenshin e compie il suo Jinchu facendo credere di aver ucciso Kaoru Kamiya. In realt\u00e0 si tratta di una bambola antropomorfa creata da Gein, raffigurante Kaoru trafitta da una spada. Questo stratagemma porta effettivamente Kenshin in uno stato semi comatoso di depressione, per la gioia di Enishi.\nDopo che Enishi aveva completato il suo Jinch\u016b, port\u00f2 Kaoru con lui su un'isola per tenerla prigioniera finch\u00e9 Kenshin non morisse. Lasci\u00f2 anche la sua organizzazione criminale nelle mani del suo secondo, Hu HeiShin, un uomo a cui stanno a cuore solo i profitti. Non appena Enishi si addormenta, immagina di vedere ancora il volto di Tomoe che per\u00f2 stavolta non gli sorride pi\u00f9. In un attimo di follia, attenta alla vita di Kaoru cercando di strangolarla, ma viene fermato dalle convulsioni che gli provocano vomito e svenimento. Kaoru capisce che la sua reazione \u00e8 il risultato di un trauma psicologico provocato dall'aver assistito alla morte della sorella; il suo subconscio non gli permetteva di aggredire una donna che avesse (ai suoi occhi) una somiglianza con Tomoe. In seguito, Enishi viene a sapere che Kenshin ha sconfitto Hyogo Kujiranami a Tokyo e si convince che Tomoe \u00e8 insoddisfatta della sua vendetta. Egli giunge alla conclusione che assoggettare Kenshin ad una vita d'inferno \u00e8 una pena troppo indolore, e decide di mostrare sul serio a Kenshin cosa vuol dire assistere all'uccisione di una persona cara.\nPoco dopo che Kenshin abbandona il suo stato catatonico e raggiunge l'isola, Enishi appare (seguito da Kaoru) e attacca. La lotta tra Enishi e Kenshin ricomincia.\nEnishi ha la meglio su Kenshin per gran parte della battaglia e dopo aver visto l'immagine di Tomoe ancora corrucciata, decide di non uccidere Kenshin, poich\u00e9 se l'avesse fatto sarebbe diventato uno della stessa risma di Batt\u014dsai. Sfoderando la spada, Enishi ordina a Kenshin di suicidarsi con essa; Kenshin rinfodera la spada e rifiuta, poich\u00e9 non intende morire. Kenshin chiede invece ad Enishi se Tomoe gli sta ancora sorridendo nella sua mente. Enishi si infuria quando ascolta questa domanda e attiva la sua \"trasformazione\": Kyokeimyaku, rivelando che quest'abilit\u00e0 deriva dall'aumento dello spessore dei nervi a causa dell'inabilit\u00e0 del suo cervello di riposare quando il corpo dorme perch\u00e9 \u00e8 costantemente nutrito dall'odio di Enishi nei confronti di Kenshin. Ancora una volta Enishi prende il sopravvento su Kenshin, grazie all'incredibile aumento della velocit\u00e0. Comunque, Kenshin \u00e8 abile a sconfiggere Enishi col Ryumeisen. A causa dell'aumento di sensibilit\u00e0 di Enishi, questa tecnica risulta pi\u00f9 che efficace; Enishi a questo punto decide di danneggiarsi i timpani per guadagnare equilibrio e per tentare un ultimo attacco col Kyokeimyaku. Alla fine del match, Kenshin ed Enishi sfoderano il loro ultimo attacco l'uno contro l'altro. Tuttavia, senza il sorriso di Tomoe, Enishi si rende incapace di sconfiggere Kenshin, il quale ha ritrovato la sua voglia di vivere.\nCon Enishi sconfitto, Heishin prova ad ucciderlo con una pistola, ma Kaoru si pone davanti e si trasforma, nella fantasia di Enishi, in Tomoe. Enishi colpisce Heishin con un pugno e tenta di ammazzarlo, ma viene fermato da Kenshin il quale desidera non vedere mai pi\u00f9 inutili spargimenti di sangue. Kenshin avverte Enishi, dicendo che se continua a vivere come un criminale, Tomoe non gli sorrider\u00e0 mai pi\u00f9. Mentre Kenshin lo ringrazia per aver salvato Kaoru, Enishi crolla a terra e rimarca il suo profondo disappunto per non essere riuscito a salvare Tomoe.\nDopo questo, Enishi viene arrestato dalla polizia; mentre lo stanno portando via, Kaoru gli d\u00e0 il diario di Tomoe. In seguito si viene a sapere che Enishi \u00e8 evaso e che si \u00e8 rifugiato nel Rakunin Mura. Ormai \u00e8 un uomo finito e viene raggiunto dall'anziano del villaggio, Oibore - che altri non \u00e8 se non suo padre, ma Enishi non ne \u00e8 a conoscenza. Oibore ironicamente afferma che quell'uomo dai capelli bianchi gli \u00e8 familiare. Oibore nota anche che il figlio tiene stretto il diario di Tomoe e gli assicura che un giorno si riprender\u00e0 e lascer\u00e0 il villaggio di Rekunin Mura come ha fatto Kenshin.\nTecniche.\nLa tecnica di combattimento di Enishi \u00e8 il Watojutsu, uno stile composto da kenjutsu e dalla tecnica di spada cinese, usata per\u00f2 con la Wato, una spada lunga circa 76 cm, che Sait\u014d definisce come una via di mezzo tra una tachi e una spada cinese.\nIl Watojutsu \u00e8 la combinazione della velocit\u00e0 dei fendenti del kenjutsu con la flessibilit\u00e0 della tipica arte di spada cinese. Enishi si crea da solo il Wat\u014djutsu da un manuale che trova nella casa dei suoi tutori. Il Wat\u014djutsu comprende tecniche estremamente efficaci nel contrastare la tecnica Mitsurugi Hiten, anche se nel contesto della storia \u00e8 una pura coincidenza; la tecnica di Enishi \u00e8 interamente basata su attacco e potenza, senza badare alla difesa. Egli infattin non tenta mai di bloccare i colpi, ma sempre di contrattaccare con mosse pi\u00f9 potenti. La sua velocit\u00e0 e la sua lunghezza mettono effettivamente alla prova molte volte la tecnica di Kenshin. Enishi \u00e8 l'unico nemico che riesce a bloccare il Kuzu Ryu Sen, infatti quando Kenshin cerca di attaccarlo con quella mossa, Enishi la previene prima che Kenshin riesca a sferrare il primo attacco.\nShugeki T\u014dsei (\u8e74\u6483\u5200\u52e2) \u2013 Enishi accompagna con un calcio la spada per incrementare la velocit\u00f2 e la potenza del colpo. Pu\u00f2 distruggere con facilit\u00e0 anche un tronco d'albero.\nKaishi T\u014dsei (\u56de\u523a\u5200\u52e2, Colpo della spada rotante che perfora) \u2013 Enishi blocca l'attacco avversario con l'impugnatura della sua Wato e aggira il nemico lasciandolo completamente indifeso. \u00c8 una tecnica simile al Ryu Kan Sen di Kenshin e viene usata proprio per contrastare questa.\nSh\u014dha T\u014dsei (\u638c\u7834\u5200\u52e2) \u2013 Come per Sh\u016bgeki T\u014dsei, Enishi usa il suo palmo per imprimere pi\u00f9 forza ad un colpo sferrato verso il basso.\nCh\u014dten T\u014dsei (\u671d\u5929\u5200\u52e2, Spada impetuosa del cielo mattutino) \u2013 \u00c8 un seguito della Sh\u014dha T\u014dsei, in cui la spada \u00e8 infilzata a terra. Enishi salta sul manico e spicca il volo; a questo punto riprende la spada grazie alla corsa fissata all'estremit\u00e0 dell'impugnatura. Il tutto \u00e8 seguito da un colpo sferrato verso l'alto ed \u00e8 una tecnica usata contro il Ryu Tsuisen.\nG\u014dtsui T\u014dsei (\u8f5f\u5815\u5200\u52e2) \u2013 Usiando la Wat\u014d per la stoccata, Enishi procede ad elevarsi sulla testa del nemico per poi scaraventarlo a terra. Per eseguire questa tecnica \u00e8 necessario che la spada e il braccio abbiano abbastanza forza da sopportare il peso dell'avversario.\nShikk\u016b T\u014dsei (\u75be\u7a7a\u5200\u52e2) \u2013 Una delle tecniche pi\u00f9 impressionanti di Enishi. Per primo, compie un salto tenendo la Wato nella posizione base; quando raggiunge la massima altezza dal suolo, Enishi ha poco meno di un secondo per librarsi nuovamente in volo dando l'impressione di poter camminare in aria.\nQuesta \u00e8 la tecnica che permette ad Enishi di lottare in aria contro Kenshin, sconfiggendo sia il Ryu Tsuisen che il Ryu Shosen.\nSenran T\u014dsei (\u6230\u5d50\u5200\u52e2) \u2013 Un attacco nel quale Enishi si piega come se stesse imitando una tigre e squarcia l'avversario roteando su se stesso. Inizialmente Enishi parte nella posa del Kofuku Zett\u014dsei, ma tenendo la spada stesa in posizione diagonale, comincia a lanciarsi dando impeto al suo attacco. Successivamente Enishi rotea dinanzi all'obiettivo lanciando un attacco simile ad un inarrestabile tornado. Questa tecnica ha avuto successo contro la maggior parte delle tecniche a terra di Kenshin, lasciandolo completamente incapace di attaccare.\nKofuku Zett\u014dsei (\u864e\u4f0f\u7d76\u5200\u52e2, Affondo della tigre) \u2013 Si tratta dell'attacco finale di Enishi; tiene la Wat\u014d con l'impugnatura coperta e la lama parallela al retro del suo braccio, e si accovaccia come una tigre. Allora lui si alza e prende la sua spada, tagliando il petto dell'avversario - questa \u00e8 la tecnica che Enishi usa per affrontare l'Ougi di Kenshin Ama Kakeru no Hirameki. Durante il primo combattimento, Enishi riesce a sconfiggere Kenshin, utilizzando il vuoto d'aria che si viene a creare con la mossa di Kenshin, per spingersi in avanti. Comunque, nel secondo scontro con Kenshin l'attacco fallisce e Himura gli sferra un secondo Amakakeru no Hirameki.\nTrasformazione.\nOltre al Wat\u014djutsu, Enishi possiede un'abilit\u00e0 nascosta, cio\u00e8 quella chiamata Ky\u014dkeimyaku (\u72c2\u7d93\u8109, Nerves of Insanity). Quando usa questa tecnica, i nervi su tutto il suo corpo si rigonfiano, creando una ramificazione, il sistema venoso si irrigidisce sulla sua pelle e appare simile a dei recipienti ripieni di sangue. Questa trasformazione gli causa un aumento della sensibilit\u00e0 e in questo stato i sensi di Enishi, la sua velocit\u00e0 e i suoi riflessi sono drasticamente migliorati, permettendogli di reagire agli attacchi prima che questi vengano sferrati. Grazie a questa abilit\u00e0, egli afferma di poter vedere ogni goccia di sangue, ogni mossa del suo nemico e anche ogni granello di sabbia che gli cade dal corpo. Di conseguenza il suo avversario \u00e8 completamente fuori gioco a livello difensivo. Enishi sviluppa quest'abilit\u00e0 come risultato della sua continuata attivit\u00e0 cerebrale, anche quando dorme, nata dall'odio per Kenshin e dal desiderio di vendetta nei confronti di Tomoe. Comunque si tratta di un'arma a doppio taglio in quanto le sue capacit\u00e0 difensive crollano sensibilmente. Kenshin infatti sfrutta l'eccessivo funzionamento dei suoi sensi attaccandolo con il Ryu Meisan.\nRetroscena.\nWatsuki, l'autore di Kenshin ha voluto dipingere Enishi Yukishiro come una figura depressiva nella quale \u00e8 possibile vedere un'ossessione; questo era il tipo che aveva in mente l'autore come personaggio finale.\nL'autore scrive che l'ammirazione e l'ossessione di Enishi nei confronti della sorella, e il suo odio verso Kenshin riflettono il \"lato oscuro di Watsuki\". Lo stesso Watsuki ha ammesso che \u00e8 letteralmente caduto in uno stato di auto-disgusto mentre disegnava Enishi. Tuttavia l'autore ha aggiunto che prova un forte attaccamento nei confronti di Enishi e che vorrebbe un giorno usarlo in un'opera futura.\nCome afferma l'autore, il modello di Enishi \u00e8 di un uomo leggermente deviato, dai capelli bianchi, giovane e affascinante. In altre parole, Enishi non ha un vero e proprio modello. Watsuki afferma anche che la gente sbaglia a credere che Vash the Stampede di Trigun e Basara di Macross 7, erano modelli per Enishi. Gli occhiali scuri gli sono dati a causa del suo legame con la malavita, le vesti cinesi a causa dell'infanzia vissuta a Shanghai, e il mantelletto \u00e8 preso da Gambit degli X-Men.\nWatsuki crede che Enishi sia uno dei suoi migliori personaggi. Infine afferma che Enishi \u00e8 troppo bello per essere un nemico finale e che inoltre \u00e8 stanco di disegnare \"tipi affascinanti\"."}
{"id": "1916516", "revid": "291370", "url": "https://it.wikipedia.org/wiki?curid=1916516", "title": "Nicola Pugliese", "text": "Biografia.\nNicola Pugliese nasce a Milano nel 1944, ma vive a Napoli per quasi tutta la sua vita. Il regista Armando Pugliese \u00e8 suo fratello. Eredita dal padre la professione di giornalista e scrive per molti anni sul Roma, testata all'epoca di propriet\u00e0 di Achille Lauro. Nel 1977, scoperto da Calvino, pubblica per i Coralli della casa editrice Einaudi il suo romanzo d'esordio: \"Malacqua\". Nel corso degli anni Ottanta, Pugliese si ritira a vita privata presso Avella, un paesino in provincia di Avellino. Nel 2008, per una piccola casa editrice napoletana (La compagnia dei trovatori), viene dato alle stampe il suo secondo libro, \"La Nave Nera\", una raccolta di racconti dai toni kafkiani a cura di Nando Vitali.\nNicola Pugliese si \u00e8 sempre mostrato scettico davanti alla possibilit\u00e0 di ristampare il suo capolavoro, il romanzo \"Malacqua\", come sottolineato dall'editore Tullio Pironti durante un'intervista sull'edizione napoletana di La Repubblica. Proprio Tullio Pironti, tuttavia, ha ripubblicato la nuova edizione di \"Malacqua\", riportandola in libreria nel giugno del 2013.\nMalacqua.\nStando ai fatti, \"Malacqua\" \u00e8 la cronaca di quattro giorni di pioggia nella citt\u00e0 di Napoli. Il maltempo non provoca soltanto crolli e frane. Nell'incertezza ostile della pioggia, ecco moltiplicarsi eventi inusitati, prendere corpo presagi e neri ammonimenti. Le \"voci\" misteriose di Castel dell'Ovo, l'enigma di tre bambole, il mare di via Caracciolo che insegue gli scugnizzi nei \"bassi\", le monetine da cinque lire che suonano: la paura crea l'attesa di un Accadimento straordinario. E il romanzo si trasforma nell'attesa di questo evento assurdo, irragionevole, capace di frantumare le prospettive stesse della vita.\nNapoli \u00e8 la vera protagonista di \"Malacqua\". Citt\u00e0 del sogno e della speculazione edilizia, cuore dello sfruttamento intensivo sulla pelle di chi non \u00e8 potente, e al tempo stesso luogo deputato delle ire anarcoidi di Masaniello. Per le antiche strade, i quattro giorni di pioggia alimentano una suspense da libro giallo, applicata alle ragioni dell'esistenza.\nItalo Calvino ha scritto che \"Malacqua\" \u00e8 un libro \"che ha un senso e una forza e una comunicativa\" e ha indicato nel romanzo corale di Matilde Serao un preciso riferimento. Della tradizione letteraria meridionale, Pugliese riprende e rinnova gli umori sanguigni, il gusto del fantastico, trattandoli con una consapevolezza lucida, quasi crudele.\nNel 2010, sotto l'egida della Fondazione Premio Napoli, \u00e8 stato pubblicato un saggio di critica letteraria dedicato a \"Malacqua\", in cui viene ricostruita la vicenda editoriale e la fortuna del libro. Il saggio, di Giuseppe Pesce, si intitola \"Napoli, il Dolore e la Non-storia: Malacqua di Nicola Pugliese, un piccolo capolavoro del secondo Novecento\".\nNel 2013, dopo oltre trent'anni di assenza dalle librerie, \"Malacqua\" \u00e8 stato ristampato a Napoli dall'editore Tullio Pironti. Qualche mese dopo, \u00e8 uscito anche il documentario di Giuseppe Pesce, \"Tutto il resto \u00e8 Malacqua: La versione di Nick Pugliese\", che raccoglie una lunga intervista allo scrittore."}
{"id": "1916517", "revid": "1745361", "url": "https://it.wikipedia.org/wiki?curid=1916517", "title": "Care (mitologia)", "text": "Nella mitologia greca, Care era il nome di colui che cre\u00f2 l'arte inaugurale di trarre auspici dal volo degli uccelli.\nIl mito.\nCare, cui diede il proprio nome alla Caria intera, viene ricordato, secondo una tradizione, come colui che \u00e8 riuscito per primo a predire il futuro osservando il volo degli uccelli. Da tale studio vennero in seguito creati i cosiddetti auguri, sacerdoti addetti a tale culto anche nell'antica Roma."}
{"id": "1916519", "revid": "2014155", "url": "https://it.wikipedia.org/wiki?curid=1916519", "title": "Maddalena Guglielmina di W\u00fcrttemberg", "text": "Biografia.\nVenne data in sposa a Carlo Guglielmo, figlio ed erede del margravio Federico VII di Baden-Durlach, nel quadro di un'alleanza tra le casate di Baden-Durlach e di W\u00fcrttemberg, in ragione del quale suo fratello Eberardo Ludovico aveva gi\u00e0 sposato la sorella di Carlo, Giovanna Elisabetta; il matrimonio venne celebrato a Stoccarda il 27 giugno 1697.\nConsiderato che Maddalena Guglielmina aveva un naso grosso ed altri difetti, non corrispose all'ideale di bellezza del marito, amante delle belle donne. Per tali motivi, dopo aver generato un figlio ed erede, i coniugi si allontanarono.\nAlla morte del suocero nel 1709, suo marito Carlo Guglielmo divenne margravio del Baden-Durlach. Allorch\u00e9 egli, nel 1715, fece erigere la nuova Residenza di Karlsruhe, vi si trasfer\u00ec da solo, mentre la moglie rimase nel castello di Karlsburg.\nDopo che il marito mor\u00ec nel 1738, Maddalena Guglielmina fu tutrice del nipote Carlo Federico per il periodo di nove anni.\nAlla sua morte, Maddalena Guglielmina venne sepolta nella cripta del castello di Pforzheim.\nDiscendenza.\nMaddalena Guglielmina diede alla luce tre figli:\nL'unico a raggiungere l'et\u00e0 adulta fu Federico, che venne fatto sposare ad Anna Carlotta di Nassau-Dietz-Orange, da cui ebbe discendenza, ma che non riusc\u00ec a succedere al padre in quanto mor\u00ec sei anni prima di lui. Alla morte di Carlo III Guglielmo gli successe il nipote Carlo Federico, figlio di Federico."}
{"id": "1916521", "revid": "121334219", "url": "https://it.wikipedia.org/wiki?curid=1916521", "title": "Teatro Alessandro Bonci", "text": "Il Teatro Comunale Alessandro Bonci si trova all'interno della cinta muraria del centro storico di Cesena su Piazza Guidazzi, di fianco ad esso si trovano i Giardini Pubblici.\nFu inaugurato il 15 agosto del 1846, tre anni dopo l'inizio dei lavori progettati dall'architetto Vincenzo Ghinelli.\nSubito si distinse per la rappresentazione delle migliori produzioni drammatiche e liriche, con la presenza di prestigiosi interpreti italiani del periodo.\nIl teatro fu dedicato al grande tenore cesenate Alessandro Bonci dopo le sue esibizioni nel 1904 e 1927.\n\u00c8 membro del circuito italiano delle \"Strade Europee dei Teatri Storici\".\nStoria.\nA Cesena le prime notizie di rappresentazioni teatrali sono della fine del '400 e i luoghi dove si tenevano le rappresentazioni furono alcuni palazzi cittadini; tra questi un particolare prestigio assunse il Palazzo Alidosi (Giacomo Casanova, nel 1748 di passaggio a Cesena, vi assistette a un'opera), tanto che una parte del palazzo fu acquistato dall'aristocrazia cesenate e qui, dal 1796 al 1797, fu costruito in legno il primo teatro cittadino che chiamarono \"Teatro Spada\".\nL'amore dei cesenati per l'opera travalic\u00f2 nel breve volgere di pochi decenni le possibilit\u00e0 dell'angusto teatro. Pertanto se ne decret\u00f2 l'abbattimento e la ricostruzione sulle sue rovine del nuovo teatro comunale. I lavori, su progetto di Vincenzo Ghinelli (ammiratore del Giuseppe Piermarini e delle linee neoclassiche del nuovo Teatro alla Scala di Milano), si protrassero dal 1843 al 1846. L'inaugurazione avvenne il 15 agosto 1846 con la \"Maria di Rohan\" di Gaetano Donizetti, con Teresa De Giuli Borsi (soprano) e Gaetano Fraschini (tenore), e con il balletto \"Beatrice di Gand\", con la famosa Fanny Elssler come protagonista.\nNegli anni seguenti e per tutto il primo novecento, il Teatro mantenne un posto di assoluto rilievo nazionale nel campo dell'opera lirica e del melodramma.\nNel 1891 il giovane e promettente Alessandro Bonci vi esegu\u00ec un'accademia per pagarsi gli studi di canto a Pesaro. Trascorsi pochi anni, Bonci divenne uno dei migliori interpreti italiani, conosciuto e apprezzato all'estero. Nel 1904 Bonci torn\u00f2 a Cesena per interpretare un memorabile \"Faust\" di Charles Gounod e poi nel 1927, al ritiro dalle scene, un Requiem e nella occasione gli venne intitolato il teatro.\nIn occasione del 150\u00ba anniversario della sua inaugurazione, il 25 gennaio 1996, fu riaperto al pubblico dopo un restauro.\nDal 2001 \u00e8 una delle sedi principali di produzione teatrale dell'Emilia Romagna Teatro.\nGli anni del \"tutto esaurito\".\nNell'ultimo dopoguerra, la prosa, gi\u00e0 in cartellone del 1862, sostitu\u00ec poco a poco l'opera nei gusti degli spettatori. Gli anni cinquanta e sessanta sono quelli dei \u201ctutto esaurito\u201d in serie, dei record d'incassi frantumati. Si d\u00e0 qui di seguito un breve resoconto cronologico di quegli anni:\nDescrizione.\nEsterno.\nL'edificio \u00e8 di chiara derivazione \"piermariniana\": la facciata presenta un portico in bugnato al primo ordine, colonnato ionico al secondo ordine e una ricca decorazione ad opera del bolognese Gaetano Bernasconi. Sulla facciata si trovano sette figure mitologiche racchiuse in riquadri: Ercole dio della forza, Calliope musa del poema eroico, Venere dea dell'amore, Apollo dio delle arti, Talia musa della commedia, Melpomene musa della tragedia, Clio musa della storia, e un timpano triangolare con l'allegoria del Savio e del Rubicone, e lo stemma della citt\u00e0 al centro. Sul fianco destro sono poste due formelle con Tersicore e Bacco, cos\u00ec come su quello sinistro con Polinnia e, di nuovo, Bacco.\nInterno.\nEntrati dal portale principale ci accoglie un vestibolo con, da un lato, il busto di Alessandro Bonci, dopo si passa al foyer dove possiamo trovare un grande lampadario e delle iscrizioni a ricordo delle esibizioni di celebri esecutori, come Marietta Alboni, Luciano Pavarotti, Giuseppe Verdi e Richard Wagner.\nLa struttura interna del teatro \u00e8 a ferro di cavallo, con una platea, quattro ordini di palchi e un loggione; il totale \u00e8 di circa 800 posti a sedere. Il sipario e il bellissimo lampadario sono copie degli originali.\nLe decorazioni all'interno sono opera del ferrarese Francesco Migliari. Sul soffitto si possono ammirare quattro riquadri con scene della Divina Commedia (\"L'incontro di Dante e Virgilio con le Furie\", \"Il Conte Ugolino che vede morire i figli\", \"Dante e Virgilio al Purgatorio\" e \"L'apparizione del Padre Eterno\") intervallate da quattro medaglioni che rappresentano la musa del melodramma, della tragedia, della musica e della poesia; gli stucchi si devono a Mirotti e gli intagli a Giuseppe Casalini.\nI particolari del \"Bonci\" che lo fanno uno dei pi\u00f9 apprezzati d'Italia sono: l'acustica e il palcoscenico, la cui ampiezza e profondit\u00e0 lo collocano tra i pi\u00f9 ampi nel panorama internazionale.\nIl Museo del Teatro.\nAll'interno il Museo del Teatro conserva la documentazione della storia secolare del teatro e della musica a Cesena di cui sono testimonianze locandine, manifesti e programmi di sala, fotografie e disegni, costumi e scenografie."}
{"id": "1916534", "revid": "149726", "url": "https://it.wikipedia.org/wiki?curid=1916534", "title": "Babbuino nero", "text": ""}
{"id": "1916536", "revid": "380453", "url": "https://it.wikipedia.org/wiki?curid=1916536", "title": "Stade Poitevin Volley-Ball", "text": ""}
{"id": "1916537", "revid": "599013", "url": "https://it.wikipedia.org/wiki?curid=1916537", "title": "Evans Wise", "text": "Caratteristiche tecniche.\nPredilige giocare ala sinistra.\nCarriera.\nHa giocato per la Nazionale a tutti i livelli. Ha anche preso parte alla Coppa del mondo 2006 (inizialmente escluso), andando a sostituire l'infortunato Silvio Spann."}
{"id": "1916544", "revid": "110298853", "url": "https://it.wikipedia.org/wiki?curid=1916544", "title": "Chrysididae", "text": "I Cris\u00ecdidi (\"Chrysididae\"), o in breve Cr\u00ecsidi, sono una famiglia di imenotteri apocriti, noti col nome comune di Vespe dorate, \"Gold wasps\", \"Goldwespen\", \"Gu\u00eapes dor\u00e9es\".\nBiologia.\nI Crisidi sono parassitoidi e cleptoparassiti di altri insetti (soprattutto altri Imenotteri).\nGli adulti conducono vita libera e depongono le uova vicino agli ospiti (di solito altri imenotteri). La larva del criside si sviluppa non causando l'immediata morte dell'ospite, la quale \u00e8 invece differita al giorno in cui il criside \u00e8 giunto a maturit\u00e0. Alcune specie di crisidi si impadroniscono delle provviste alimentari depositate nel nido per lo sviluppo dell'ospite, generalmente in modo violento (cleptoparassitismo con uccisione dell'ospite).\nDistribuzione e habitat.\nI Crisidi sono imenotteri solitari, legati nella loro vita ad altri imenotteri solitari (Sfecidi, Apidi, Eumenidi, etc.), di cui condividono gli ambienti di vita.\nI Crisidi sono legati a microhabitat ristretti, in corrispondenza di terreni scoperti gi\u00e0 visitati da altri Imenotteri, al di sopra di legname tarlato in cerca dei nidi, su rocce e fogliame esposto al sole, lungo gli argini dei torrenti, sulle pietre dei muretti a secco che delimitano i campi agricoli, sui muri in pietra dei casolari di campagna. Nei periodi di fioritura alcune specie frequentano le inflorescenze di Ombrellifere, Composite ed Euforbie (solo per citarne alcune) o vengono attirate dai liquidi zuccherini prodotti dagli Afidi su varie piante.\nIn generale, i Crisidi prediligono climi di tipo subtropicale-mediterraneo, con atmosfere estive calde e secche tendenti ad un regime xerotermico, in cui cio\u00e8 la curva delle temperature medie estive supera la curva delle precipitazioni medie. Ne conseguono condizioni climatiche aride con forte insolazione e deficit idrico per la vegetazione, rappresentata da specie termofile.\nNella penisola italiana sono note 236 specie e 54 sottospecie, che, rispetto alle 3000 specie descritte nel mondo, rappresentano un numero considerevole.\nTassonomia.\nLa Famiglia Chrysididae comprende 5 sottofamiglie e 83 generi. La loro suddivisione tassonomica fino al livello di genere \u00e8 la seguente:"}
{"id": "1916548", "revid": "120348758", "url": "https://it.wikipedia.org/wiki?curid=1916548", "title": "Eclisse CareniPievigina", "text": "L'A.D.C. Eclisse CareniPievigina, pi\u00f9 semplicemente Careni Pievigina (\"Eclisse\" per motivi di sponsor) o tradizionalmente Pievigina, \u00e8 una societ\u00e0 calcistica italiana di Pieve di Soligo, in provincia di Treviso.\nStoria.\nLa denominazione attuale deriva dalla fusione tra le due squadre cittadine del Careni Pieve e della Pievigina 1924, avvenuta nel 2007, e dal nome dell'azienda \"Eclisse\u201d, main sponsor della squadra.\nLa Pievigina pu\u00f2 vantare numerose partecipazioni ai campionati di Serie C2 e di Serie D (anche sotto la denominazione di \"Euromobil Pievigina\"). I suoi colori sociali storici sono il giallo e il rosso. Dopo la fusione dei due club \u00e8 stato affiancato il blu.\nNella stagione 2010-2011 la squadra ha concluso il campionato prima nel girone F della Prima Categoria raggiungendo la Promozione.\nNella stagione 2012-2013 si \u00e8 piazzata al terzo posto nel girone D di Promozione."}
{"id": "1916552", "revid": "110157", "url": "https://it.wikipedia.org/wiki?curid=1916552", "title": "Chiesa di San Martino d'Albaro", "text": "La chiesa di San Martino d'Albaro \u00e8 luogo di culto cattolico situato nel quartiere di San Martino, tra via Silvio Lagustena e via Vernazza, nel comune di Genova nella citt\u00e0 metropolitana di Genova. La chiesa \u00e8 sede della parrocchia omonima del vicariato di San Martino-Valle Sturla dell'arcidiocesi di Genova.\nStoria.\nSecondo alcune fonti storiche presenti negli archivi parrocchiali, si hanno notizie dell'edificio fin dall'anno 1006 e per questo motivo il giorno 11 novembre 2007, la comunit\u00e0 ha festeggiato il millenario dalla fondazione con una Santa Messa Solenne, celebrata dal cardinale e arcivescovo di Genova Angelo Bagnasco. Tuttavia, \u00e8 citata per la prima volta in un documento del 1128 come \"Sancti Martini de erclo\" e poi nel \"Registro Arcivescovile delle decime\" del 1143 come pieve con giurisdizione sulle parrocchie di San Fruttuoso, San Francesco d'Albaro e Sturla; a quell'epoca annesso alla chiesa si trovava anche un ospitale per i viaggiatori in transito. Secondo gli storici le sue origini risalgono ad un periodo tra il V e il VII secolo.\nLa struttura dell'attuale chiesa risale al 1614 quando fu completamente ricostruita, pi\u00f9 grande della precedente. Fu ulteriormente ampliata nel 1846 e all'inizio del Novecento fu costruita una nuova grande abside circolare. Risale al 1963 il nuovo altare maggiore in marmo.\nIn questa chiesa, nel 1834, Paola Frassinetti fond\u00f2 la congregazione delle figlie di Santa Fede, che successivamente presero il nome di Suore di Santa Dorotea della Frassinetti.\nAl suo interno si trovano dipinti di Bernardo Castello e Valerio Castello (\"Madonna col Bambino fra i santi Domenico e Rosa\", presso la cappella del Rosario) e Giovanni Domenico Cappellino (\"Martirio di santa Agata\"). Lo stesso Bernardo Castello trov\u00f2 sepoltura il 5 ottobre 1629 in una cappella di questa chiesa. \nDa notare che il parroco di San Martino porta il titolo di abate di Santa Vittoria in Libiola, frazione vicina a Sestri Levante, in seguito alla richiesta portata dal generale Luigi Bernab\u00f2 Brea e confermata dal decreto dall'arcivescovo Edoardo Pulciano in data 17 gennaio 1907."}
{"id": "1916558", "revid": "122266255", "url": "https://it.wikipedia.org/wiki?curid=1916558", "title": "Hip Hop Connection", "text": "Hip Hop Connection \u00e8 una delle manifestazione di breakdance pi\u00f9 vecchie ed importanti d'Italia. \nStoria.\nLa prima edizione si \u00e8 svolta a Pesaro nel 2001 e ha visto la straordinaria partecipazione dei Soul Control ai tempi, probabilmente, la pi\u00f9 famosa \"crew\" di breakdance al mondo. La seconda e la terza edizione di Hip Hop Connection si sono tenute a Riccione sul palco di piazzale Roma. Dal 2004 al 2012 Hip Hop Connection si \u00e8 tenuto sempre a Pesaro. Nel 2012 lo staff della omonima associazione che organizza l'evento, in totale rottura con la amministrazione comunale, ha deciso di abbandonare Pesaro e migrare a Bologna ove Hip Hop Connection \u00e8 stato ospitato all'interno di The JamBO, fiera internazionale dedicata a tutti gli sport \"freestyle\". Organizzata dalla omonima associazione pesarese l'Hip Hop Connection \u00e8 un \"contest\" di livello internazionale che ha visto la presenza di \"crew\" e \"b-boy\" da tutto il mondo. Durante i tre giorni della manifestazione si svolgono due tipi di contest: il \"2 vs 2\" ed il \"crew vs crew\", lasciando solitamente il primo giorno per la fase eliminatoria di entrambe le categorie. Dal 2006 ogni componente della giuria si esibisce in una sfida dimostrativa (chiamata \"One Breaker, One Judge\") contro un \"b-boy\" italiano scelto dall'organizzazione. Nel tempo la possibilit\u00e0 di competere al \"one breaker one judge\" \u00e8 stata considerata, da molti, come un vero e proprio oscar alla carriera. Nel 2011 e nel 2012 Hip Hop Connection ha presentato anche una serata dedicata interamente ai migliori show di hip hop e breakdance con la partecipazione di gruppi quali Body Carnival, Predators, Yessaisquad, ecc. Nel 2012 Hip Hop Connection ha dedicato una intera serata ai \"cerchi\" nell'intenzione di diffondere un concetto di breakdance non legato alle sole competizioni."}
{"id": "1916561", "revid": "339392", "url": "https://it.wikipedia.org/wiki?curid=1916561", "title": "Young gto", "text": ""}
{"id": "1916578", "revid": "1908569", "url": "https://it.wikipedia.org/wiki?curid=1916578", "title": "Eric Liddell", "text": "Nel 1924, ai Giochi olimpici di Parigi, ha conquistato la medaglia d'oro nei 400 metri piani.\nBiografia.\nL'infanzia.\nEric Henry Liddell nacque in Cina da genitori scozzesi ferventi missionari protestanti; l\u00ec pass\u00f2 l'infanzia e inizi\u00f2 i primi studi. All'et\u00e0 di sei anni, assieme a suo fratello maggiore Rob (pi\u00f9 tardi medico e suo collega missionario in Cina), torn\u00f2 in Inghilterra dove fu iscritto al college di Eltham. Da notare che in tutta la sua adolescenza ebbe modo di incontrare i genitori e i due fratelli minori solo in due o tre occasioni.\nGiovent\u00f9 e successi sportivi.\nAl collegio Eric Liddell si dimostr\u00f2 eccezionalmente dotato per le attivit\u00e0 sportive, tanto da essere selezionato gi\u00e0 a 15 anni per la squadra di cricket e quella di rugby e pi\u00f9 tardi capitano di entrambe, nonch\u00e9 ottimo velocista.\nContemporaneamente non si mitigava il sentimento religioso trasmesso dai genitori, ottenendo riconoscimenti anche per la propria spiritualit\u00e0 e rettitudine.\nNel 1921 si iscrisse all'Universit\u00e0 di Edimburgo, continuando a impegnarsi nello sport e ottenendo rilevanti risultati non solo nella corsa ma anche nel rugby: fu selezionato infatti come ala per la Nazionale scozzese, giocando sette delle otto partite del torneo Cinque Nazioni nel 1922 e 1923.\nNell'atletica venne alla ribalta nel 1923, vincendo le gare delle 100 e 220 iarde ai campionati nazionali della Amateur Athletic Association, la prima con un nuovo primato nazionale di 9\"7 che sarebbe rimasto imbattuto per 35 anni, e guadagnando la selezione per diverse gare internazionali. Nel 1924 partecip\u00f2 alle Olimpiadi di Parigi; avendo preso atto che la corsa dei 100 metri, considerata la sua distanza migliore, si sarebbe svolta di domenica, le sue convinzioni religiose gli imposero di rifiutare la partecipazione a tale gara, come pure alle due staffette (4\u00d7100 e 4\u00d7400 metri), per le quali era stato selezionato. Si dedic\u00f2 quindi a un allenamento intensivo per le gare dei 200 e 400 metri, che si tenevano in altri giorni. Nei 200 metri vinse la medaglia di bronzo, e alcuni giorni dopo, nonostante non fosse accreditato tra i possibili vincitori, conquist\u00f2 l'oro nei 400 metri, stabilendo il nuovo record olimpico con un tempo di 47\"6.\nPer la sua nascita e morte cinese, qualche fonte cinese lo considera come il primo medagliato olimpico cinese, anche se si ritenne sempre uno scozzese e partecip\u00f2 ai Giochi olimpici in rappresentanza del Regno Unito.\nMaturit\u00e0 ed impegno missionario.\nNel 1925 si laure\u00f2 in scienze e torn\u00f2 in Cina, abbandonando la carriera agonistica per intraprendere l'attivit\u00e0 di missionario, diventando insegnante. Negli anni seguenti ebbe sporadiche partecipazioni a manifestazioni sportive locali (sconfiggendo per esempio nel 1928 membri delle squadre olimpiche francese e giapponese di quell'anno); si impegn\u00f2 anche nel sostenere le attivit\u00e0 sportive e stimolando la realizzazione di adeguate infrastrutture.\nNel 1932 in occasione della sua prima pausa in Inghilterra da missionario fu ordinato ministro di culto.\nRientrato in Cina, nel 1934 spos\u00f2 Florence Mackenzie, una missionaria canadese. Negli anni ebbero tre figlie, Patricia, Heather e Maureen, l'ultima delle quali non conobbe mai. Infatti nel 1941 il deteriorarsi della situazione politica port\u00f2 la moglie Florence a rientrare in Canada con il resto della famiglia, mentre Eric Liddell rimase in Cina.\nInternato dai giapponesi in un campo che si trasform\u00f2 da confinamento a dura prigionia, continu\u00f2 a mostrare la propria forza morale sia mantenendo le proprie convinzioni religiose, sia adoperandosi per l'organizzazione del campo e per mantenere alto il morale degli altri prigionieri.\nRifiutato uno scambio di prigionieri cui era destinato in virt\u00f9 della sua fama di atleta (fece liberare una donna incinta al suo posto), repentinamente mostr\u00f2 sintomi di disturbi mentali che nella sua ultima lettera alla moglie imputava alla gravosit\u00e0 delle mansioni cui si obbligava, ma pi\u00f9 probabilmente si trattava di un tumore al cervello che nella situazione in cui si trovava non poteva essere n\u00e9 diagnosticato n\u00e9 tantomeno curato, e che lo port\u00f2 rapidamente alla morte.\nAttualmente Liddell \u00e8 sepolto in Cina nel Mausoleo dei Martiri di Shijiazhuang, cosa alquanto rara per un non cinese.\nAlla figura di Eric Liddell e di altri atleti britannici partecipanti ai Giochi olimpici di Parigi 1924 sono ispirati i film \"Momenti di gloria\" e \"Sulle ali delle aquile\" prodotto nel 2016 e diretto da Stephen Shin . In un sondaggio del 2008, i lettori del quotidiano \"The Scotsman\" votarono Eric Liddell l'atleta scozzese pi\u00f9 popolare di sempre."}
{"id": "1916582", "revid": "599013", "url": "https://it.wikipedia.org/wiki?curid=1916582", "title": "Leopoldo Luque", "text": "Attaccante potente ed efficace, fece parte della nazionale argentina campione del mondo del 1978; durante il torneo si dimostr\u00f2 uno dei migliori giocatori della squadra e realizz\u00f2 quattro reti.\n\u00c8 morto nel 2021 all'et\u00e0 di 71 anni per complicazioni da Covid-19.\nCarriera.\nClub.\nDopo avere praticato, oltre al calcio, anche la ginnastica e la scherma a livello dilettantistico e giovanile, alla fine del 1972 esordisce nella Primera Divisi\u00f3n argentina con il club del Rosario Central. Il suo debutto ai massimi livelli avvenne nel 1975, quando venne ingaggiato dal River Plate di Buenos Aires in sostituzione del centravanti Carlos Manuel Morete, mentre l'esordio in nazionale avvenne il 3 agosto dello stesso anno in occasione della Copa Am\u00e9rica contro la rappresentativa del Venezuela.\nNazionale.\nIn nazionale disput\u00f2 complessivamente 45 incontri ufficiali, segnando 22 reti, e fece parte della formazione che conquist\u00f2 il Mondiale di Argentina 1978, durante il quale, giocando come centravanti, form\u00f2 un'efficace coppia d'attacco insieme a Mario Kempes. Nelle prime due partite del girone eliminatorio contro l'Ungheria e la Francia vinte entrambe dall'Argentina per 2-1, Luque venne lodato dalla stampa sportiva come il giocatore pi\u00f9 efficace della selezione; realizz\u00f2 due reti decisive dimostrando grande forma atletica, agonismo e notevoli qualit\u00e0 di tiro. Nella partita con la Francia, decisa da un suo splendido tiro dalla distanza, Luque peraltro sub\u00ec la lussazione di un gomito e dovette quindi saltare la terza partita con l'Italia che si concluse con una sconfitta per 1-0, ininfluente per l'Argentina.\nUn tragico lutto colp\u00ec Luque proprio durante i mondiali di calcio; poco prima della partita con la Francia suo fratello minore Oscar mor\u00ec in un incidente d'auto; il calciatore ricevette la notizia dopo la fine della partita ed ebbe un grave crollo morale. Nonostante il grande dolore per la scomparsa del fratello, Luque, sostenuto dai suoi genitori, decise di continuare a giocare nel mondiale e, dopo aver superato l'infortunio, rientr\u00f2 nella formazione titolare nelle partite del secondo turno dove peraltro il suo rendimento fu meno brillante. Dopo non essere riuscito a segnare contro Polonia e Brasile, Luque realizz\u00f2 una doppietta nel clamoroso e discusso 6-0 contro il Per\u00f9, decisivo per la qualificazione alla finalissima. Nella partita con l'Olanda, vinta dall'Argentina per 3-1 dopo i tempi supplementari, Luque, pur dimostrando il consueto impegno agonistico, non fu efficace come in precedenti gare. Disput\u00f2 l'ultima partita con la propria nazionale nel Mundialito 1980-81 a Montevideo, in Uruguay, ritirandosi dall'attivit\u00e0 agonistica nel 1985.\nNegli ultimi anni della sua vita svolse l'attivit\u00e0 di segretario delle attivit\u00e0 sportive della provincia argentina di Mendoza."}
{"id": "1916583", "revid": "599013", "url": "https://it.wikipedia.org/wiki?curid=1916583", "title": "Densill Theobald", "text": "Carriera.\nHa fatto il suo esordio in Nazionale nel luglio 2002, ed \u00e8 stato inserito nella lista dei convocati per la Coppa del mondo 2006."}
{"id": "1916584", "revid": "1632387", "url": "https://it.wikipedia.org/wiki?curid=1916584", "title": "Crystal Empire", "text": "Crystal Empire \u00e8 il secondo album in studio della band tedesca Freedom Call pubblicato nel 2001 dalla Steamhammer.\nOspiti.\nCori:\nRolf Kholer, Olaf Senkbeil, Janie Dixon, Mitch Schmitt.\nBasso nelle tracce 4, 6, 7 e 9 di Stefan Heimer."}
{"id": "1916586", "revid": "104265", "url": "https://it.wikipedia.org/wiki?curid=1916586", "title": "Scherma ai Giochi della XXIX Olimpiade - Sciabola a squadre femminile", "text": "Prima apparizione della disciplina alle Olimpiadi, la gara si \u00e8 svolta il 14 agosto e ha visto la vittoria dell'."}
{"id": "1916587", "revid": "1632387", "url": "https://it.wikipedia.org/wiki?curid=1916587", "title": "Live Invasion", "text": "Live Invasion \u00e8 il primo album live della band power metal tedesca Freedom Call, registrato durante l'\"Eternal World Tour 2002\".\nTracce.\nDisco due.\nRiproposizione dell'EP Taragon, prima disponibile solo in Francia e Giappone."}
{"id": "1916597", "revid": "92723", "url": "https://it.wikipedia.org/wiki?curid=1916597", "title": "Diocesi di Kayanga", "text": "La diocesi di Kayanga (in latino: \"Dioecesis Kayangana\") \u00e8 una sede della Chiesa cattolica in Tanzania suffraganea dell'arcidiocesi di Mwanza. Nel 2019 contava 375.800 battezzati su 570.480 abitanti. \u00c8 retta dal vescovo Almachius Vincent Rweyongeza.\nTerritorio.\nLa diocesi comprende il distretto di Karagwe nella regione del Kagera in Tanzania.\nSede vescovile \u00e8 la citt\u00e0 di Kayanga, dove si trova la cattedrale di San Giorgio.\nIl territorio \u00e8 suddiviso in 15 parrocchie.\nStoria.\nLa diocesi \u00e8 stata eretta il 14 agosto 2008 con la bolla \"Congregatio pro Gentium\" di papa Benedetto XVI, ricavandone il territorio dalla diocesi di Rulenge, che contemporaneamente ha assunto la denominazione di diocesi di Rulenge-Ngara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 570.480 persone contava 375.800 battezzati, corrispondenti al 65,9% del totale."}
{"id": "1916598", "revid": "767487", "url": "https://it.wikipedia.org/wiki?curid=1916598", "title": "Anthony Wolfe", "text": "Suo fratello, Glenton Wolfe, \u00e8 calciatore di ruolo difensore.\nCarriera.\nClub.\nDopo aver esordito con North East Stars nel 2002, ha vinto il titolo FA Cup 2003 e il titolo Pro League 2004 mentre militava nel North East Stars.\nNella stagione 2006 segna 17 reti con il San Juan Jabloteh.\nNel 2007 colleziona 7 presenze, segnando 2 volte, nella prima stagione con i Silverbacks.\nDopo l'esperienza americana, ritorna a giocare in patria. Nel 2013 si reca in India per giocare nel Churchill Brothers Sports Club.\nNazionale.\nDall'arrivo dell'allenatore olandese Leo Beenhakker, Wolfe \u00e8 diventato un membro a tempo pieno della Nazionale, con cui esord\u00ec il 3 luglio 2003 contro il Venezuela. L'allenatore Stuart Charles, invece, lo inser\u00ec nella squadra Olimpica Under-23 nel 2004.\nHa fatto parte anche della spedizione alla Coppa del mondo 2006 in Germania."}
{"id": "1916610", "revid": "484362", "url": "https://it.wikipedia.org/wiki?curid=1916610", "title": "Biblioteca civica Aprosiana", "text": "La Biblioteca civica Aprosiana \u00e8 la biblioteca civica della citt\u00e0 di Ventimiglia, conosciuta anche come Biblioteca Aprosiana, o, pi\u00f9 semplicemente, L'Aprosiana. Fu la prima biblioteca pubblica ad essere aperta in Liguria ed una fra le pi\u00f9 antiche d'Italia.\nStoria.\nFondata nel 1648 da Angelico Aprosio, ebbe inizialmente sede presso il convento degli agostiniani di Ventimiglia, al cui ordine lo stesso Aprosio apparteneva. Nel 1653 venne ufficialmente riconosciuta da Innocenzo X che, conscio dell'importanza della biblioteca, cerc\u00f2 di salvaguardarne il contenuto mediante una speciale disposizione che minacciava di scomunica chiunque facesse commercio o comunque asportasse i libri da essa.\nNel secolo successivo la biblioteca venne coinvolta nelle vicende belliche che ebbero per teatro la Repubblica di Genova e gran parte d'Italia e d'Europa. Durante la guerra dei sette anni il convento che la custodiva sub\u00ec infatti gravi danni e saccheggi che si ripeterono alla fine degli anni novanta del Settecento con l'invasione napoleonica e la perdita di parte del patrimonio bibliografico, che fu venduto ad alcune importanti famiglie liguri (fra cui quella dei \"Durazzo\") o conflu\u00ec in varie biblioteche genovesi.\nAgli inizi dell'Ottocento la biblioteca pass\u00f2 ad essere amministrata dal Comune di Ventimiglia, che trasfer\u00ec tutto il materiale superstite in essa contenuto in vari edifici della citt\u00e0 alta: prima nella \"Chiesa di San Francesco\", poi in un edificio attiguo, e infine, a seguito del terremoto del 1887 e grazie al fattivo contributo di Thomas Hanbury, nell'allora \"Civico Teatro\" (noto anche come \"Teatro Lascaris\"). Dopo altre vicissitudini (basti pensare alla seconda guerra mondiale e all'occupazione nazista) e trasferimenti (fra cui nella ex-sede del locale liceo classico), la biblioteca \u00e8 tornata ad essere ospitata, dagli anni cinquanta del secolo passato, nel \"Civico Teatro\" appositamente riattato e adibito a tale scopo.\nLe due sedi.\nA marzo 2010, nei locali ristrutturati facenti parte del chiostro di Sant'Agostino (gi\u00e0 sede per i primi 150 anni dalla fondazione), \u00e8 stata inaugurata una nuova sede \"distaccata\" della Biblioteca Civica Aprosiana, destinata ad accogliere circa 8000 volumi provenienti dal fondo moderno della stessa.\nL'intero fondo antico e la restante parte di quello moderno continuano ad essere ospitati a Ventimiglia Alta.\nRaccolte.\nFin dalla sua fondazione, la biblioteca fu dotata da Angelico Aprosio di alcune migliaia di tomi accompagnati da numerosi, e in taluni casi preziosi, incunaboli e manoscritti. Alla morte di questi (1681), l'opera intrapresa fu continuata da un suo allievo, l'arcadiano Domenico Antonio Gandolfo. Nel corso del Settecento, come gi\u00e0 si \u00e8 accennato, gran parte del contenuto della biblioteca and\u00f2 disperso e, nonostante la buona volont\u00e0 delle autorit\u00e0 comunali, non si poterono evitare altri furti e sottrazioni di materiale nel XIX secolo.\nBisogna attendere gli ultimi anni dell'Ottocento e, ancor pi\u00f9, i primi decenni del secolo successivo, per assistere a una vera e propria rinascita delle raccolte, dovuta ad alcuni noti bibliotecari, fra cui gli storici e archeologi Girolamo Rossi e Nino Lamboglia, Callisto Amalberti, Nicola Orengo e il poeta Filippo Rostan. La competenza e l'energia da essi profuse, unitamente ai capitali generosamente messi a disposizione da alcuni facoltosi amanti della riviera, fra cui il britannico Thomas Hanbury, permisero anzitutto di elaborare una esaustiva catalogazione (ultimata nel 1904) del materiale presente e, successivamente, il recupero di un buon numero di testi seicenteschi e settecenteschi andati dispersi.\nAll'inizio degli anni trenta, la politica del recupero fu accompagnata da quella di nuove acquisizioni (grazie anche all'appoggio finanziario del Ministero della Pubblica Istruzione) che port\u00f2, alla vigilia della seconda guerra mondiale, il totale dei volumi disponibili a circa novemila.\nConsistenza attuale.\nAttualmente, grazie anche al lavoro svolto negli ultimi decenni da alcuni bibliotecari particolarmente attivi e capaci (fra cui l'attuale responsabile de \"L'Aprosiana\", dott. Ruggero Marro), la biblioteca riunisce nelle sue raccolte circa ventiseimila volumi, di cui oltre settemila fanno parte del cosiddetto \"Fondo antico\". A questi vanno aggiunti quasi duecento incunaboli e manoscritti, alcuni dei quali di eccezionale valore storico (fra i quali \u00e8 doveroso citare una variante, unica nel suo genere, delle \"Obras\" di Luis de G\u00f3ngora), nonch\u00e9 una quadreria di una decina di ritratti (fra i quali quello dello stesso Aprosio, eseguito da Carlo Ridolfi nel 1647).\nAttivit\u00e0 editoriale.\nFin dal 1981, in occasione del terzo centenario della morte del proprio fondatore, la Biblioteca Aprosiana inizi\u00f2 a pubblicare saggi di vario tipo per far conoscere pi\u00f9 approfonditamente le proprie raccolte pi\u00f9 prestigiose e incentivare studi e ricerche sulla civilt\u00e0 letteraria barocca in Liguria e, pi\u00f9 in generale, in Italia. Tre anni pi\u00f9 tardi venne pubblicato il primo \"Quaderno dell'Aprosiana\" cui ne fecero seguito altri tre apparsi negli anni successivi. La pubblicazione, interrottasi verso la fine degli anni ottanta, riprese con rinnovato vigore negli anni novanta (sette numeri facenti parte di una \"nuova serie\", diretta dal Prof. B. Durante).\nDal 2000 la rivista, ribattezzata ufficialmente \"L'Aprosiana\", esce con una rinnovata e pi\u00f9 accattivante veste tipografica, mantenendo tuttavia inalterate le proprie predilezioni per l'et\u00e0 barocca e, in minor misura, per il settecento italiano."}
{"id": "1916611", "revid": "6923", "url": "https://it.wikipedia.org/wiki?curid=1916611", "title": "Isole Thule Meridionali", "text": "Le Thule Meridionali sono un gruppo di isole che formano parte dell'arcipelago delle Sandwich Australi; sono amministrate come parte del territorio britannico d'oltremare delle Georgia del Sud e Isole Sandwich Australi. Per la Repubblica Argentina le isole sono parte del \"Dipartimento Isole dell'Atlantico Meridionale\" della Provincia di Terra del Fuoco, Antartide e Isole dell'Atlantico del Sud.\nIl piccolo arcipelago \u00e8 formato da tre isole: la isola Bellingshausen, l'isola Cook, e Thule Australe. Le isole sono una regione sterile, con rigide temperature, e senza nessun valore economico, ma solamente strategico. Le isole sono parte di un antico vulcano sommerso, e sono ricoperte da cenere vulcanica e guano di pinguino. Sono presenti foche e banchi di alghe, specialmente in una piccola insenatura dell'isola Thule chiamata Bah\u00eda Ferguson. \nLe Thule Meridionali furono cos\u00ec chiamate dai suoi scopritori in quanto ritenute il punto pi\u00f9 estremo del mondo.\nPresenza argentina 1976-1982.\nNel novembre del 1976 un gruppo della Forza Aerea Argentina sbarc\u00f2 sull'Isola Morrell (nome con cui gli argentini chiamano l'isola di Thule), e senza informare il governo britannico vi costruirono una piccola base scientifico-militare con alloggi ed un piccolo eliporto per il rifornimento. Stabilirono inoltre una stazione meteorologica, una radio, e posizionarono la bandiera argentina. Tutto questo fu realizzato sotto la direzione del governo militare argentino, per poter reclamare il possesso sulle isole Sandwich Australi. La base fu chiamata Corbeta Uruguay.\nSoltanto nel dicembre del 1976 gli inglesi scoprirono l'azione militare argentina. Inizialmente, Londra non reag\u00ec verso ci\u00f2 che era un'invasione militare e la conseguente occupazione dei suoi territori. Passato un anno, la presenza argentina divenne di dominio pubblico. Il Primo Ministro britannico, James Callaghan, decise di non inviare una forza militare per interrompere l'occupazione, privilegiando la diplomazia. Questa mancanza di risposta, e l'intenzione del Governo Britannico di ridurre la presenza militare in Antartide per motivi di bilancio, furono due delle tante ragioni che indussero il Governo Argentino a pensare che poteva parimenti occupare le Isole Malvine e la Georgia del Sud, cosa che accadde nell'aprile del 1982, dando inizio alla guerra delle Falkland."}
{"id": "1916618", "revid": "2086778", "url": "https://it.wikipedia.org/wiki?curid=1916618", "title": "Gravisca", "text": "Gravisca (oggi nota anche come Porto Clementino) \u00e8 un'area archeologica situata nel comune di Tarquinia, in provincia di Viterbo, nel Lazio. \"Gravisca\" (nota in lingua latina anche come \"Grauisca\", o \"Graviscae\") fu un fiorente porto etrusco, legato ai commerci con il Mediterraneo orientale; dopo la conquista romana, divenne una colonia marittima vitale fino alla distruzione, durante le invasioni barbariche del V secolo. \nStoria.\nLe prime tracce di insediamento umano nell'area di \"Gravisca\" sono databili al VI secolo a.C., periodo in cui sorse nella zona il porto etrusco dell'importante citt\u00e0 di Tarquinia, situata alcuni chilometri nell'entroterra. Probabilmente in questo periodo venne fondato un santuario emporico greco, notevole centro religioso internazionale dedicato a tre divinit\u00e0 femminili: Era, Afrodite e Demetra. Il santuario rimase attivo fino alla conquista romana dell'Etruria meridionale, avvenuta attorno al 281 a.C.\nNel 181 a.C., sui resti dell'abitato etrusco in abbandono, i Romani fondarono una \"colonia maritima civium Romanorum\" con il nome di Gravisca:\nL'abitato, che si sviluppava per una superficie di 6 ettari, venne strutturato secondo la classica impostazione dei \"castra\" romana, con strade rigorosamente ortogonali tra loro disposte in direzione E-O.\nNel 408 i Visigoti di Alarico in transito lungo la costa misero a sacco la colonia, che da allora and\u00f2 spopolandosi definitivamente. A questo periodo risale il tesoretto di 147 \"solidi\" aurei, risalenti ai regni di Valentiniano I, Valentiniano II, Onorio, Arcadio e Teodosio, rinvenuti nascosti nel cortile di una \"domus\" patrizia. Claudio Rutilio Namaziano, nel \"De reditu suo\", da una descrizione di \"Gravisca\" come si presentava dopo il sacco visigoto, verso la met\u00e0 del V secolo:\nNel 1449, e poi nel 1461, presso l'antica \"Gravisca\" venne riaperto un porto, distrutto dalla flotta napoletana nel 1481 durante la guerra tra papa Sisto IV e Ferrante d'Aragona. Il \"porto di Corneto\" venne nuovamente fondato da papa Clemente XII nel 1738, tanto che prese nome di \"Porto Clementino\"; ulteriori lavori furono promossi da papa Benedetto XIV. Il porto di Tarquinia venne definitivamente distrutto dall'esercito tedesco durante la seconda guerra mondiale.\nResti archeologici.\nGli scavi archeologici pi\u00f9 intensi presso \"Gravisca\" sono stati compiuti tra il 1969 ed il 1979, e hanno permesso di riportare alla luce gran parte dell'antica colonia romana e di conoscere la conformazione dell'insediamento etrusco.\nLa scoperta pi\u00f9 importante \u00e8 stata quella del santuario emporico greco. Questo santuario venne fondato tra il 600 a.C. ed il 580 a.C. e assunse in breve le funzioni di \"emporion\", ovvero di centro di scambi commerciali con funzioni anche religiose. Vi erano venerate Era, Afrodite e Demetra nei loro equivalenti etruschi: rispettivamente Ura, Vei e Tura. La struttura originaria del santuario era a pianta quadrata delle dimensioni di 25 x 25 metri; solo tra il 480 a.C. ed il 470 a.C. il santuario venne ampliato e trasformato con una struttura rettangolare di 27 x 15 metri, anticipata da una piazza.\nTra i reperti maggiormente significativi rinvenuti nel santuario, c'\u00e8 sicuramente il \"kantharos di Exechias\", pregevole ceramica attica del VI secolo a.C., assieme ad una dedica ad Apollo Egineta fatta dal mercante Sostratos di Egina, che testimonia quanto i contatti con il Mediterraneo orientale e con il mondo greco fossero vivi.\nOltre alle numerose ceramiche attiche rinvenute presso il santuario, \u00e8 stata rinvenuta una \"domus\" patrizia di et\u00e0 imperiale, dotata di piccolo impianto termale, presso il cui cortile \u00e8 stato trovato il tesoretto di 147 \"solidi\" del V secolo, nascosti durante le invasioni barbariche.\nIl santuario e le feste di Adone.\nAdone (mitologia) deriva dal termine semitico \"dn\" (Signore) ed \u00e8 Esiodo il primo che lo ricorda come testimone dei remoti ambienti fenici. Secondo la leggenda Teia, re di Siria, offese Afrodite giudicando sua figlia Mirra pi\u00f9 bella della dea. Afrodite, offesa, scagli\u00f2 una maledizione contro la giovane che si innamor\u00f2 del padre, riuscendo con l'inganno ad avere rapporti sessuali. Teia, una volta accortosi del tradimento, insegu\u00ec Mirra per ucciderla, ma questa fu trasformata in mirra, dalla quale nacque Adone. Il giovane aveva un tale fascino da stregare anche Afrodite che, preoccupata per l'incolumit\u00e0 dell'amato, lo mand\u00f2 da Persefone. Quando per\u00f2 giunse il momento di restituirlo, Persefone lo volle tenere per s\u00e9. Nacque cos\u00ec una disputa fra le due dee, messe a tacere dal giudizio di Zeus, ordinando al ragazzo di passare un terzo dell'anno (estate)con Afrodite, un terzo (inverno) con Persefone ed il restante con una persona a sua scelta.\nDel dio molte sono le raffigurazioni dell'atto amoroso con Afrodite, pi\u00f9 rare le monete, mentre unica \u00e8 la raffigurazione fittile di Tuscania: Adone morente. Le feste in onore di Adone (\"Adonie\") si celebravano il 23 luglio, nei giorni della canicola, e si suddividevano in tre parti: nascita del dio, ierogamia con Afrodite e morte di Adone. Costante \u00e8 la presenza nelle pitture vascolari della scala, che sta a sottolineare la salita del giovane alla stanza della dea, dove si sarebbe consumata l'unione tra i due. Di particolare importanza erano anche i \u03ba\u03ae\u03c0\u03bf\u03b9, \"giardini di Adone\" che venivano prima posti sulla sto\u00e0 e poi scaraventati in mare insieme all'effigie del dio, seguiti da lamenti funebri (\u1f08\u03b4\u03c9\u03bd\u03b9\u03b1\u03c3\u03bc\u03cc\u03c2), causati dalla sofferenza per la perdita del giovane. Gli spazi in cui prendevano forma le Adonie (tra il IV-V secolo a.C.) sono tre: il giardino dove si coltivava l'insalata irrigata tramite l'ausilio di un pozzo, la sto\u00e0, sul cui tetto le donne collocavano i \"giardini\", e il \"purgos\", edificio rialzato dove era allestito, nella parte superiore, il \u03b8\u03ac\u03bb\u03b1\u03bc\u03bf\u03c2 e la finestra dove si affacciava la dea per annunciare la morte del giovane (\u03c0\u03b1\u03c1\u03ac\u03ba\u03c5\u03c0\u03c4\u03bf\u1f52\u03c3\u03b1).\nBibliografia.\n "}
{"id": "1916619", "revid": "767487", "url": "https://it.wikipedia.org/wiki?curid=1916619", "title": "Sudraka", "text": "Si hanno scarne notizie biografiche, infatti solo elementi tecnici e stilistici permettono una incerta datazione fra il IV e il V secolo d.C. Tra le notizie che abbiamo della sua vita vi sono quelle ricavate dal prologo del dramma in dieci atti \"Il carretto d'argilla\", a lui attribuito, in cui l'autore si definisce re, padre di re e dotto teologo: purtroppo la mancanza di re indiani con questo nome fa supporre apocrifi questi dati biografici.\nIl carretto d'argilla.\nL'azione de \"Il carretto di argilla\" si svolge nella citt\u00e0 di Ujjayini, dove il bramino Carudatta, ridotto in tristi condizioni economiche dalla sua generosa piet\u00e0, ama ed \u00e8 riamato da Vasantasena, una gentile etera, perseguitata dalle brame di Samsthanaka, cognato del re.\nPer sfuggirgli, la giovane si rifugia presso Carudatta. Uscendo dalla casa di questi, Vasantasena, salita per un inganno sul cocchio di Samsthanaka e colpita dall'innamorato respinto, viene creduta morta e abbandonata in un parco, dove un monaco buddista si prende cura di lei.\nCarudatta, accusato del delitto, viene condannato a morte ma, grazie al ritorno improvviso di Vasantasena e allo spodestamento del re, sar\u00e0 riconosciuto innocente e liberato: il nuovo monarca gli offrir\u00e0 un'alta carica e, liberata Vasantasena dalla triste condizione di etera, permetter\u00e0 le loro legittime nozze.\nCelebre in questo dramma \u00e8 la descrizione che d\u00e0 il titolo: l'incontro tra il figlioletto di Carudatta, triste per la modestia del suo carretto di argilla, e Vasantasena, che glielo riempie dei suoi gioielli coi quali il bimbo potr\u00e0 comprarsi un carretto d'oro. \nL'opera \u00e8 davvero tra le pi\u00f9 singolari del teatro indiano, pur non essendo svincolata dalle rigide norme del tempo, proprio per i personaggi ritratti con rara sensibilit\u00e0 e descrizioni molto fini e accurate, rappresentando uno spaccato dell'antica societ\u00e0 dell'India, dei suoi usi e dei suoi costumi. Oltre a quest'opera a Sudraka \u00e8 attribuito anche un vivace monologo comico."}
{"id": "1916622", "revid": "86343", "url": "https://it.wikipedia.org/wiki?curid=1916622", "title": "Tzavorite", "text": ""}
{"id": "1916623", "revid": "289247", "url": "https://it.wikipedia.org/wiki?curid=1916623", "title": "Santa Chiara di Montefalco", "text": ""}
{"id": "1916624", "revid": "205250", "url": "https://it.wikipedia.org/wiki?curid=1916624", "title": "Melvin Schwartz", "text": "Biografia.\nCrebbe a New York nel periodo della Grande depressione e frequent\u00f2 la Bronx High School of Science, dove scopr\u00ec il suo interesse per la fisica. Si laure\u00f2 e divenne dottore di ricerca alla Columbia University, il cui dipartimento di fisica era guidato dal premio Nobel per la fisica del 1944 Isidor Isaac Rabi. Schwartz divenne prima professore assistente, sempre alla Columbia, nel 1958, poi professore associato nel 1960 e professore ordinario nel 1963. Tsung-Dao Lee, un suo collega della Columbia che aveva vinto di recente il premio Nobel (all'et\u00e0 di 30 anni), ispir\u00f2 l'esperimento per il quale Schwartz avrebbe vinto il Nobel. Schwartz e i suoi colleghi condussero gli esperimenti che li avrebbero portati a vincere il premio nei primi anni sessanta, quando i tre erano alla Columbia. Gli esperimenti furono condotti presso il Brookhaven National Laboratory.\nNel 1966, dopo 17 anni trascorsi alla Columbia, si trasfer\u00ec a Stanford, dove stava per essere completato lo SLAC. L\u00ec, fece parte di un progetto di ricerca volto a studiare le asimmetrie di carica nel decadimento di kaoni neutri aventi lunga vita media.\nNegli anni settanta fond\u00f2 la Digital Pathways, di cui divenne presidente. Nel 1991 fu nominato Direttore Associato di fisica delle particelle e fisica nucleare al laboratorio di Brookhaven. Contemporaneamente, torn\u00f2 alla Columbia in qualit\u00e0 di professore di fisica. Fu nominato \"I. I. Rabi Professor of Physics\" nel 1994 e and\u00f2 il pensione, come \"Rabi Professor Emeritus\" nel 2000. Trascorse gli anni della pensione a Ketchum, nello stato dell'Idaho, e mor\u00ec il 28 agosto 2006 a Twin Falls, dopo aver lottato contro la malattia di Parkinson e l'epatite C."}
{"id": "1916628", "revid": "1728", "url": "https://it.wikipedia.org/wiki?curid=1916628", "title": "Dialetto romanesco nelle arti", "text": "Il dialetto romanesco tradizionale di Roma, ha una sua importanza autonoma, sia letteraria che \"culturale\", ma la cultura romanesca non si limita alla sua parte letteraria (si pensi ad esempio a Bartolomeo Pinelli o al festival della canzone romanesca di San Giovanni).\nIn ambito letterario gli scrittori pi\u00f9 famosi tra quelli che lo hanno usato sono Giuseppe Gioachino Belli, Trilussa, Cesare Pascarella e Mario dell'Arco.\nUn elenco pi\u00f9 ampio comprende i seguenti autori ed opere:\nIl romanesco nello spettacolo.\nIn ambito culturale (prendendo il termine con un'accezione ampia) ha avuto importanza nell'ambiente cinematografico e televisivo; a partire dal Dopoguerra infatti, vista la presenza a Roma di Cinecitt\u00e0, si \u00e8 spesso usato un miscuglio di italiano e romanesco nelle sceneggiature, in quanto questo dialetto, privato dei tratti pi\u00f9 idiolinguistici, si confondeva in qualche modo con l'italiano parlato, allora basato, per volont\u00e0 del regime, sulla pronuncia romana. In particolare con il neorealismo, il romanesco \u00e8 stato utilizzato per rappresentare efficacemente una parlata di taglio quotidiano, in controtendenza alla paludata ampollosit\u00e0 degli usi precedenti, giocando la \"romaneschit\u00e0\" del quotidiano contro la \"romanit\u00e0\" della retorica fascista. In questo senso il romanesco fu oggetto di un uso di vasta scala, grazie alla sua vicinanza con la lingua nazionale (cui solo il napoletano veniva fatto seguire, secondo per importo d'utilizzo e di materiale artistico) e perci\u00f2 ad una supposta sua migliore e pi\u00f9 vasta comprensibilit\u00e0 rispetto ad altri dialetti.\nA questo si aggiunga la tradizione delle compagnie teatrali e di avanspettacolo cittadine. Bisogna per\u00f2 dire che in realt\u00e0 quello che si trova nei mezzi di comunicazione ormai non \u00e8 \"romanesco\" ma \"italiano regionale romano\", ovvero una parlata italiana con contenute inflessioni dialettali. Alcuni attori noti (anche) per la parlata romanesca sono Aldo Fabrizi, Anna Magnani, Alberto Sordi, Nino Manfredi, Gigi Proietti, Carlo Verdone, Renato Rascel.\nTra i registi, colui che ha raffigurato meglio di tutti la Roma tradizionale e il potere temporale dei papi \u00e8 sicuramente il monticiano Luigi Magni (collaboratore artistico, tra l'altro, della commedia musicale \"Rugantino\").\nCapostipiti, comunque, dello spettacolo di rivista e poi cinematografico, sono stati il caustico Ettore Petrolini, assieme al trasformista Leopoldo Fregoli, che vinse anche il festival della canzone romanesca di San Giovanni del 1891. Tuttavia la tradizione teatrale romanesca affonda le sue radici molto pi\u00f9 lontano. Solo per un secolo a noi relativamente vicino, l'Ottocento, ci si imbatte nei nomi dei mattatori Filippo Tacconi e Annibale Sansoni, dei commediografi Alessandro Barbosi, Giovanni Giraud (da leggersi \"gir\u00e0ud\"), Augusto Topai, Luigi Randanini, e Giggi Zanazzo, degli attori Pippo Tamburri, Oreste Raffaelli e Gastone Monaldi solo per citare quelli (allora, non certo oggi) famosi. Per non parlare del Sor Capanna, stornellatore, del cantore (all'epoca non usava \"cantautore\") Romolo Balzani, autore peraltro di numerose commedie musicali di ambientazione ovviamente romanesca, che ebbero notevole successo, e di Giovanni Mascetti il \"Giuseppe Verdi della musica romanesca\", o del tenore lirico Tommaso Fiorentini, che fu anche ottimo attore romanesco e a cui si deve tra l'altro il successo di \"Affaccete Nunziata\".\nIl romanesco propriamente detto, quello di tradizione popolare, \u00e8 ormai sostanzialmente perduto per gli effetti dell'industrializzazione, per l'influenza dei mezzi di comunicazione di massa, di una diffusa scolarizzazione italofona (non \u00e8 mai decollato il progetto di insegnare il dialetto a scuola, pure formalmente approvato, per via delle difficolt\u00e0 finanziarie della Regione Lazio), e soprattutto per la gentrificazione del centro storico e per l'arrivo di grossi flussi migratori in citt\u00e0 da molte regioni italiane sin dall'unit\u00e0 d'Italia e ora anche da fuori, ma anche a causa del diffuso pregiudizio piccolo-borghese per cui parlare in romanesco impedisca di mostrarsi benestanti e di far parte della Roma \"bene\".\nVa notato anche che lo sfruttamento turistico del centro storico ha favorito lo spostamento dei romani in periferia, alzando oltremodo i prezzi dei beni di prima necessit\u00e0, gli affitti e le case, ma ha anche comportato \"in loco\" uno spostamento della richiesta di beni in direzioni diverse da quelle tradizionali: molti artigiani e altri bottegai hanno visto ridursi le loro quote di mercato (una popolazione residente non stabilmente come quella turistica non ha bisogno ad esempio di comprare oggetti per la casa) e hanno chiuso oppure si sono spostati in periferia, mentre hanno preso il loro posto alberghi, pub, ristoranti, bar e supermercati. Un esempio significativo \u00e8 Trastevere, dove la popolazione americana cresce a scapito di quella locale, costretta ad andar via, il mercato di San Cosimato \u00e8 sostanzialmente morto e l'ospedale pubblico Regina Margherita \u00e8 stato trasformato in \"Guardia medica turistica\". Alla festa de Noantri la maggioranza dei partecipanti sono da anni ex-trasteverini in trasferta che solo in questa ricorrenza si ritrovano uniti nel rione perch\u00e9 ormai si sono dovuti stabilire altrove.\nConseguenza di tutto ci\u00f2 \u00e8 che ormai il centro storico di Roma non ha pi\u00f9 n\u00e9 il ruolo di centro n\u00e9 altro ruolo nella cultura dialettale contemporanea, la quale paradossalmente vive piuttosto nelle periferie che nel centro, come gi\u00e0 notava Pier Paolo Pasolini quando il fenomeno era ancora in fase di svolgimento."}
{"id": "1916632", "revid": "181699", "url": "https://it.wikipedia.org/wiki?curid=1916632", "title": "Trattato di Bogue", "text": ""}
{"id": "1916633", "revid": "124123", "url": "https://it.wikipedia.org/wiki?curid=1916633", "title": "Su Hanchen", "text": "Pittore cinese del XII secolo a.C., allievo di Liu Zonggu.\nFu protetto dall'imperatore Hui Zong che lo elev\u00f2 ad alte cariche.\nL'artista tratt\u00f2 particolarmente la figura umana e di alcune sue opere ci sono giunte diverse copie.\nSotto l'imperatore Xiao Zong, venne nominato \"Gentiluomo di fiducia\" () grazie ai suoi dipinti buddisti. La sua capacit\u00e0 di raffigurare e cogliere lo spirito innocente dei bambini che giocano, immersi in una sfuggente pace interiore, lo rende uno dei pi\u00f9 grandi maestri di questo genere.\nI suoi celebri affreschi nel tempio buddista di Wusheng e nel tempio taoista di Xianying della citt\u00e0 di Hangzhou sono purtroppo scomparsi. Su un ventaglio conservato al Museo d'Arte antica di Boston vi \u00e8 tuttavia, firmato, un suo dipinto che rappresenta una \"Giovane donna davanti allo specchio\"."}
{"id": "1916635", "revid": "124068311", "url": "https://it.wikipedia.org/wiki?curid=1916635", "title": "Bandiera dell'Oblast' di Rostov", "text": "La bandiera dell'Oblast' di Rostov \u00e8 il vessillo ufficiale dell'oblast' di Rostov dal 28 ottobre 1996.\nDescrizione.\nLa bandiera \u00e8 composta da tre bande orizzontali, di eguale dimensione, di colore: blu, giallo e rosso. Sull'estremit\u00e0 sinistra della bandiera, vi \u00e8 una banda verticale di colore bianco larga di 1/5 rispetto alla larghezza della bandiera. Le proporzioni della bandiera sono di 2:3."}
{"id": "1916638", "revid": "122841692", "url": "https://it.wikipedia.org/wiki?curid=1916638", "title": "Automotrice FS ALn 773", "text": "L'automotrice ALn 773 \u00e8 un rotabile ferroviario automotore leggero, costruito per le Ferrovie dello Stato italiane a cavallo degli anni cinquanta, progettato essenzialmente per l'effettuazione di servizi rapidi e con poche fermate su linee non elettrificate; in seguito all'immissione in servizio di rotabili pi\u00f9 moderni venne impiegato anche per servizi locali.\nAttualmente vengono utilizzati dall'Ente Autonomo Volturno per la Ferrovia Alifana.\nStoria.\nLe automotrici del gruppo ALn 773 nacquero nell'immediato secondo dopoguerra come evoluzione e aggiornamento tecnico delle ALn 772 d'anteguerra.\nGli studi per la nuova serie iniziarono nel 1954, e i primi mezzi entrarono in servizio sulle linee delle Ferrovie dello Stato a partire dal 1957.\nI veicoli erano costruiti dalla OM di Milano, che aveva partecipato alla costruzione delle ALn 772: maggiore attenzione venne posta al confort di viaggio, in vista della messa in servizio su direttrici a lunga percorrenza non elettrificate come la Ferrovia Jonica.\nLa modifica pi\u00f9 sostanziale riguardava la motorizzazione, non pi\u00f9 posta sul frontale al di sopra del carrello ma posta sottocassa con motori sospesi, in modo da permettere di rendere intercomunicanti i rotabili accoppiati riducendo nel contempo anche la rumorosit\u00e0 complessiva nell'ambiente interno, anche in virt\u00f9 di una buona insonorizzazione.\nLe prime due unit\u00e0 (ALn 773.3501-3502) vennero costruite al posto delle ultime tre unit\u00e0 del gruppo ALn 772, da consegnarsi assieme ad un rimorchio di disegno similare denominato Ln 664.\nLa sperimentazione diede risultati positivi e venne perfezionato l'ordine per ulteriori 20 unit\u00e0. Tra il 1957 e il 1962 vennero consegnate alle FS 70 automotrici e 49 rimorchi semipilota.\nNel 1962 la OM, nel corso della fornitura della terza serie alle FS, costru\u00ec anche 3 automotrici e 3 rimorchi per le Ferrovie Padane e 5 automotrici (nella versione da 80 posti) e 4 rimorchi per la Ferrovia Alifana.&lt;ref name=\"iF226/8\"&gt;.&lt;/ref&gt;\nLe prime assegnazioni delle automotrici ALn 773 furono presso i depositi locomotive di Torino, Cagliari e Reggio Calabria. In seguito l'assegnazione venne estesa ad altri impianti del centro e del nord Italia.\nDallo stesso progetto venne sviluppato il gruppo ALn 873, di sole venti unit\u00e0, sempre realizzato da OM e dotato di motori pi\u00f9 potenti.\nDopo aver prestato servizio sui treni rapidi della direttrice Reggio Calabria-Bari o sugli espressi come la \"Freccia Sarda\", le ALn 773 hanno cominciato ad essere accantonate a partire dalla fine degli anni ottanta, sia per l'avanzare delle elettrificazioni che per via della consegna delle pi\u00f9 moderne ALn 668 serie 1000 e serie 3000.\nNel 1993 l'intero gruppo \u00e8 stato radiato dal parco rotabili FS, sia per l'obsolescenza che per la presenza della coibentazione interna in amianto spruzzato.\nCaratteristiche.\nLe ALn 773 erano automotrici da 73 posti a sedere, con cassa elettrosaldata in acciaio poggiante su due carrelli di rodiggio 1A-A1. Potevano essere usate in composizione doppia, essendo atte al comando multiplo.\nMotorizzazione.\nLe ALn 773 erano dotate di una coppia di motori diesel OM/Saurer tipo BXD-UL sovralimentati a iniezione diretta, a 6 cilindri in linea, che erogavano 155\u00a0kW a 1500 rpm. Il cambio era idraulico di tipo SRM, a variazione continua di coppia.\nEssendo state progettate per svolgere servizi veloci su linee pianeggianti, quando queste macchine si trovavano a prestare servizio su linee con tratti in forte ascesa dimostravano i loro limiti, per via della potenza insufficiente dei motori, specialmente se con rimorchio a traino. Le ALn 773 delle Ferrovie Padane, pur inizialmente dotate di sovralimentazione dei motori, ne furono private nel corso degli anni, semplificandone la manutenzione anche in considerazione delle modeste prestazioni richieste dai propri servizi viaggiatori sulla Ferrara - Codigoro.\nI carrelli erano costituiti da un telaio in acciaio scatolato. La cassa vi poggiava mediante pattini e trave oscillante che lavorano in bagno d'olio e perno centrale. La sospensione primaria (degli assi) era ottenuta per mezzo di molle elicoidali, la secondaria per mezzo di molle a balestra collegate al telaio da pendini.\nLa velocit\u00e0 massima raggiungibile \u00e8 di 110\u00a0km/ora: non si trattava di una velocit\u00e0 elevata nemmeno per l'epoca, ma era sufficiente per le linee alle quali era destinata.\nTrasmissione.\nIl cambio era accoppiato direttamente al rispettivo gruppo motore, e trasmetteva il moto al ponte invertitore di ciascun carrello mediante un albero telescopico a giunto cardanico.\nTale tipo di trasmissione, strutturalmente semplice, era per\u00f2 concepita per servizi su lunghe distanze e con poche fermate intermedie. La trasmissione idraulica, progettata per intervenire proprio nelle fasi di spunto e di accelerazione, nelle quali mostrava dolcezza di avviamento e progressivit\u00e0, si era rivelata per\u00f2 assai delicata per la tendenza al surriscaldamento del fluido di accoppiamento; in tale circostanza si abbatteva in misura considerevole l'efficienza della trazione e di conseguenza il rendimento dell'automotrice. La marcia in posizione di presa diretta, inseribile una volta presa la velocit\u00e0, era infatti quella che si rivelava migliore per il profilo di servizio delle ALn 773 e ci\u00f2 ne rivelava la poca attitudine ai servizi \"locali\". In seguito l'entrata in servizio di rotabili pi\u00f9 moderni, che port\u00f2 al loro trasferimento a servizi di interesse locale e con molte fermate intermedie, fu uno dei motivi del progressivo accantonamento di queste macchine e alla loro radiazione.\nAltri impianti.\nIl riscaldamento della vettura era ottenuto mediante aria, riscaldata passando attraverso i radiatori e soffiata da elettroventilatori.\nLa frenatura \u00e8 del tipo tradizionale ad aria compressa, con cilindri che azionano ceppi agenti sulle ruote.\nL'accessibilit\u00e0 dei viaggiatori si dimostr\u00f2 presto un limite di queste macchine soprattutto nei servizi con molte fermate: l'automotrice era fornita di porte a comando elettropneumatico, a battente, poste 2 per lato a filo della cassa, con scalette di accesso ai vestiboli di ingresso estremamente ripide; nella seconda serie venne migliorata arretrando le porte verso l'interno della cassa.\nSchemi di coloritura FS.\nLe FS adottarono per le ALn 773 tre successivi schemi di coloritura:&lt;ref name=\"iF226/TE\"&gt;.&lt;/ref&gt;\nUnit\u00e0 preservate.\nDopo gli interventi di riparazione e riverniciatura nello schema di coloritura originale rosso e bianco, completati a Siena nei primi mesi del 1997, la rimorchiata Ln 664.3507 \u00e8 stata messa in composizione con le Aln 773.3504 e 3505, precedentemente rimesse in condizioni di marcia e ricolorate nello stesso schema per il Trenonatura. I rotabili sono conservati nella rimessa ferroviaria di Pistoia.\nCon un analogo intervento eseguito a Sulmona nello stesso periodo, furono recuperate per il parco storico anche le automotrici ALn 773.3538 e 3558, che effettuarono la corsa di prova fino a Cocullo il 18 aprile 1997.\nDepositi locomotive di assegnazione.\ne le ferrovie \"concesse\""}
{"id": "1916643", "revid": "15756", "url": "https://it.wikipedia.org/wiki?curid=1916643", "title": "Bandiera dell'Oblast' di Vorone\u017e", "text": "La bandiera dell'Oblast' di Vorone\u017e \u00e8 il vessillo ufficiale dell'oblast' dell'oblast' di Vorone\u017e dal 5 luglio 2005.\nDescrizione.\nLa bandiera \u00e8 di forma rettangolare, di colore rosso, di proporzioni 2:3. Sul lato sinistro della bandiera, \u00e8 riprodotto un particolare dello stemma dell'Oblast': un'anfora di colore bianco che cade da un ammasso di rocce di colore giallo.\nLa bandiera dell'Oblast' di Vorone\u017e 1997-2005.\nDal 1997 al 2005, l'oblast' di Vorone\u017e usava una bandiera di colore rosso, con una striscia orizzontale di colore blu, con al centro la riproduzione integrale dello stemma dell'Oblast'."}
{"id": "1916648", "revid": "63756", "url": "https://it.wikipedia.org/wiki?curid=1916648", "title": "Bandiera dell'Oblast' di Nizhny Novgorod", "text": ""}
{"id": "1916652", "revid": "767487", "url": "https://it.wikipedia.org/wiki?curid=1916652", "title": "Il testimone pi\u00f9 pazzo del mondo", "text": "Il testimone pi\u00f9 pazzo del mondo (\"My Blue Heaven\") \u00e8 un film del 1990 diretto da Herbert Ross.\nTratta con toni leggeri da commedia le vicende del mafioso pentito americano Henry Hill, ispirandosi al romanzo \"Il delitto paga bene\" di Nicholas Pileggi. Dal romanzo \u00e8 stato tratto anche il film \"Quei bravi ragazzi\". La sceneggiatura de \"Il testimone pi\u00f9 pazzo del mondo\" \u00e8 stata realizzata da Nora Ephron, moglie dello scrittore Pileggi."}
{"id": "1916654", "revid": "1305772", "url": "https://it.wikipedia.org/wiki?curid=1916654", "title": "Vampata di calore", "text": "Le vampate di calore (conosciute anche come vampe, caldane o sudori notturni se si presentano la notte) sono la manifestazione pi\u00f9 tipica della menopausa dovuta a cambiamento dei livelli ormonali.\nEpidemiologia.\nLe vampate di calore si mostrano in circa il 75% delle donne in post-menopausa mentre diminuiscono sino al 40% nel caso delle donne in perimenopausa. Il periodo di comparsa della manifestazione comprende circa 1-2 anni precedenti l'ultimo periodo mestruale arrivando sino a 5 anni successivi.\nManifestazioni.\nLe vampate di calore vengono solitamente percepite come una sensazione di forte calore con sudorazione e aumento dei battiti cardiaci e durano in genere 3 minuti (anche se si sono riscontrati casi di episodi che sono durati un'ora). La sensazione di calore comincia dal volto o da volto e petto, sebbene possa apparire anche altrove, come alla nuca, per poi diffondersi in tutto il corpo. Tutte le parti interessate mostrano arrossamento e, al termine della sensazione di calore, la persona suda o viene colpita da improvvisi tremiti di freddo.\nAlcune donne possono perdere i sensi se gli effetti sono sufficientemente forti. Inoltre, pur essendo una sensazione interiore, la pelle, specialmente sul volto, diventa calda al tatto. Da qui, il termine vampata di calore, che indica il visibile rossore del volto che spesso accompagna tale avvenimento. Eccessive vampate di calore possono causare rosacea.\nLe vampate di calore possono presentarsi poche volte a settimana o costantemente durante il giorno e diminuire con il passare del tempo. Possono apparire gi\u00e0 alcuni anni prima che la menopausa sia effettivamente cominciata e durare per alcuni anni a seguire. Alcune donne non soffrono di vampate di calore durante la menopausa, altre hanno vampate leggere o infrequenti. Nei casi peggiori si verificano dozzine di vampate di calore ogni giorno. \nInoltre, le vampate di calore sono pi\u00f9 frequenti ed intense durante le stagioni calde o se ci si trova in ambienti surriscaldati: sembra infatti che il calore condizioni frequenza, durata e intensit\u00e0, peggiorando con alte temperature.\nPer quanto riguarda i disturbi del sonno correlati, diversi studi hanno espresso pareri constrastanti a tal proposito. Le vampate potrebbe influenzare l'umore, la capacit\u00e0 di concentrazione, nonch\u00e9 causare altri disturbi fisici. Quando le vampate di calore si presentano di notte, vengono chiamate \u201csudori notturni\u201d. Poich\u00e9 il livello di estrogeno \u00e8 solitamente pi\u00f9 basso, alcune donne soffrono di sudori notturni senza per\u00f2 provare vampate di calore durante il giorno.\nDisturbano il naturale compiersi delle attivit\u00e0 giornaliere e si manifestano maggiormente di notte e sotto stress.\nDonne in et\u00e0 giovane che sono mestruate o prossime al ciclo mestruale (il periodo premestruale dura circa una settimana) potrebbero soffrire di vampate di calore e/o di freddo. Questi episodi non hanno in genere lunga durata: si manifestano con l'alternarsi di sensazione di caldo e di freddo e durano circa un minuto. Tali vampate di caldo e freddo in donne giovani si manifestano solo nel periodo mestruale o premestruale, quando cio\u00e8 l'estrogeno \u00e8 pi\u00f9 basso. Se invece appaiono in momenti diversi dal ciclo mestruale, questo potrebbe essere sintomo di disturbi all'ipofisi e sarebbe perci\u00f2 altamente consigliato di consultare un medico. \nDonne giovani in menopausa chirurgica soffrono di vampate di calore pi\u00f9 intense di quelle delle donne di maggiore et\u00e0 e potrebbero protrarsi fino all'et\u00e0 naturale della menopausa.\nPortano alla stanchezza fisica, abbassamento di pressione e piastrine, il superamento dei valori sopracitati possono indurre alla morte .\nPatogenesi.\nPer quanto riguarda la patogenesi, essa non \u00e8 chiara; l'ipotesi pi\u00f9 accreditata riferisce di un'alterazione della funzione termoregolatoria centrale:\nEziologia.\nDiverse sono le cause che comportano le vampate di calore: dalla riduzione dei livelli estrogenici a farmaci quali nifedipina, calcitonina o disulfiram, o condizioni particolari come tireotossicosi. \nTrattamenti.\nLa Terapia ormonale sostitutiva.\nLa terapia ormonale sostitutiva (HRT) \u00e8 un trattamento che consiste in farmaci contenenti uno o pi\u00f9 estrogeni, generalmente combinati con progesterone. Veniva comunemente usata contro le vampate di calore fino alla pubblicazione di due vasti studi nazionali che hanno dimostrato che l'HRT incrementa notevolmente il rischio di infarto cardiaco, coaguli sanguigni, ictus e cancro al seno. Dalla pubblicazione di questi studi \u00e8 altamente consigliato che le donne assumano il minor dosaggio possibile e per il solo tempo necessario. \nLa Food and Drug Administration degli USA (FDA) ha raccomandato che le donne che sperimentavano solo le fastidiose vampate di calore scegliessero come primo stadio di trattamento cure alternative all'HRT.\nAltri farmaci.\nGli alfa2-agonisti come la clonidina portano sollievo o riescono a neutralizzare le vampate.\nAlimentazione.\nEsistono alcuni alimenti che possono avere effetti positivi contro le vampate di calore: alimenti ricchi di fitoestrogeni come i legumi, il sedano, i semi di lino e il loro olio. Sembra che i cibi ricchi in vitamina C e bioflavonoidi, insieme alla vitamina E, diminuiscano le vampate. Inoltre, si consiglia di evitare caffeina, bevande calde, cioccolato, cibi piccanti o speziati e alcool.\nSi possono anche utilizzare la soia o i suoi derivati (isoflavoni) che danno un grande aiuto nel contenere la sintomatologia legata alla menopausa. Esistono in commercio prodotti che abbinano la soia ad erbe ad alto contenuto di fitoestrogeni naturali, tra cui la Cimicifuga racemosa, il Trifoglio rosso, l'Agnocasto e l'Angelica sinensis.\nAltro.\nSi ritiene che le vampate di calore siano meno frequenti fra le donne asiatiche grazie alla loro dieta ricca di soia.\nLe vampate di calore negli uomini potrebbero essere un sintomo di basso testosterone. Uomini che hanno subito la castrazione possono soffrire di vampate di calore. In uomini con cancro alla prostata a cui viene somministrata una cura ormonale a base di antiandrogeni, detti anche androgeni antagonisti e che riducono il testosterone ai livelli della castrazione, le vampate di calore sono l'effetto collaterale pi\u00f9 riscontrato."}
{"id": "1916657", "revid": "6340", "url": "https://it.wikipedia.org/wiki?curid=1916657", "title": "Vampate di calore", "text": ""}
{"id": "1916660", "revid": "1543377", "url": "https://it.wikipedia.org/wiki?curid=1916660", "title": "Hockey su prato ai Giochi della XXIX Olimpiade - Torneo maschile", "text": "Il torneo maschile di hockey su prato dei Giochi Olimpici di Pechino 2008 si svolge all'Olympic Green Hockey Field di Pechino fra l'11 e il 23 agosto.\nFormula.\n12 squadre sono inizialmente inserite in due gironi composti da 6 squadre ciascuno in cui ogni squadra affronter\u00e0 le altre appartenenti allo stesso girone. Le prime due di ogni gruppo accederanno alle semifinali del torneo, in cui le perdenti giocheranno la finale 3\u00ba-4\u00ba posto che assegner\u00e0 la medaglia di bronzo mentre le vincenti si qualificheranno alla finale del torneo che assegner\u00e0 la medaglia d'oro e la medaglia d'argento.\nRisultati.\nFase preliminare.\nLe migliori due squadre di ogni gruppo passano alle semifinali."}
{"id": "1916662", "revid": "124068308", "url": "https://it.wikipedia.org/wiki?curid=1916662", "title": "Bandiera dell'Oblast' di Omsk", "text": "La bandiera dell'Oblast' di Omsk \u00e8 stata adottata il 28 febbraio 2009.\nDescrizione.\nLa bandiera \u00e8 di forma rettangolare, di proporzioni 2:3. La bandiera \u00e8 composa da tre bande verticali di uguali dimensioni; bianca quella centrale e rosse le due laterali. Nella banda centrale, \u00e8 presente una striscia ondulata di colore blu, stilizzazione del fiume Irty\u0161"}
{"id": "1916676", "revid": "599013", "url": "https://it.wikipedia.org/wiki?curid=1916676", "title": "Patricio Ormaz\u00e1bal", "text": "Carriera.\nPato, come \u00e8 soprannominato dai fan, inizia la sua carriera debuttando nel 1997. Gioca in tutti i ruoli sulla linea mediana del campo, facendo anche il centrocampista arretrato e il trequartista.\nNel 2003 si trasferisce al San Lorenzo de Almagro. Resta solo per mezza stagione, poi passa all'Arsenal de Sarand\u00ed.\nNel 2004 rompe con i tifosi dell'Universidad Cat\u00f3lica per il suo passaggio all'Universidad de Chile.\nUn anno dopo passa al Dorados de Sinaloa, per poi tornare all'Universidad de Chile nel 2006 facendo diventare ancora peggiori i rapporti con i tifosi dell'Universidad Cat\u00f3lica.\nNel 2007 torna all'Universidad Cat\u00f3lica, dopo che l'allenatore Jos\u00e9 del Solar \u00e8 passato ai bianco-blu."}
{"id": "1916677", "revid": "1442080", "url": "https://it.wikipedia.org/wiki?curid=1916677", "title": "Hockey su prato ai Giochi della XXIX Olimpiade - Torneo femminile", "text": "Il torneo femminile di hockey su prato dei Giochi Olimpici di Pechino 2008 si svolge all'Olympic Green Hockey Field di Pechino fra il 10 e il 22 agosto.\nFormula.\n12 squadre sono inizialmente inserite in due gironi composti da 6 squadre ciascuno in cui ogni squadra affronter\u00e0 le altre appartenenti allo stesso girone. Le prime due di ogni gruppo accederanno alle semifinali del torneo, in cui le perdenti giocheranno la finale 3\u00ba-4\u00ba posto che assegner\u00e0 la medaglia di bronzo mentre le vincenti si qualificheranno alla finale del torneo che assegner\u00e0 la medaglia d'oro e la medaglia d'argento.\nRisultati.\nLe migliori due squadre di ogni gruppo passano alle semifinali."}
{"id": "1916678", "revid": "1543377", "url": "https://it.wikipedia.org/wiki?curid=1916678", "title": "Tennis ai Giochi della III Olimpiade - Singolare maschile", "text": "Al torneo di singolare maschile alle Olimpiadi di Saint Louis 1904 presero parte 27 tennisti, quasi tutti statunitensi (unica eccezione il tedesco Hugo Hardy).\nRisultati.\nParte alta.\nNel turno preliminare Nathaniel Semple sconfisse George Stadel 6-2, 6-1 e si qualific\u00f2 al tabellone principale."}
{"id": "1916679", "revid": "287204", "url": "https://it.wikipedia.org/wiki?curid=1916679", "title": "Chamberlain", "text": ""}
{"id": "1916682", "revid": "1543377", "url": "https://it.wikipedia.org/wiki?curid=1916682", "title": "Atletica leggera ai Giochi della XXIX Olimpiade - Maratona femminile", "text": "Ai Giochi della XXIX Olimpiade, tenutisi a Pechino nel 2008, la prova di maratona femminile si \u00e8 corsa domenica, 17 agosto, con partenza alle 07:30 e arrivo nello Stadio Nazionale di Pechino.\nLa gara.\nPer tutta la prima met\u00e0 gara il gruppo \u00e8 compatto. Nessun tentativo di fuga. Poco prima del 21\u00ba km Constantina Di\u021b\u0103 (Romania) prende il comando; passa a met\u00e0 gara in 1h15'11\", con un vantaggio di 7 secondi sul gruppo. Le favorite non credono nelle sue possibilit\u00e0 di mantenere il ritmo e la lasciano sola, pensando che, senza ricambi, finisca sopraffatta dalla fatica. Invece la rumena corre la seconda met\u00e0 del percorso in un ottimo 1h11'33\", tutto in solitaria. Al 30\u00ba km il vantaggio \u00e8 salito a 57 secondi, al 35\u00b0 \u00e8 gi\u00e0 oltre il minuto e dieci, per scendere a 60\" al 40\u00ba km. Seguono due cinesi (Zhou e Zhu) e la keniota Ndereba.\nQuando le avversarie si rendono conto di aver sbagliato previsione \u00e8 ormai troppo tardi.\nCatherine Ndereba, quarta, cerca di ricucire lo svantaggio coprendo gli ultimi 2.195 metri in 6'58\" (contro i 7'37\" della capolista), ma ormai l'oro della rumena \u00e8 in cassaforte. La keniota raggiunge comunque le due cinesi e sprinta con la Zhou per il secondo posto, prevalendo per un solo secondo. Per la keniota \u00e8 il secondo argento olimpico consecutivo.\n\u00c8 stata la maratona mondiale pi\u00f9 veloce: ben 36 atlete hanno concluso la gara in meno di 2h35' e 55 sotto le 2h40' (record precedente: 33 e 47 ai mondiali 2003).\nNon hanno concluso la gara alcune atlete date tra le favorite alla vigilia: Gete Wami e Berhane Adere."}
{"id": "1916684", "revid": "132266", "url": "https://it.wikipedia.org/wiki?curid=1916684", "title": "Georg Gaenswein", "text": ""}
{"id": "1916686", "revid": "37401", "url": "https://it.wikipedia.org/wiki?curid=1916686", "title": "Dialetto romanesco nell'arte", "text": ""}
{"id": "1916688", "revid": "154398", "url": "https://it.wikipedia.org/wiki?curid=1916688", "title": "Stella di mare", "text": ""}
{"id": "1916689", "revid": "154398", "url": "https://it.wikipedia.org/wiki?curid=1916689", "title": "Stelle di mare", "text": ""}
{"id": "1916695", "revid": "767487", "url": "https://it.wikipedia.org/wiki?curid=1916695", "title": "La vergine azzurra", "text": "La vergine azzurra \u00e8 il primo libro della scrittrice Tracy Chevalier.\nTrama.\nIl romanzo si svolge in due direzioni parallele, che coincidono negli ultimi due capitoli. La \nprima \"storia\" \u00e8 ambientata nella seconda met\u00e0 del Cinquecento e narra di Isabelle du Moulin, una ragazza nata e cresciuta a Mont Loz\u00e8re, paesino della Francia meridionale. Isabelle \u00e8 guardata in modo malevolo dai suoi compaesani: sua madre \u00e8 una levatrice, professione considerata segno di stregoneria, e i suoi capelli sono rossi: rossi, come la Vergine, la cui statuetta \u00e8 stata messa nell'edicola della chiesa dal duca de L'Aigle. Proprio quella statuetta \u00e8 al centro del furore del popolo, a causa delle parole di Monsieur Marcel, semplice maniscalco che ha sulle labbra le parole di Giovanni Calvino: non bisogna pi\u00f9 rivolgersi ai Santi n\u00e9 alla Madonna ma pregare direttamente Dio. \u00c8 allora il momento di distruggere tutti gli ornamenti e le vanit\u00e0 che distolgono la mente dalla preghiera: Etienne Tournier, il giovane figlio della famiglia pi\u00f9 ricca del villaggio, l'unica a possedere una Bibbia porge il rastrello a Isabelle, \"la Rossa\"; \u00e8 lei che deve vibrare il primo colpo, e anche se le piange il cuore (\"non vedr\u00f2 mai pi\u00f9 un azzurro come quello\", pensa) \u00e8 costretta a farlo. Poco tempo dopo, sposa proprio Etienne, da cui aspetta un bambino, nonostante non lo ami e sia vista come una strega dalla sua famiglia. Avr\u00e0 tre figli: Petit Jean, il pi\u00f9 coraggioso ma anche il pi\u00f9 crudele, Jacob, il pi\u00f9 tranquillo, e Marie, la prediletta, la figlia della speranza. Ogni primavera incontra Paul, un pastore con cui non si capisce bene che rapporto abbia in quanto non vengono dette molte cose. Anni dopo, i cattolici invadono il villaggio nella Notte di San Bartolomeo, in cerca dei nobili ugonotti e dei loro servi pi\u00f9 in vista. I Tournier sono in pericolo, e dopo aver rifiutato aiuto dal duca (aiuto invece accolto dalla sorella di Etienne, Susanne, e dal marito) vedono i soldati bruciare tutto e uccidere il capofamiglia Jacob. Sono dunque costretti a fuggire a Moutier, in Svizzera. L\u00ec Isabelle pu\u00f2 forse sperare di trovare un po' di pace, perch\u00e9 nessuno la conosce e nessuno la chiama \"Rossa\". Ritrova persino l'azzurro che credeva perduto, prima nella vetrata di una chiesa e poi nel panno di un mercante italiano. Ma anche a Moutier la pace \u00e8 destinata a finire e il tempo porta pesanti segreti da custodire: Isabelle aiuta Pascale, la figlia del locandiere, rimasta incinta dopo una violenza, ad abortire; tiene nascosto a tutti un capretto che \u00e8 stato partorito in ritardo, e lo baratta nientemeno che con il panno azzurro; infine, alla biondissima Marie iniziano a spuntare ciocche rosse che Isabelle strappa subito. I segreti vengono presto o tardi svelati: il figlio Petit Jean riferisce al padre del capretto, e vicino al luogo dove era custodito viene trovato del sangue (segno dell'aborto di Pascale); basta ci\u00f2 a far tornare le vecchie maldicenze. Inoltre Hannah, la suocera di Isabelle che da quella terribile notte non ha pi\u00f9 parlato, scoperte anche le ciocche ramate tra i capelli della nipote, inizia a rivolgerle attenzioni che prima non mostrava affatto: le fa mangiare lardo sul pane e prugne a volont\u00e0. Etienne, che ha sposato Isabelle solo per sfida verso i genitori, inizia anche a picchiarla a causa delle voci che girano di nuovo su di lei, e vuole costruire un camino, stranezza che gli altri abitanti non riescono a capire. L'uomo si giustifica dicendo che d'inverno fa troppo freddo, ma Isabelle sa che nella vecchia casa dei Tournier in Francia attorno al camino aleggiava un alone di mistero e delle credenze che nessun membro della famiglia le aveva voluto svelare. Pochi mesi dopo, Isabelle aspetta un altro figlio, e il panno azzurro scompare; il mistero viene svelato alla funzione domenicale, quando sua figlia Marie si inginocchia per ricevere la Comunione e dal vestito nero spunta un pezzo di azzurro: Pascale, con la complicit\u00e0 di Jacob, ne ha fatto un vestito. La folla mormora, e la furia di Etienne si scatena. Madre e figlia vengono divise, Isabelle viene mandata a casa con la suocera e molte ore dopo vede tornare il marito e i due figli maschi. Chiede della sua bambina, ma Marie \u00e8 scomparsa: la cerca dovunque, nei boschi, al fiume, senza risultato. Tornata a casa, rovista nel fienile trovando solo il vestito nero della figlia tutto bagnato e con le tasche piene di sassi. Corre in casa, e nota subito che la pesante lastra di granito per il camino \u00e8 stata spostata, ma non nella parete pi\u00f9 lontana come nella vecchia casa, bens\u00ec vicino all'entrata, posizione assolutamente anomala. Vi trova la suocera inginocchiata a pregare, e il marito con aria al tempo stesso colpevole e soddisfatta. Nota subito dopo una cosa terribile: un pezzo di stoffa azzurra esce da sotto la pietra. Allora tira finch\u00e9 non le rimane in mano, e capisce tutto ci\u00f2 che le era apparso strano prima.\nLa seconda storia si svolge ai giorni nostri. Ella Turner, ventottenne americana e sposata, si \u00e8 appena trasferita in Francia per il lavoro del marito Rick, a Lisle-sur-Tarn. paesino vicino a Tolosa. Ma la nuova vita non \u00e8 facile come poteva sembrare a Ella: i cittadini le sono ostili, lei non parla bene la lingua e le sembra di sbagliare in ogni movimento. Inoltre cerca di avere un bambino, ma dalla prima notte inizia ad avere un incubo in cui vede una luce azzurra e canta un salmo in francese, salmo cantato dagli ugonotti nei momenti di paura. Spinta dalla noia e dal tentativo di riscuotersi dalla malinconia, decide di ascoltare il consiglio del padre che da anni la esorta a cercare i suoi antenati, di origine francese. Nelle sue ricerche ritrova la Bibbia dei Tournier con tutte le date di nascite e matrimoni, e soprattutto conosce Jean-Paul, un affascinante bibliotecario con cui avr\u00e0 numerosi incontri-scontri, ma che la capisce come nessuno (ad esempio, quando i capelli di Ella da castani diventano improvvisamente ramati, il marito le chiede se ha fatto la tinta, mentre Jean-Paul le dice semplicemente \"Sono diventati ramati\"). Questo rapporto mette in serio pericolo il matrimonio con Rick: durante un viaggio del marito per lavoro, Ella cede al fascino del bibliotecario, non senza rimorsi. Decide cos\u00ec di andare in Svizzera dal cugino di suo padre, Jacob Tournier, che ha pi\u00f9 notizie dei loro avi. L\u00ec conosce Susanne, sua cugina, che ha avuto i suoi stessi incubi, e trova nei resti della casa di Isabelle a Moutier le ossa di Marie, con attaccati alcuni capelli (che sono del tutto rossi) e ancora dei brandelli di stoffa azzurra. Tornata in Francia, scopre di essere incinta, di Rick. Ma ormai il suo matrimonio non pu\u00f2 pi\u00f9 andare avanti, n\u00e9 la sua vita a Lisle. A Mont-Loz\u00e8re, ospitata da Mathilde, la bibliotecaria del paese che l'ha aiutata a trovare la Bibbia e che nel frattempo \u00e8 divenuta sua amica, scopre la vecchia fattoria dei Tournier, con altre ossa di un bambino sotto la lastra del camino; inoltre conosce colei che don\u00f2 la Bibbia al Comune: Elisabeth Moulinier, che rassomiglia incredibilmente a Ella e che le propone di scrivere un libro sulla loro storia e di vivere con lei.\nEpilogo.\nIl romanzo si chiude con un nuovo parallelo: ai giorni nostri Ella (ormai all'ottavo mese di gravidanza) che galleggia nel fiume con i capelli sciolti (come faceva Isabelle quando viveva in Francia) e che parla con Elisabeth dei loro avi e del libro (dando inoltre ad intendere che ora viva con Jean-Paul); le ultime righe riportano di nuovo indietro nel tempo, e vedono Isabelle inginocchiata a pregare la Vergine davanti ad un crocevia: pu\u00f2 tornare a Moutier, restare l\u00ec e lasciarsi morire o tornare in Francia dal suo pastore. Il romanzo si chiude cos\u00ec: \"Jacob giunge al crocevia e trova la madre in ginocchio, immersa nell'azzurro. Lei non lo vede (...) si guarda intorno e prende la via che va ad occidente\".\nOsservazioni.\nIn questo primo romanzo l'autrice prende solo spunto dal periodo storico per raccontare una vicenda; una sorta di \"storia nella storia\". Da notare sono i parallelismi tra i personaggi: i nomi Isabelle/Ella, Isabelle du Moulin/Elisabeth Mouliner (chiaramente discendente dell'altro ramo dei Tournier); Etienne Tournier era biondo, come Rick, mentre il pastore Paul era bruno e scuro come Jean-Paul; i capelli di Ella quando giunge a Mont-Loz\u00e8re diventano rossi come quelli di Isabelle e della piccola Marie, inoltre entrambe cedono all'\"altro uomo\". Quando Isabelle aspetta l'ultimo figlio, se ne accorge da un sapore metallico che sente in bocca, ed Ella lo scopre a casa di Mathilde quando non riesce a mangiare nulla per via dello stesso sapore. Altro elemento ricorrente \u00e8 l'azzurro: a partire dalla statua della Vergine all'inizio del romanzo, passando poi per il dipinto del pittore Nicolas Tournier che raffigura la Vergine, grazie al quale Ella riconosce l'azzurro del sogno, ed infine la camicia di Jean-Paul: Ella veste sempre con colori naturali, bianco, marrone, grigio, ma dopo la notte passata con Jean-Paul e prima di partire per Moutier prende la camicia azzurra con la quale lo aveva visto la prima volta. Infine, la psoriasi che colpisce Ella quando giunge in Francia, si pu\u00f2 identificare con la stessa malattia di Isabelle dopo che i suoi segreti sono stati svelati."}
{"id": "1916697", "revid": "287204", "url": "https://it.wikipedia.org/wiki?curid=1916697", "title": "Oonopidae", "text": "Oonopidae , 1890 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ', \"o\u00f2n\" cio\u00e8 \"uovo\", e ', \"\u00f2ps\", cio\u00e8 \"aspetto\", per la conformazione ovoidale del corpo, ed il suffisso \"-idae\", che designa l'appartenenza ad una famiglia.\nCaratteristiche.\nSono ragni alquanto piccoli, fra 1 e 3 millimetri di lunghezza; di norma hanno sei occhi la cui disposizione varia abbastanza da essere utile per il riconoscimento tassonomico: fanno eccezione \"Opopaea viamao\" che ha quattro occhi, i generi \"Coxapopha\" e \"Diblemma\" che ne hanno due e \"Cousinea\" e \"Blanioonops\" che ne sono addirittura privi.\nAltri caratteri quali i cheliceri e altre parti della testa sono alquanto variabili e utili per il riconoscimento. I membri del genere Orchestina si ritiene siano capaci di saltare in quanto hanno i femori del quarto paio di zampe molto allargato. I maschi del genere Ischnothyreus hanno i pedipalpi neri come la pece.\nComportamento.\nSono difficilmente incontrabili perch\u00e9 il loro habitat \u00e8 nelle foglie e negli arbusti delle foreste tropicali in primo luogo e le loro piccole dimensioni non facilitano certo il compito. I tre generi Anophthalmoonops, Caecoonops, Termitoonops sono stati reperiti nei nidi delle termiti.\nSpecie fossili.\nSono ragni che non \u00e8 raro trovare fossilizzati nell'ambra, che consente di preservarne l'aspetto nel tempo, soprattutto il genere Orchestina, il che fa supporre che dovessero essere molto diffusi alla fine del Cretaceo, circa 100 milioni di anni fa.\nDistribuzione.\nSono diffusissimi in tutto il mondo, ad eccezione dell'Africa occidentale e dell'America settentrionale.\nTassonomia.\nAttualmente, a novembre 2020, si compone di 114 generi e 1872 specie;\nLa classificazione in sottofamiglie segue quella dell'entomologo Joel Hallan:"}
{"id": "1916699", "revid": "4058", "url": "https://it.wikipedia.org/wiki?curid=1916699", "title": "Lions Club", "text": ""}
{"id": "1916701", "revid": "493092", "url": "https://it.wikipedia.org/wiki?curid=1916701", "title": "China Blue", "text": ""}
{"id": "1916704", "revid": "765341", "url": "https://it.wikipedia.org/wiki?curid=1916704", "title": "Specie di Oonopidae", "text": "Di seguito vengono descritte tutte le 1135 specie della famiglia di ragni Oonopidae note a giugno 2013.\nAnophthalmoonops.\n\"Anophthalmoonops\" Benoit, 1976\nAntoonops.\n\"Antoonops\" Fannes &amp; Jocqu\u00e9, 2008\nAprusia.\n\"Aprusia\" Simon, 1893\nAschnaoonops.\n\"Aschnaoonops\" Makhan &amp; Ezzatpanah, 2011\nAustraloonops.\n\"Australoonops\" Hewitt, 1915\nBidysderina.\n\"Bidysderina\" Platnick et al., 2013\nBirabenella.\n\"Birabenella\" Grismado, 2010\nBlanioonops.\n\"Blanioonops\" Simon &amp; Fage, 1922\nBrignolia.\n\"Brignolia\" Dumitrescu &amp; Georgescu, 1983\nCaecoonops.\n\"Caecoonops\" Benoit, 1964\nCamptoscaphiella.\n\"Camptoscaphiella\" \nCavisternum.\n\"Cavisternum\" Baehr, Harvey &amp; Smith, 2010\nCortestina.\n\"Cortestina\" Knoflach, 2009\nCostarina.\n\"Costarina\" Platnick &amp; Dup\u00e9rr\u00e9, 2011\nCousinea.\n\"Cousinea\" Saaristo, 2001\nCoxapopha.\n\"Coxapopha\" Platnick, 2000\nDalmasula.\n\"Dalmasula\" Platnick, Sz\u00fcts &amp; Ubick, 2012\nDiblemma.\n\"Diblemma\" O. P.-Cambridge, 1908\nDysderina.\n\"Dysderina\" \nDysderoides.\n\"Dysderoides\" Fage, 1946\nEpectris.\n\"Epectris\" Simon, 1893\nEscaphiella.\n\"Escaphiella\" Platnick &amp; Dup\u00e9rr\u00e9, 2009\nFarqua.\n\"Farqua\" Saaristo, 2001\nGamasomorpha.\n\"Gamasomorpha\" \nGrymeus.\n\"Grymeus\" Harvey, 1987\nGuaraguaoonops.\n\"Guaraguaoonops\" Brescovit, Rheims &amp; Bonaldo, 2012\nHeteroonops.\n\"Heteroonops\" Dalmas, 1916\nHortoonops.\n\"Hortoonops\" Platnick &amp; Dup\u00e9rr\u00e9, 2012\nHypnoonops.\n\"Hypnoonops\" Benoit, 1977\nHytanis.\n\"Hytanis\" Simon, 1893\nIschnothyreus.\n\"Ischnothyreus\" \nKapitia.\n\"Kapitia\" Forster, 1956\nKhamisia.\n\"Khamisia\" Saaristo &amp; van Harten, 2006\nKijabe.\n\"Kijabe\" Berland, 1914\nLionneta.\n\"Lionneta\" \nLongoonops.\n\"Longoonops\" Platnick &amp; Dup\u00e9rr\u00e9, 2010\nLucetia.\n\"Lucetia\" Dumitrescu &amp; Georgescu, 1983\nMalagiella.\n\"Malagiella\" Ubick &amp; Griswold, 2011\nMegabulbus.\n\"Megabulbus\" Saaristo, 2007\nMegaoonops.\n\"Megaoonops\" Saaristo, 2007\nMelchisedec.\n\"Melchisedec\" Fannes, 2010\nMolotra.\n\"Molotra\" Ubick &amp; Griswold, 2011\nNeoxyphinus.\n\"Neoxyphinus\" Birab\u00e9n, 1953\nNephrochirus.\n\"Nephrochirus\" Simon, 1910\nNiarchos.\n\"Niarchos\" Platnick &amp; Dup\u00e9rr\u00e9, 2010\nNoideattella.\n\"Noideattella\" \u00c1lvarez-Padilla, Ubick &amp; Griswold, 2012\nNoonops.\n\"Noonops\" Platnick &amp; Berniker, 2013\nOonopinus.\n\"Oonopinus\" \nOonopoides.\n\"Oonopoides\" \nOonops.\n\"Oonops\" \nOpopaea.\n\"Opopaea\" \nOrchestina.\n\"Orchestina\" \nOvobulbus.\n\"Ovobulbus\" Saaristo, 2007\nParadysderina.\n\"Paradysderina\" Platnick &amp; Dup\u00e9rr\u00e9, 2011\nPatri.\n\"Patri\" Saaristo, 2001\nPelicinus.\n\"Pelicinus\" Simon, 1891\nPescennina.\n\"Pescennina\" Simon, 1903\nPlectoptilus.\n\"Plectoptilus\" Simon, 1905\nPredatoroonops.\n\"Predatoroonops\" Brescovit, Rheims &amp; Ott, 2012\nPrethopalpus.\n\"Prethopalpus\" Baehr et al., 2012\nPrida.\n\"Prida\" Saaristo, 2001\nProdysderina.\n\"Prodysderina\" Platnick et al., 2013\nPseudoscaphiella.\n\"Pseudoscaphiella\" Simon, 1907\nPseudotriaeris.\n\"Pseudotriaeris\" Brignoli, 1974\nPuan.\n\"Pu\u00e1n\" Izquierdo, 2012\nScaphidysderina.\n\"Scaphidysderina\" Platnick &amp; Dup\u00e9rr\u00e9, 2011\nScaphiella.\n\"Scaphiella\" \nScaphioides.\n\"Scaphioides\" Bryant, 1942\nScaphios.\n\"Scaphios\" Platnick &amp; Dup\u00e9rr\u00e9, 2010\nSemibulbus.\n\"Semibulbus\" Saaristo, 2007\nSemidysderina.\n\"Semidysderina\" Platnick &amp; Dup\u00e9rr\u00e9, 2011\nSetayeshoonops.\n\"Setayeshoonops\" Makhan &amp; Ezzatpanah, 2011\nSilhouettella.\n\"Silhouettella\" Benoit, 1979\nSimonoonops.\n\"Simonoonops\" Harvey, 2002\nSocotroonops.\n\"Socotroonops\" Saaristo &amp; van Harten, 2002\nSpinestis.\n\"Spinestis\" Saaristo &amp; Marusik, 2009\nStenoonops.\n\"Stenoonops\" \nSulsula.\n\"Sulsula\" Simon, 1882\nTapinesthis.\n\"Tapinesthis\" Simon, 1914\nTelchius.\n\"Telchius\" Simon, 1893\nTermitoonops.\n\"Termitoonops\" Benoit, 1964\nTolegnaro.\n\"Tolegnaro\" \u00c1lvarez-Padilla, Ubick &amp; Griswold, 2012\nTriaeris.\n\"Triaeris\" \nTridysderina.\n\"Tridysderina\" Platnick, Berniker &amp; Bonaldo, 2013\nTrilacuna.\n\"Trilacuna\" Tong &amp; Li, 2007\nUnicorn.\n\"Unicorn\" \nWanops.\n\"Wanops\" Chamberlin &amp; Ivie, 1938\nXestaspis.\n\"Xestaspis\" \nXiombarg.\n\"Xiombarg\" Brignoli, 1979\nXyccarph.\n\"Xyccarph\" Brignoli, 1978\nXyphinus.\n\"Xyphinus\" \nYumates.\n\"Yumates\" Chamberlin, 1924\nZyngoonops.\n\"Zyngoonops\" Benoit, 1977"}
{"id": "1916705", "revid": "1652635", "url": "https://it.wikipedia.org/wiki?curid=1916705", "title": "Daria", "text": "Origine e diffusione.\n\u00c8 la forma femminile di Dario, derivante dal persiano \"D\u0101rayavahush\"; composto dagli elementi \"d\u00e2raya\" (\"possedere\") o \"dher\" (\"tenere\", \"mantenere\") e \"vahu\" (\"bene\"). Pu\u00f2 quindi significare \"che possiede il bene\", \"che mantiene il bene\".\nVa notato che \"Darya\" (una variante di traslitterazione della forma russa \u0414\u0430\u0440\u044c\u044f, \"Dar'ja\") coincide con \u062f\u0631\u06cc\u0627 (\"Darya\"), un nome persiano che significa \"mare\", mentre il diminutivo croato e sloveno \"Darinka\" pu\u00f2 anche derivare direttamente dal termine slavo \"dar\", che significa \"dono\".\nOnomastico.\nL'onomastico ricorre il 25 ottobre in onore di santa Daria, martire a Roma con il marito Crisante, nel 284, patrona di Reggio Emilia e di Otranto. Con questo nome si ricordano anche:"}
{"id": "1916714", "revid": "1543377", "url": "https://it.wikipedia.org/wiki?curid=1916714", "title": "Djat'kovo", "text": "Djat'kovo (anche come \"Djatkovo\") \u00e8 una citt\u00e0 della Russia europea sudoccidentale (Oblast' di Brjansk), situata sul versante meridionale delle \"alture di Smolensk\", sul fiume \"Ole\u0161nja\", 47\u00a0km a nord del capoluogo Brjansk; \u00e8 il capoluogo amministrativo del distretto omonimo, sotto la cui giurisdizione \u00e8 direttamente posta.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1916719", "revid": "1543377", "url": "https://it.wikipedia.org/wiki?curid=1916719", "title": "Fokino (Oblast' di Brjansk)", "text": "Fokino \u00e8 una citt\u00e0 della Russia europea sudoccidentale (Oblast' di Brjansk), situata sul fiume \"Bolva\", 16\u00a0km a nord del capoluogo Brjansk; dipende amministrativamente dal distretto di Djat'kovo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1916730", "revid": "124735", "url": "https://it.wikipedia.org/wiki?curid=1916730", "title": "Giro della Campania", "text": ""}
{"id": "1916738", "revid": "110157", "url": "https://it.wikipedia.org/wiki?curid=1916738", "title": "Kara\u010dev", "text": "Kara\u010dev \u00e8 una citt\u00e0 della Russia europea sudoccidentale (Oblast' di Brjansk), situata sul versante orientale del Rialto Centrale Russo, sul fiume Sne\u017eet', 46\u00a0km a oriente del capoluogo Brjansk; dipende amministrativamente dal distretto omonimo, del quale \u00e8 il capoluogo.\nGeografia fisica.\nClima.\nLa citt\u00e0 di Kara\u010dev ha un clima continentale freddo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1916742", "revid": "287204", "url": "https://it.wikipedia.org/wiki?curid=1916742", "title": "Karacev", "text": ""}
{"id": "1916743", "revid": "80339", "url": "https://it.wikipedia.org/wiki?curid=1916743", "title": "Karachev", "text": ""}
{"id": "1916744", "revid": "80339", "url": "https://it.wikipedia.org/wiki?curid=1916744", "title": "Djatkovo", "text": ""}
{"id": "1916745", "revid": "80339", "url": "https://it.wikipedia.org/wiki?curid=1916745", "title": "Dyatkovo", "text": ""}
{"id": "1916747", "revid": "101768", "url": "https://it.wikipedia.org/wiki?curid=1916747", "title": "Pescatore sportivo", "text": ""}
{"id": "1916750", "revid": "145585", "url": "https://it.wikipedia.org/wiki?curid=1916750", "title": "Chiesa di Santa Maria dei Pazzi", "text": ""}
{"id": "1916763", "revid": "110157", "url": "https://it.wikipedia.org/wiki?curid=1916763", "title": "Another Girl, Another Planet", "text": "Another Girl, Another Planet \u00e8 la canzone di maggior successo dei The Only Ones, pubblicata nel 1978 come singolo estratto dall'album \"The Only Ones\".\nArgomento.\nIl brano \u00e8 stato spesso interpretato come una descrizione del rapporto travagliato fra Peter Perrett e l'eroina. In un'intervista nel 2015 Perrett ha per\u00f2 dichiarato che la canzone non parla dell'eroina ma \u00e8 stata veramente ispirata da una ragazza, riconoscendo per\u00f2 che gli \u00e8 sempre piaciuto inserire nelle sue canzoni testi ambigui che possono ammettere interpretazioni a diversi livelli.\nCover.\nUna cover di questa canzone \u00e8 stata eseguita dal gruppo pop-punk Blink-182 ed \u00e8 contenuta nel loro \"Greatest Hits\". Questa cover \u00e8 molto pi\u00f9 strumentale, veloce e melodica di quella de The Only Ones."}
{"id": "1916771", "revid": "1573940", "url": "https://it.wikipedia.org/wiki?curid=1916771", "title": "Tauraco porphyreolophus", "text": "Il turaco crestaviola (Tauraco porphyreolophus ) \u00e8 un uccello della famiglia Musophagidae.\nSistematica.\n\"Tauraco porphyreolophus\" ha due sottospecie:\nAspetti morfologici.\nLungo circa 50\u00a0cm, \u00e8 un uccello vivamente colorato che presenta una cresta cervicale viola scuro.\nDistribuzione e habitat.\nQuesto uccello \u00e8 presente nell'Africa sudorientale, dal Kenya al Sudafrica. Vive nelle foreste acquitrinose, nella macchia e lungo i fiumi che costeggiano le foreste.\nBiologia.\nSi ciba di frutta e di alcuni generi di funghi.\nIl periodo riproduttivo va da ottobre a marzo e la femmina depone 2 o 3 uova."}
{"id": "1916772", "revid": "27406", "url": "https://it.wikipedia.org/wiki?curid=1916772", "title": "Museo nazionale del ducato di Spoleto", "text": ""}
{"id": "1916778", "revid": "339392", "url": "https://it.wikipedia.org/wiki?curid=1916778", "title": "Museo del Tesoro della Basilica di S. Francesco e Collezione &quot;Perkins&quot;", "text": ""}
{"id": "1916781", "revid": "1543377", "url": "https://it.wikipedia.org/wiki?curid=1916781", "title": "Tennis ai Giochi della III Olimpiade - Doppio maschile", "text": "Al torneo di doppio maschile alle Olimpiadi di St.Louis 1904 presero parte 15 coppie di tennisti, quasi tutti statunitensi."}
{"id": "1916782", "revid": "38120", "url": "https://it.wikipedia.org/wiki?curid=1916782", "title": "Live electronics", "text": "Con il termine inglese live electronics - che viene lasciato intradotto in italiano - si intende, in ambito musicale, la pratica della produzione e manipolazione elettroacustica dei suoni in tempo reale, cio\u00e8 durante l'esecuzione (\"dal vivo\", da qui l'aggettivo \"live\" appunto). Tale manipolazione pu\u00f2 avvenire sia a livello di elaborazione sia di riproduzione, attraverso l'uso di strumenti appositamente progettati per la musica elettroacustica, ovvero di sintetizzatori e computer.\nDa quando la musica elettronica ha cominciato a entrare nella pratica compositiva, cio\u00e8 a partire dalla seconda met\u00e0 del Novecento, la \"live electronics\" viene spesso usata in composizioni anche non esclusivamente basate su suoni di origine elettroacustica. Storicamente la nascita della \"live electronics\" si situa in una fase successiva rispetto all'avvento della musica per nastro magnetico. Gi\u00e0 nei primi anni cinquanta del Novecento si assiste a un graduale affiancamento della musica elettroacustica agli strumenti tradizionali (ad esempio in \"Musica su due dimensioni\" di Maderna, del 1952-57, e in \"D\u00e9serts\" di Var\u00e8se, del 1954), ma ancora senza un'interazione vera e propria. Tuttavia gi\u00e0 questa compresenza di strumenti tradizionali e musica elettroacustica instaura una nuova dialettica esecutiva.\nSolo all'inizio degli anni sessanta, con la disponibilit\u00e0 di nuove risorse tecnologiche che consentono la manipolazione dei suoni registrati attraverso microfoni, si pu\u00f2 datare la nascita dei primi esempi di \"live electronics\". In particolare con le composizioni di Karlheinz Stockhausen \"Mixtur\" (1964, per orchestra e modulatori ad anello) e \"Microphonie I\" (1964-65, per tam-tam e \"live electronics\", realizzata sia a livello di registrazione sia di manipolazione elettronica dal vivo). Nel 1967 a Davis (California) si tiene il primo \"Festival of Live Electronics\".\nCon la produzione dei primi sintetizzatori analogici (il Moog, il Buchla, l'Arp, il VCS3) trasportabili, la musica elettronica fatta attraverso la manipolazione dei suoni entra anche nella pratica della musica pop e rock d'avanguardia e progressiva.\nIl termine \"live electronics\" si distingue concettualmente dal termine gergale \"nastro magnetico\", in quanto quest'ultimo \u00e8 semplice riproduzione di musica elettronica o \"concreta\" (che pu\u00f2 essere anche effettuata attraverso l'uso di computer) senza alcun intervento dal vivo. Con la rivoluzione dell'informatica personale dei primi anni ottanta le possibilit\u00e0 della \"live electronics\" si ampliano notevolmente, e si moltiplica la produzione di opere multimediali in cui la \"live electronics\" convive con gli interpreti strumentali tradizionali, con la musica concreta o con quella sintetizzata.\nLa situazione tipica di un concerto con \"live electronics\" si presenta quando il suono prodotto da un ensemble strumentale (non necessariamente tradizionale) viene catturato da uno o pi\u00f9 microfoni e, una volta trasformato in segnale elettrico, viene rielaborato in tempo reale da strumenti elettronici e/o informatici. Il suono cos\u00ec manipolato viene diffuso, sempre in tempo reale, nell'ambiente in modo che interagisca acusticamente con gli \"esecutori reali\" e con l'ambiente. Si identificano in questa maniera due nuove figure di esecutori \"musicali\" che agiscono dal vivo: l'esecutore agli strumenti elettronici, che si occupa dell'elaborazione dei suoni captati dai microfoni, e il regista del suono, che si occupa della resa acustica complessiva, dell'interazione tra i suoni cos\u00ec rielaborati e quelli originari, del movimento del suono attorno all'ascoltatore e nell'ambiente (spazializzazione).\nIl concetto di \"live electronics\" supera dunque il concetto di esecuzione musicale tradizionale, basato sulle dialettiche interprete/strumento, interprete/compositore, interprete/pubblico, ma va anche oltre il paradigma della musica elettronica propriamente detta. L'esecutore agli strumenti elettronici diventa anche pi\u00f9 importante rispetto all'esecutore agli strumenti tradizionali, perch\u00e9 il suo pu\u00f2 essere prescritto come un atto creativo, e dunque compositivo, in diretta. In questo senso la figura dell'esecutore agli strumenti musicali elettronici pu\u00f2 in alcuni casi coincidere con la figura del compositore stesso, aprendo problematiche di natura estetica legate alla riproducibilit\u00e0 dell'opera d'arte contemporanea con \"live electronics\" in assenza del compositore.\nNell'ambito della musica elettronica e della computer music sono state negli ultimi anni sviluppate delle sofisticate tecnologie elettroniche e informatiche che possono essere utili anche nell'ambito della \"live electronics\". Tra queste, il MAX: un ambiente di programmazione grafico, interattivo e configurabile, progettato originariamente all'IRCAM di Parigi da Miller Puckette, utilizzato per gestire i flussi di dati provenienti da strumenti elettronici o da altri programmi attraverso il protocollo MIDI. Un'estensione di MAX, denominata MSP (o MAX/MSP), permette di fare sintesi e elaborazione del suono in tempo reale, venendo incontro cos\u00ec a parecchie istanze della \"live electronics\".\nTra i tanti compositori che hanno composto con \"live electronics\" in organico ci sono, solo per fare alcuni esempi, Henri Pousseur, Pierre Boulez e, tra gli italiani, Luigi Nono e Luciano Berio. Tra i centri italiani, accademici e non, che operano in questo settore il centro Tempo Reale, fondato da Berio a Firenze, \u00e8 uno dei pi\u00f9 attivi."}
{"id": "1916791", "revid": "1566286", "url": "https://it.wikipedia.org/wiki?curid=1916791", "title": "Richard Band", "text": "Biografia.\nRichard Howard Band \u00e8 figlio di Albert Band (nato Alfredo Antonini) e fratello di Charles Band, ambedue produttori cinematografici e registi di film fantasy.\nCandidato a un Emmy Award per l'episodio diretto da Stuart Gordon, con il quale aveva gi\u00e0 collaborato in \"Re-Animator\", della serie televisiva \"Masters of Horror\" (\"H.P. Lovecraft's Dreams in the Witch-House (Masters of Horror episode)\"), fin da giovane compone musiche per i film che il fratello Charles dirige o produce. Tra i pi\u00f9 noti \"Il pozzo e il pendolo\", \"Giocattoli infernali\", \"From Beyond - Terrore dall'ignoto\", \"Puppet Master\", \"Ghoulies\" e \"Castle Freak\".\nNel 1990 per Brian Yuzna scrive le musiche del film \"\" e \"Re-Animator 2\".\nPremi.\nLa sua maggiore onorificenza \u00e8 il premio per la migliore colonna sonora al Sitges - Festival internazionale del cinema della Catalogna nel 1986 con il film \"From Beyond - Terrore dall'ignoto\"."}
{"id": "1916793", "revid": "339392", "url": "https://it.wikipedia.org/wiki?curid=1916793", "title": "SAT 2000", "text": ""}
{"id": "1916806", "revid": "838137", "url": "https://it.wikipedia.org/wiki?curid=1916806", "title": "Carlo Colombo (vescovo)", "text": "Biografia.\nDopo una prima formazione a Cant\u00f9, presso il Collegio arcivescovile De Amicis, scelse di entrare in Seminario. Nella sede di Venegono Inferiore consegu\u00ec il dottorato in teologia nel 1931, lo stesso anno in cui venne ordinato sacerdote, il 19 settembre.\nDopo aver insegnato materie letterarie e filosofiche, nel 1938 divenne professore di teologia dogmatica speciale nella Pontificia Facolt\u00e0 teologica di Milano con sede a Venegono.\nCollabor\u00f2 con diverse riviste teologiche ed ecclesiali, tra le quali si segnalano \"La Scuola Cattolica\", \"Rivista di filosofia neoscolastica\" e \"La rivista del clero italiano\".\nContribu\u00ec alla fondazione dell'Istituto superiore di studi religiosi di Gazzada e dal 1960 fu alla guida dell\"'Accademia\" che l\u00ec aveva sede.\nNel 1960 papa Giovanni XXIII lo nomin\u00f2 membro della Commissione teologica preparatoria del Concilio Vaticano II. Giovanni Battista Montini, divenuto papa Paolo VI, lo scelse come suo consigliere teologico personale.\nMinistero episcopale.\nEletto vescovo titolare di Vittoriana il 7 marzo 1964 e consacrato il successivo 25 aprile per essere vescovo ausiliare di Milano, ebbe modo di partecipare come padre conciliare agli ultimi due periodi del Vaticano II dove gi\u00e0 era stato presente come perito teologo.\nNel 1962 divenne preside della Pontificia Facolt\u00e0 teologica di Milano. Nel 1967, con il trasferimento della Facolt\u00e0 a Milano, ne divenne il primo preside (carica che mantenne fino al 1985).\nFece parte anche della Pontificia commissione per il controllo della popolazione e delle nascite.\nDal 1964 al 1974 guid\u00f2 l'Istituto di studi superiori \"Giuseppe Toniolo\", ente fondatore dell'Universit\u00e0 Cattolica del Sacro Cuore di Milano.\nDal 1969 al 1974 fu membro della Commissione Teologica Internazionale; fece parte della Commissione per la revisione del Codice di diritto canonico.\nLasciato nell'ottobre 1985 l'impegno di vescovo ausiliare della diocesi ambrosiana, mor\u00ec a Milano l'11 febbraio 1991.\nGenealogia episcopale.\nLa genealogia episcopale \u00e8:\nBibliografia.\nI suoi principali saggi sono raccolti nel volume \"Scritti teologici\" (= Hildephonsiana 7), La Scuola Cattolica, Venegono Inferiore, 1966.\nL'intera sua bibliografia si pu\u00f2 reperire in Antonio Rimoldi, \"Mons. Carlo Colombo (1909-1991): Biobibliografia\", \u00abLa Scuola Cattolica\u00bb 119 (1991), 283-300."}
{"id": "1916815", "revid": "1573940", "url": "https://it.wikipedia.org/wiki?curid=1916815", "title": "Gymnorhina tibicen", "text": "La gazza australiana (Gymnorhina tibicen ()) \u00e8 un uccello passeriforme della famiglia degli Artamidae, nell'ambito della quale rappresenta l'unica specie ascritta al genere Gymnorhina .\nEtimologia.\nIl nome scientifico del genere, \"Gymnorhina\", deriva dall'unione delle parole greche \"\u03b3\u03c5\u03bc\u03bd\u03bf\u03c2\" (\"gymnos\"/\"gumnos\", \"nudo\") e \"\u1fe5\u03b9\u03bd\u03bf\u03c2\" (\"rhinos\", \"naso\"), col significato di \"naso nudo\", in quanto in questi uccelli mancano le setole alla base del becco tipiche degli affini uccelli beccai: il nome della specie, \"tibicen\", deriva dal latino \"tibicen\", \"suonatore di flauto\", in relazione ai versi melodiosi di questi uccelli.&lt;br&gt;\nIl nome comune di \"gazza australiana\" \u00e8 legato sia all'areale di distribuzione della specie che alla sua somiglianza con la gazza eurasiatica, solo superficiale in quanto i due uccelli non sono particolarmente affini a livello genetico.\nA differenza di molte specie di animali australiani, il nome comune della gazza australiana non deriva dalle lingue aborigene, nelle quali questo uccello veniva conosciuto con vari nomi (\"Tarra-won-nang\"/\"djarrawunang\", \"wibung\", \"marriyang\" fra Eora e Darug, \"Booroogong\"/\"garoogong\" in wiradjuri, \"carrak\" fra i Jardwadjali, \"burrugaabu\" e \"galalu\"/\"guluu\" fra i Kamilaroi e \"warndurla\" in lingua yinjibarndi).\nDescrizione.\nDimensioni.\nMisura 37\u201343\u00a0cm di lunghezza, per 210-360 g di peso e 65\u201385\u00a0cm di apertura alare. Le dimensioni seguono un gradiente crescente in direttrice nord-sud, con le popolazioni meridionali (ad eccezione di quella tasmaniana) pi\u00f9 grandi.\nAspetto.\nSi tratta di uccelli dall'aspetto robusto, muniti di testa arrotondata, collo robusto e piuttosto lungo, zampe lunghe, forti e robuste, lunghe ali appuntite e coda squadrata e abbastanza lunga anch'essa, nonch\u00e9 di becco lungo e robusto, dalla mandibola superiore munita di punta uncinata. Nel complesso, le gazze australiane somigliano molto ai corvi (non per niente il loro nome comune richiama la gazza eurasiatica, alla quale questi uccelli sono accomunati anche dalla colorazione bianca e nera) e nelle osservazioni sul campo possono essere confuse col pi\u00f9 affine uccello beccaio bianconero (che per\u00f2 presenta area ventrale bianca anzich\u00e9 nera) o con la pi\u00f9 piccola e slanciata grallina gazza, con la quale condividono i motivi bianconeri della livrea.\nIl piumaggio si presenta di colore nero lucido su testa, gola, petto, ventre, ali e coda, mentre le scapole, il sottocoda e la nuca sono di colore bianco. Sussiste una certa variazione del piumaggio dorsale fra le varie sottospecie: in alcune l'intero dorso \u00e8 di colore bianco, in altre esso \u00e8 invece completamente nero, in altre ancora esso \u00e8 bianco nel maschio e nero nella femmina.\nIl dimorfismo sessuale \u00e8 abbastanza evidente, con le femmine che (oltre ad essere pi\u00f9 robuste a parit\u00e0 d'et\u00e0 rispetto ai maschi) presentano la nuca (o l'intera area dorsale, nel caso di sottospecie con questa caratteristica) di colore grigio-biancastro anzich\u00e9 bianco.&lt;br&gt;\nIn ambedue i sessi gli occhi sono di colore rosso scuro negli adulti (in opposizione agli occhi gialli dei currawong, bruno scuro degli uccelli beccai e bianchi dei corvidi australiani), le zampe sono di colore nero e il becco \u00e8 di colore bluastro con margini e punta neri.\nBiologia.\nSi tratta di uccelli dalle abitudini di vita essenzialmente diurne (sebbene questi uccelli possano essere attivi anche durante la notte, specialmente in caso di sospette invasioni del proprio territorio), che si riuniscono in gruppi poco numerosi, costituiti da 3 a 10 esemplari nei quali si trova un maschio dominante che vive in poligamia con diverse femmine: i gruppi sono tendenzialmente sedentari (sebbene in particolare all'infuori della stagione degli amori esemplari di pi\u00f9 gruppi e talvolta pi\u00f9 sottospecie mostrino una certa mobilit\u00e0) ed occupano un territorio ben definito, che viene difeso accanitamente da eventuali intrusi, in particolar modo conspecifici, mediante tutta una serie di rituali e posture.\nLa gazza australiana presenta costumi molto pi\u00f9 terricoli rispetto agli altri artamidi, famiglia nell'ambito della quale rappresenta l'unica specie a muoversi al suolo camminando (soprattutto in virt\u00f9 del femore pi\u00f9 corto rispetto alla parte distale della zampa) piuttosto che saltellando a zampe unite come i merli o le altre specie della propria famiglia.\nQuesti uccelli sono molto rinomati per la loro abilit\u00e0 come cantori: i richiami della gazza australiana coprono oltre quattro ottave, e questi uccelli sono inoltre ottimi imitatori di altre specie animali, compreso l'uomo.\nIl canto della gazza australiana \u00e8 melodioso e articolato e viene emesso dagli esemplari solitari soprattutto poco dopo la fine della stagione riproduttiva: questi versi viaggiano su corte distanze e possono durare fino a 70 minuti, includendo parti cantate ed altre composte da suoni indistinti, gracchi o imitazioni di versi di altri uccelli. Per difendere il territorio, invece, i maschi dominanti emettono canti pi\u00f9 sonori, ai quali si unisce la femmina dominante e talvolta anche gli altri membri del gruppo, in particolar modo all'alba e al tramonto. In caso di avvistamento di nemici, i richiami divengono aspri e acuti, mostrando piccole differenze di tono a seconda della specie di predatore avvistata. I giovani, infine, sono soliti emettere richiami acuti e sonori (fino a 80 decibel). Durante il canto, le gazze australiane tengono la testa rivolta verso l'alto ed il petto dilatato, muovendo le ali all'indietro. I richiami di questi uccelli sembrerebbero mostrare variazioni a seconda della localit\u00e0 e della sottospecie.\nIn generale, nella gazza australiana gli approcci sociali aggressivi sono in numero maggiore rispetto a quelli neutri o amichevoli: sbattere rumorosamente il becco o arruffare le penne (in particolar modo quelle dei fianchi) \u00e8 generalmente un atteggiamento aggressivo (il primo rivolto ad animali di altre specie, il secondo ai conspecifici) che spesso precede l'attacco, mentre manipolare e passare a un altro esemplare un oggetto raccolto dal terreno \u00e8 un comportamento amichevole e tenersi accovacciati (arrivando nei giovani a poggiarsi sulla schiena esponendo all'esemplare dominante le vulnerabili parti ventrali), puntare la testa verso il basso o emettere richiami bassi sono segnali di sottomissione.\nAll'approssimarsi ai margini del territorio di un altro stormo, gli esemplari dominanti dei due gruppi si fronteggiano (coi rispettivi stormi di appartenenza che osservano la scena a una certa distanza) camminando impettiti avanti e indietro lungo il confine del proprio territorio, spesso arruffando le penne ed ingaggiando duelli canori, allo scopo di definire i rapporti di dominanza: per mostrare forza, i componenti dei due stormi si avvicinano ai propri capi, spesso scendendo in picchiata sui nemici (senza per\u00f2 toccarli) ed emettendo durante tutto il processo aspri richiami d'allarme. I rapaci vengono invece affrontati emettendo prima una serie di richiami d'allarme (atti a segnalare la presenza di un predatore anche ai gruppi dei territori limitrofi), e poi attaccati in gruppo dai due lati contemporaneamente fino ad essere allontanati a una certa distanza dal territorio.\nQuesti uccelli presentano inoltre comportamenti giocosi: essi possono rincorrersi oppure rincorrere un membro del gruppo che tiene un rametto o una foglia nel becco al fine di beccargli le penne della coda, o ancora lanciarsi gli uni sugli altri o competere in combattimenti simulati. Talvolta questi uccelli si divertono anche a spese di altre specie, come il mangiamiele faccia blu o il pipit australiano.\nAlimentazione.\nLa gazza australiana \u00e8 un uccello onnivoro che cerca il cibo al suolo, camminando e tenendo d'occhio il terreno, esplorando metodicamente la zona ed utilizzando talvolta il becco come sonda fra i sassolini e le foglie cadute. Oltre alla vista, le gazze australiane utilizzano anche l'udito per localizzare le loro prede sottoterra.\nLa dieta di questi uccelli \u00e8 perlopi\u00f9 insettivora, componendosi di numerosi invertebrati di dimensioni medio-grandi (scarafaggi, coleotteri, bruchi, millepiedi, lumache, ragni e scorpioni, nonch\u00e9 larve e lombrichi scavati dal suolo e falene e cavallette catturate al volo), ma comprendendo anche piccoli vertebrati (scinchi, lucertole, rane, topolini, piccoli uccelli) ed anche una componente di origine vegetale, comprendente granaglie, tuberi, fichi e frutta con guscio.&lt;br&gt;\nLa gazza australiana \u00e8 uno dei pochi animali nativi a riuscire a nutrirsi senza pericoli del dannosissimo rospo delle canne, girando questi animali sul ventre e nutrendosi delle interiora evitando il veleno del dorso.\nIl cibo viene generalmente ingoiato intero: le prede pi\u00f9 voluminose possono essere fatte grossolanamente a pezzi col forte becco affilato, mentre le prede munite di pungiglione (come api e vespe) vengono private dello stesso prima di essere consumate.\nRiproduzione.\nLa stagione riproduttiva \u00e8 piuttosto lunga e si estende da giugno a marzo (con picchi in agosto e settembre-dicembre), pur presentando variazioni nelle varie zone dell'areale occupato dalla specie.\nIl nido viene costruito dalla sola femmina: esso presenta forma a coppa arrotondata e si compone di rametti intrecciati nella parte esterna e di materiale pi\u00f9 soffice (corteccia, pelame, piumino, erba secca) a foderare la parte interna. Nelle aree antropizzate, le gazze australiane utilizzano anche materiale sintetico per la costruzione. Il nido viene costruito alla biforcazione di un albero (generalmente un eucalipto, ma anche specie introdotte come olmo, biancospino e pino), in alto ma non al riparo dei rami, bens\u00ec in posizione ben visibile.\nAll'interno del nido la femmina depone 2-5 uova dal guscio azzurrino o verdastro, di circa 30 \u00d7 40\u00a0mm di grandezza, che provvede a covare da sola per circa 20 giorni. I \"pulli\" sono ciechi ed implumi alla schiusa: essi presentano pelle rosa, zampe con piedi comicamente grandi rispetto al corpo e gola di colore rosso brillante. I nidiacei vengono imbeccati dalla sola femmina, a sua volta imbeccata dal maschio: come osservabile anche in altri artamidi, non di rado anche gli altri membri del gruppo cooperano con la femmina nell'accudire la prole.\nDopo la schiusa delle uova e fino a quando i giovani lasciano il nido, le gazze australiane (in particolar modo i maschi) si dimostrano estremamente territoriali ed aggressive nei confronti di intrusi percepiti come pericolo per la prole, difendendo strenuamente i dintorni del nido fino a un raggio di una cinquantina di metri e non di rado attaccando anche incauti passanti. L'aggressivit\u00e0 di questi uccelli \u00e8 generalmente rivolta verso un particolare tipo di intruso (ad esempio cani, passanti appiedati o ciclisti) ed aumenta man mano che i piccoli crescono, finendo per cessare quando essi lasciano il nido. Non mancano tuttavia uccelli che nidificano nelle immediate vicinanze (spesso sullo stesso albero dov'\u00e8 situato il nido o addirittura proprio sotto di esso) delle gazze australiane in nidificazione (come beccospino groppagialla, ripiduro batticoda, facciabianca meridionale e minatore chiassoso), proprio per beneficiare della loro azione deterrente nei confronti di eventuali predatori: il pardalote striato \u00e8 invece solito scavare nella base del nido di gazza australiana alla ricerca di cibo.\nIl primo piumino su testa, ali e dorso dei piccoli cresce attorno alla prima settimana dopo la schiusa, mentre gli occhi non vengono aperti prima dei dieci giorni di vita, ed il corpo \u00e8 completamente ricoperto di piume a due settimane d'et\u00e0: a questo punto i giovani sono pronti per l'involo, cominciando ad avventurarsi fuori dal nido.\nTre settimane dopo essere usciti dal nido, i nidiacei cominciano a cercare il cibo da soli, pur continuando ad essere nutriti dai genitori fino a sei mesi di vita, e non di rado chiedendo ancora l'imbeccata (pur venendo ignorati) fino agli otto-nove mesi. La taglia adulta viene raggiunta a circa un anno d'et\u00e0: a questo punto i giovani sono quasi indistinguibili dalle femmine adulte, dalle quali \u00e8 possibile differenziarli per il piumaggio pi\u00f9 smorto (fino al secondo anno di vita il nero corporeo \u00e8 pi\u00f9 tendente al bruno) e soprattutto per gli occhi bruni anzich\u00e9 rossi. Generalmente, i giovani lasciano il nido proprio attorno all'anno d'et\u00e0, tuttavia tale evento dipende dall'aggressivit\u00e0 degli individui dominanti del loro stesso sesso, spaziando dagli otto mesi ai quattro anni.\nSebbene i giovani diventino fertili all'et\u00e0 di un anno, gli individui adulti impediscono loro di riprodursi fino a che non raggiungono l'et\u00e0 di 4 o 5 anni. La speranza di vita della gazza australiana si aggira attorno ai 25 anni, sebbene non manchino casi di esemplari che hanno raggiunto i 30 anni.\nLa gazza australiana subisce parassitismo di cova da parte del cuculo becco scanalato.\nDistribuzione e habitat.\nCome intuibile dal nome comune, la gazza australiana vive in Australia, dove \u00e8 presente grossomodo ovunque, ad eccezione dell'estrema punta della penisola di Capo York, del Gran Deserto Sabbioso e del deserto di Gibson: essa \u00e8 diffusa anche in Tasmania, della quale non abita per\u00f2 la parte sud-occidentale. A dispetto del nome, tuttavia, la gazza australiana \u00e8 diffusa anche in Nuova Guinea meridionale, a sud del fiume Fly.\nLa specie \u00e8 stata inoltre introdotta con successo in Nuova Zelanda (a partire principalmente da esemplari tasmaniani e del Victoria) attorno agli anni '60 del XIX secolo, ed attualmente \u00e8 diffusa in tutto il Paese, con le forme dal dorso bianco che dominano dappertutto tranne che nell'area della baia di Hawke, dove prevalgono gli esemplari a dorso nero. La gazza australiana \u00e8 stata inoltre introdotta sull'isola figiana di Taveuni, della quale occupa attualmente la porzione occidentale, mentre i tentativi d'introduzione a Ceylon e nelle isole Salomone non hanno avuto successo.\nL\"'habitat\" preferito di questi uccelli sono le aree erbose aperte con presenza di macchie alberate dove passare la notte e nidificare: pur prediligendo le aree secche con presenza di eucalipti, le gazze australiane sono molto adattabili e colonizzano senza problemi le aree antropizzate (beneficiando dei pascoli ed insediandosi in parchi, giardini, pinete e campi da golf) e si spingono anche nella foresta pluviale e a sclerofille, purch\u00e9 siano presenti radure ed aree aperte sufficientemente ampie.\nTassonomia.\nSe ne riconoscono 8 sottospecie:\nAlcuni autori riconoscono anche le sottospecie \"terraereginae\" della penisola di Capo York e della costa orientale australiana, attualmente sinonimizzata con la nominale, \"leuconota\" dell'Australia Meridionale e \"finki\" dell'area di Alice Springs.\nLe varie sottospecie possono essere raggruppate in quattro cladi distinti:\nIn passato, tali gruppi sono stati accorpati a formare tre specie distinte (\"G. tibicen\" contenente la sottospecie nominale oltre a \"eylandtensis\", \"longirostris\" e \"papuana\", \"G. hypoleuca\" comprendente le sottospecie \"hypoleuca\", \"telonocua\" e \"tyrannica\" e \"G. dorsalis\" comprendente la sola sottospecie \"dorsalis\"): tuttavia, alle differenze a livello morfologico non corrispondono differenze a livello genetico, con le varie popolazioni che si incrociano ed associano senza problemi laddove i vari areali si sovrappongono, tanto che verosimilmente alcune \"sottospecie\" sono piuttosto popolazioni meticce.\nAlcuni autori hanno in passato classificato la gazza australiana nel genere \"Cracticus\", col nome di \"C. tibicen\": studi di carattere molecolare hanno tuttavia mostrato che questi uccelli si sono separati dagli uccelli beccai fra gli 8,3 ed i 4,2 milioni di anni fa, separandosi nuovamente dall'uccello beccaio nero durante il Pliocene (5,8-3 milioni di anni fa) ed andando a costituire un proprio \"taxon\" monospecifico, fratello rispetto a \"Melloria\".\nLa gazza australiana nella cultura di massa.\nLa gazza australiana \u00e8 una presenza comune nelle aree urbane di tutta l'Australia, dove questi uccelli si sono abituati alla presenza dell'uomo ed anzi possono diventare un problema.&lt;br&gt;\nA causa del comportamento territoriale durante l'allevamento della prole, infatti, questi uccelli possono causare ferite superficiali alla testa o al collo degli ignari passanti, giungendo a far cadere i ciclisti dal mezzo con conseguenze anche serie. Vestire cappelli a falda larga o kep\u00ec, oppure occhiali da sole sulla nuca o trucchi analoghi (come occhi dipinti sul retro dei caschi, in modo tale che l'uccello si senta perennemente osservato), o ancora fascette assicurate al casco, tendono a far rinunciare l'uccello dai suoi intenti bellicosi.\nSebbene, in quanto specie nativa, sia illegale fare del male o uccidere le gazze australiane in Australia, in caso di animali particolarmente aggressivi \u00e8 prevista la cattura ed il rilascio in aree disabitate, nel caso di questa specie a pi\u00f9 di 25\u00a0km dal luogo di cattura (in caso contrario l'animale \u00e8 in grado di far ritorno al luogo d'origine): la distruzione del nido non \u00e8 un'opzione auspicabile, in quanto le gazze australiane sono pronte a nidificare nuovamente in caso di perdita della nidiata.&lt;br&gt;\nAlcuni suggeriscono che dare da mangiare a questi uccelli ne riduca l'aggressivit\u00e0 durante il periodo di cova, in quanto essi assocerebbero la presenza umana al cibo.\nIn Nuova Zelanda, dove la specie \u00e8 stata introdotta, essa viene talvolta considerata nociva e potenzialmente pericolosa per alcune specie native quali il tui e il piccione neozelandese, tuttavia manca un'evidenza di tali timori e la maggior parte dei dati raccolti sono di natura aneddotica.\nLa gazza australiana \u00e8 molto presente nel \"folklore\" aborigeno: fra gli Yindjibarndi essa rappresenta l'alba (in quanto i gruppi di questi uccelli cantano all'alba) e la sua territorialit\u00e0 viene descritta nei canti tradizionali o \"burndud\", mentre fra gli aborigeni di Illawarra essa rappresenta l'animale totem.&lt;br&gt;\nQuesto uccello compare nel distintivo ufficiale dello Stato dell'Australia Meridionale, nonch\u00e9 sulla sua bandiera e sul suo stemma.&lt;br&gt;\nGli australiani sono molto affezionati a questi uccelli, nell'atteggiamento insolente e sfacciato dei quali essi rivedono alcune delle proprie qualit\u00e0. Molte squadre prendono il nome e i colori dalla gazza australiana: Collingwood Football Club, Port Adelaide Magpies, Souths Logan Magpies, Western Suburbs Magpies, Glenorchy Football Club. Anche alcune squadre neozelandesi, come l'Hawke's Bay Rugby Union team, utilizzano questo animale come \"mascotte\" e vengono conosciute come \"the Magpies\" (\"le gazze\")."}
{"id": "1916818", "revid": "1442080", "url": "https://it.wikipedia.org/wiki?curid=1916818", "title": "Tennis ai Giochi della IV Olimpiade - Doppio maschile outdoor", "text": "Il torneo di doppio maschile (outdoor) fu uno dei sei eventi di tennis disputatesi alle Olimpiadi estive 1904."}
{"id": "1916821", "revid": "110157", "url": "https://it.wikipedia.org/wiki?curid=1916821", "title": "Chiesa di Santa Maria Maddalena ai Cristallini", "text": "La chiesa di Santa Maria Maddalena ai Cristallini \u00e8 un edificio di culto di Napoli, sito in via dei Cristallini, nel quartiere San Carlo all'Arena.\nLa chiesa fu costruita nel 1851 per la \"Casa d'Asilo di santa Maria Maddalena\", su strutture preesintenti di propriet\u00e0 del Ritiro delle Pentite di San Raffaele a Materdei, grazie a donazioni private e spettacoli di beneficenza presso il Teatro San Carlo ed il Teatro del Fondo.\nLa facciata principale \u00e8 sormontata da un timpano triangolare ed \u00e8 incorniciata da fascue a bugne grigie. Il portale, preceduto da una scala in piperno chiusa da un cancello, \u00e8 sormontato da un timpano orizzontale con volute. L'interno \u00e8 a navata unica con volta a botte e piccole cappelle laterali. L'altare maggiore \u00e8 sormonato da una tela di Nicola La Volpe, ritraente la \"Maddalena\".\nLa chiesa fu gravemente dannaggiata da un borbardamento del 1943; gli interventi successivi ne hanno pesantemente modificato l'aspetto originario."}
{"id": "1916826", "revid": "1951844", "url": "https://it.wikipedia.org/wiki?curid=1916826", "title": "Episodi di Squadra Speciale Cobra 11 - Sezione 2 (seconda stagione)", "text": "La seconda e ultima stagione della serie televisiva Squadra Speciale Cobra 11 - Sezione 2, composta da 6 episodi, \u00e8 stata trasmessa sul canale tedesco RTL, dal 27 ottobre all'8 dicembre 2005.\nIn Italia la stagione \u00e8 stata trasmessa su Rai 2, dal 19 agosto al 2 settembre 2006.\nLa resa dei conti.\nTrama.\nIl rappresentante Niclas Henning ha con la sua auto aziendale un guasto. Un assistente stradale si ferma ed \u00e8 in grado di riparare il guasto subito. Poco dopo, mentre prosegue il viaggio, l'auto improvvisamente diventa sempre pi\u00f9 veloce da sola, e si scontra contro un pilastro di ponte, esplodendo. Niclas Henning muore sul colpo. Le indagini rivelano che l'auto di Henning era stata manomessa. Subito dopo succede un nuovo disastro: un TIR esplode e il conducente muore sul colpo. Le indagini della KTU (polizia scientifica) sono chiare: sabotaggio. Una pista porta i poliziotti dal meccanico di soccorso stradale Marc Schneider, la cui moglie \u00e8 stata assassinata molti mesi fa. Gli assassini, per\u00f2, non sono stati mai presi. Si tratta di vendetta? Se \u00e8 cos\u00ec, ogni minuto conta perch\u00e9 due dei presunti responsabili del suo omicidio sono ancora vivi.\nTruffa d'autore.\nTrama.\nSusanne von Landitz e Frank Traber sono nei pressi di un portavalori che sta venendo assaltato: trasportava un trittico di opere d'arte di un rinomato artista. I quadri per\u00f2 adesso non passano inosservati, e per individuare i possibili acquirenti verr\u00e0 assegnato ai due agenti un esperto d'arte. Tra lunghe indagini e colpi di scena per\u00f2, a Susanne e a Frank non torna qualcosa: tutti i quadri sono stati sottratti agli acquirenti, uccisi, ma la responsabilit\u00e0 non si pu\u00f2 ricondurre ai mediatori del furto. In realt\u00e0 il ladro era proprio l'esperto d'arte: conquistando con il suo fascino la poliziotta si era reso insospettabile. Non appena Frank per\u00f2 scopre la verit\u00e0, la collega \u00e8 gi\u00e0 in pericolo. Dopo un breve inseguimento verr\u00e0 comunque garantita la giustizia al critico.\nUna gabbia dorata.\nTrama.\nL'inesperienza alla guida di Anke, che sta affrontando l'esame di guida, causa un incidente in autostrada. Coinvolto nello scontro c'\u00e8 un detenuto, Klaus, che, approfittando della situazione, sale sulla macchina della donna, la minaccia, e scappa assieme a lei. Il marito di Anke \u00e8 un pallone gonfiato, che crede che la sua donna sia irrimediabilmente stolta. Frank Traber e Susanne von Landitz avanzano dunque l'ipotesi che la donna, invaghitasi del suo rapitore, si innamori di lui. E non hanno torto: la donna deve aiutare Klaus a recuperare i soldi del furto che l'aveva portato in galera dal suo complice, che gi\u00e0 il giorno della rapina pensava di sbarazzarsi del collega. Infatti Anke salva l'uomo da un'esplosione, provocata dall'avaro complice. Poi accompagna il suo nuovo amico a sottrarre i soldi a casa del traditore. Alla fine per\u00f2, mentre Anke alla guida se la cava pi\u00f9 che bene, Klaus, per darsela a gambe, promette alla sua neofidanzata (i due si sono appassionatamente baciati) di farsi sentire, bench\u00e9 ora per non tornare in carcere sia costretto a scappare. Qualcosa nel loro piano per\u00f2 va storto: Gunter, il traditore, creduto morto dopo un aspro litigio con Klaus, minaccia i due. Frank e Susanne per\u00f2 intervengono in tempo: la donna viene lasciata libera in quanto dice che \u00e8 stata malmenata e minacciata dal malvivente, che intanto \u00e8 fuggito. Gunter invece finir\u00e0 dopo un inseguimento in un lago.\nOstaggi.\nTrama.\nUn pericoloso criminale riesce a fuggire da una prigione belga e si impossessa di un aereo da turismo. Durante la fuga, il malvivente finisce per schiantarsi vicino all'autostrada.\nMiscela esplosiva.\nTrama.\nSusanne von Landitz e il collega devono indagare sulla morte di un gestore di una stazione di servizio, ucciso sotto gli occhi di Frank Traber. Scopriranno, nel corso delle indagini costellate da un omicidio (uno dei complici del capo dei malviventi era stato incastrato ed ucciso per poter garantire l'innocenza di tutti gli altri), un traffico illecito di carburante miscelato male da vendere a minor prezzo. Il gestore ucciso, che comprava questo carburante pericoloso, dopo aver comunicato l'intenzione di uscire dal traffico era stato ricattato e, nell'occasione, anche ucciso. Frank e Susanne fermeranno la vendetta della moglie del morto e cattureranno i delinquenti.\nAndrea.\nTrama.\nSusanne von Landitz e Frank Traber intervengono per salvare Andrea Sch\u00e4fer, tamponata da un camion. L'autista di questo, uscito di strada, fa anche fuoco verso la segretaria. Il tir per\u00f2 salta in aria prima che altri colpi possano essere esplosi. Cos\u00ec come scopriranno i due nel corso delle indagini, Andrea doveva essere uccisa in quanto era l'unica testimone di un omicidio che avrebbe condannato all'ergastolo un giovane discendente da una famiglia di spacciatori. Infatti \u00e8 proprio il pap\u00e0 dell'arrestato, Taifur \u00dck\u00fcl, che, dopo il fallimento del primo tentativo, commissioner\u00e0 una killer, Anja, per l'uccisione della testimone. L'assassina tenta di far incastrare la propria vittima sottraendole la macchina e investendo un uomo con questa, complice il fatto che Andrea la sera prima era in stato di ebrezza dopo una festa. Il piano dei malviventi sembra avere effetto, ma i due agenti lo scopriranno in tempo per evitare la morte della collega. Nel corso dell'episodio un'altra sezione della polizia stava anche per arrestare Andrea, ma grazie alla protezione di Frank e Susanne, essa riesce a non farsi catturare e viene, come gi\u00e0 detto, provata la sua innocenza. Erkhan e Anja verranno arrestati mentre Taifur scappa dopo aver tentato di uccidere Andrea, ma morir\u00e0 in un incidente."}
{"id": "1916827", "revid": "1573940", "url": "https://it.wikipedia.org/wiki?curid=1916827", "title": "Ailuroedus crassirostris", "text": "L'uccello-gatto verde (Ailuroedus crassirostris ()) \u00e8 un uccello passeriforme della famiglia Ptilonorhynchidae.\nEtimologia.\nIl nome scientifico della specie, \"crassirostris\", deriva dal latino e significa \"dal becco grosso\", in riferimento alla conformazione del becco di questi uccelli.\nDescrizione.\nDimensioni.\nMisura 31 cm di lunghezza, per 167-289 g di peso: a parit\u00e0 d'et\u00e0, i maschi sono pi\u00f9 grossi e robusti rispetto alle femmine anche di un terzo.\nAspetto.\nSi tratta di uccelli dall'aspetto massiccio e paffuto, muniti di testa piccola e arrotondata con becco robusto e piuttosto allungato, con la punta della mandibola superiore adunca, zampe allungate e robuste, ali lunghe e digitate e coda piuttosto lunga, sottile e di forma rettangolare.\nIl piumaggio, come del resto intuibile dal nome comune, si presenta di color verde smeraldo su tutto il corpo, con tendenza a scurirsi su guance, fronte, vertice e area attorno al becco (dove sfuma nel grigio-verdastro, con penne dalla punta completamente di colore grigio scuro) e giallastre sul resto della testa e sul ventre, con l'area attorno alla cloaca che \u00e8 bianco-giallastra. Attorno agli occhi \u00e8 presente un cerchio perioculare di colore bianco puro: anche le penne di petto e fianchi, cos\u00ec come le copritrici e quelle della coda (che \u00e8 pi\u00f9 scura e tende al brunastro, con superficie inferiore delle penne di colore verde-azzurrino), presentano punta di questo colore.\nIl dimorfismo sessuale \u00e8 presente ma non estremo, con maschi dalla colorazione pi\u00f9 intensa sul corpo e pi\u00f9 scura sulla testa.\nIn ambedue i sessi gli occhi sono di colore rosso cupo, le zampe sono di colore grigio-azzurrino ed il becco \u00e8 di color corno.\nBiologia.\nL'uccello gatto verde \u00e8 un uccello dalle abitudini di vita essenzialmente diurne, piuttosto schivo e timido, che vive da solo o pi\u00f9 comunemente in coppie, ciascuna delle quali occupa un territorio che si estende per circa cinque acri, pur difendendo attivamente solo l'area attorno al nido durante la stagione degli amori: all'infuori di questo periodo \u00e8 infatti possibile osservarne gruppetti di 3-5 individui (generalmente costituiti da una coppia riproduttrice con i giovani ancora non pienamente autosufficienti della covata precedente), e fino a una ventina di individui sotto i grandi alberi da frutto durante il periodo della maturazione. Non di rado, gli uccelli gatto verdi si associano in stormi misti con altre specie dalle abitudini di vita simili, come l'uccello giardiniere satinato, l'uccello giardiniere testadorata o gli uccelli dei fichi.\nIl richiamo dell'uccello gatto verde ricorda il miagolio lamentoso di un gatto oppure il lamento di un neonato, emesso in maniera pi\u00f9 o meno allungata: di tanto in tanto, questi uccelli emettono inoltre versi simili a uno starnuto. Le vocalizzazioni vengono emesse perlopi\u00f9 al mattino o verso sera, mentre durante la stagione degli amori \u00e8 molto frequente udirli ad ogni ora del giorno: non di rado, le coppie si esibiscono in duetti, che oltre ad avere valenza di avvertimento per gli eventuali intrusi sevono anche a rinsaldare il legame fra i due \"partner\".\nAlimentazione.\nLa dieta dell'uccello gatto verde \u00e8 essenzialmente frugivora, basandosi sulla frutta matura (principalmente fichi) reperita fra i rami degli alberi o degli arbusti: pi\u00f9 raramente, questi uccelli cercano il proprio cibo direttamente al suolo, mentre \u00e8 pi\u00f9 frequente che essi comincino la propria ricerca dal sottobosco e giungano saltellando di ramo in ramo fino alla canopia.\nOltre alla frutta, questi animali si cibano anche di una grande variet\u00e0 di bacche e materiale di origine vegetale, come germogli e foglioline, fiori, semi e granaglie: pi\u00f9 sporadicamente, essi mangiano anche alimenti di origine animale, soprattutto grossi insetti ed altri invertebrati, ma anche raganelle e nidiacei reperiti saccheggiando i nidi.\nRiproduzione.\nCome tutti gli uccelli gatto, si tratta di animali monogami, le cui coppie rimangono insieme per la vita.\nLa stagione riproduttiva si estende dalla met\u00e0 di settembre ai primi di marzo, con picco delle schiuse fra ottobre e dicembre: durante questo periodo, viene portata avanti una singola covata.\nI maschi non costruiscono pergolati o piattaforme, ma delimitano un'area del terreno che viene pulita accuratamente e verr\u00e0 utilizzata come arena nuziale: qui, essi portano una variet\u00e0 di oggetti dal colore brillante (foglie, fiori, bacche, ma anche pezzetti di plastica e vetro), che utilizzano durante il corteggiamento tenendoli nel becco per impressionare la compagna.\nIl nido, a forma di coppa, \u00e8 piuttosto voluminoso: la femmina lo costruisce (talvolta aiutata dal maschio, che pu\u00f2 fornirle parte del materiale da costruzione) nel folto della vegetazione di una felce, un arbusto o un albero basso, privilegiando in questi ultimi casi piante spinose. Come materiale da costruzione, vengono utilizzati rametti e viticci, mentre l'interno viene foderato prima con legno marcio e poi imbottito di foglie secche.\nAll'interno del nido, la femmina depone 2-3 uova di color bianco crema, che provvede a covare da sola (protetta dal maschio, che scaccia energicamente eventuali intrusi) per 23-24 giorni, al termine dei quali schiudono \"pulli\" ciechi ed implumi. I nidiacei vengono accuditi e imbeccati da ambedue i genitori, e divengono pronti per l'involo a 20-22 giorni dalla schiusa, pur continuando a rimanere coi genitori (seguendoli nei loro spostamenti e chiedendo loro l'imbeccata, sebbene sempre pi\u00f9 sporadicamente man mano che crescono) ancora per un certo periodo, prima di affrancarsene in maniera definitiva e disperdersi.\nDistribuzione e habitat.\nL'uccello gatto verde \u00e8 endemico dell'Australia della quale popola la fascia costiera orientale occupando un'area che si estende grossomodo dal Queensland sud-orientale al Nuovo Galles del Sud sud-orientale, all'interno fino ai sobborghi orientali di Canberra.\nLa specie \u00e8 residente in tutto l'areale di distribuzione, con potenziale di dispersione minimo: il massimo spostamento registrato in questi uccelli equivale a 9 km.\nL\"'habitat\" di questi uccelli \u00e8 rappresentato dalle aree ricoperte di foresta di pianura, sia primaria che secondaria, con predilezione per la foresta pluviale temperata e subtropicale e per i boschi di eucalipto.\nTassonomia.\nIn passato l'uccello gatto verde veniva accorpato all'uccello gatto maculato (col quale vive in simpatria nell'estremo nord dell'areale): le due popolazioni tuttavia presentano numerose differenze a livello morfologico e comportamentale, il che ha portato gli studiosi a ritenerne corretta la separazione in due specie a s\u00e9 stanti, decisione supportata dai recenti studi di carattere genetico."}
{"id": "1916829", "revid": "117352880", "url": "https://it.wikipedia.org/wiki?curid=1916829", "title": "Marcos y Marcos", "text": "Marcos y Marcos \u00e8 una casa editrice italiana con sede a Milano.\nStoria.\nFondata a Milano nel 1981 e diretta da Claudia Tarolo e Marco Zapparoli, \u00e8 specializzata nella proposta e riproposta di narrativa italiana e straniera, ma \u00e8 attiva anche nel settore della poesia, specie attraverso la rivista \"Testo a Fronte\" - dedicata alla teoria e pratica della traduzione - e alle collane ad essa legate, \"Testi e saggi di Testo a Fronte\". Nel corso degli anni, ha alternato la riproposta di autori precedentemente pubblicati da editori maggiori, come John Fante, autore di \"Chiedi alla polvere\", John Kennedy Toole, autore di \"Una banda di idioti\", Premio Pulitzer postumo nel 1981, o Boris Vian, autore di \"La schiuma dei giorni\", a nuove voci della narrativa americana, come Jhumpa Lahiri, che nel 2000 ha vinto il Premio Pulitzer con la raccolta di racconti \"L'interprete dei malanni\", della narrativa canadese, come Gaet\u00e0n Soucy, della narrativa spagnola, come Ricardo Men\u00e9ndez Salm\u00f3n, o della narrativa indiana, come Lavanya Sankaran e Bulbul Sharma.\nTra gli autori pi\u00f9 rilevanti nei filoni della letteratura di genere, si ricordano Stanis\u0142aw Lem (fantascienza), Charles Willeford (giallo e noir), Carlene Thompson e e Lisa Gardner (thriller).\nIn campo poetico, si segnalano l\u2019italiano Umberto Fiori e lo svizzero italiano Fabio Pusterla, l'autore svizzero francese Philippe Jaccottet, l'autore irlandese S\u00e9amus Heaney e l'autrice cilena Gabriela Mistral, entrambi vincitori del Premio Nobel per la Letteratura. Negli ultimi anni Marcos y Marcos ha ampliato la propria ricerca, pubblicando poeti come Cristina Alziati e Umberto Piersanti, lanciando giovani talenti come Mariagiorgia Ulbar e Gabriele Belletti. Dal 1999 si occupa della pubblicazione dei Quaderni italiani di poesia contemporanea, fondati e curati da Franco Buffoni a partire dal 1991. \nTra gli autori di narrativa italiana, Cristiano Cavina, Felice Cimatti, Lello Gurrado, Fulvio Ervas, Davide Longo, Maurizio Matrone, Paolo Nori, Bruno Osimo, Carlo Boccadoro.\nMarcos y Marcos pubblica anche la rivista-collana \"Riga\", diretta da Marco Belpoliti ed Elio Grazioli, dedicata a figure emblematiche della cultura novecentesca nel campo della letteratura e dell'arte, fra cui Alberto Arbasino, Roland Barthes, John Cage, Italo Calvino, Piero Camporesi, Gianni Celati, Marcel Duchamp, Alberto Giacometti, Furio Jesi, Primo Levi, Milan Kundera, Goffredo Parise, Georges Perec, Kurt Schwitters, Saul Steinberg, nonch\u00e9 ad alcune tematiche della recente avanguardia, come il Pop Camp o i Nodi, e la rivista \"Testo a Fronte\", diretta da Franco Buffoni, dedicata alla teoria e alla pratica della traduzione poetica.\nDal 2016 ha inaugurato Le Ali, una collana di poesia diretta da Fabio Pusterla e illustrata dal pittore ticinese Luca Mengoni, Gli Scarabocchi, collana dedicato ai giovani lettori con le illustrazioni di Laura Fanelli, e Il mondo \u00e8 pieno di gente strana, collana di romanzi biografici diretta da Paolo Nori.\nLa media di uscite dalla fondazione \u00e8 di 10 volumi di narrativa straniera, 3 di narrativa italiana, 3 di poesia, e 4 di saggi, pi\u00f9 le due riviste.\nAutori italiani.\nStefano Amato, Gabriele Belletti, Carlo Boccadoro, Franco Buffoni, Giorgio Caponetti, Cristiano Cavina, Luciano Cecchinel, Felice Cimatti, Ugo Cornia, Francesca Genti, Vincenzo Costantino, Daniela Maddalena, Fulvio Ervas, Michele Ferrari, Umberto Fiori, Lello Gurrado, Davide Longo, Fausto Malcovati, Maurizio Matrone, Guido Mazzoni, Paolo Nori, Bruno Osimo, Fabio Pusterla, Stefano Quaglia, Becky Sharp, Enzo Tiezzi, Mariagiorgia Ulbar, Anna Maria Carpi, Gianluca D'Andrea.\nAltri autori.\nJakob Arjouni, \u010cyngyz Ajtmatov, Maria Barbal, Richard Brautigan, \u00c1ngeles Caso, Daniil Charms, Cristina Grande, Leon de Winter, Friedrich D\u00fcrrenmatt, Dan Fante, Jos\u00e9 Pablo Feinmann, Jack Finney, Castle Freeman jr, Dale Furutani, William Goldman, Hakan Gunday, Edgar Hilsenrath, Chester Himes, Philippe Jaccottet, Jhumpa Lahiri, Stanis\u0142aw Lem, Pedro Lemebel, Jasper Fforde, Miriam Toews, Ricardo Men\u00e9ndez Salm\u00f3n, Quim Monz\u00f3, Jack Ritchie, Camilo Sanchez, Ella Sanders, William Saroyan, Gaetan Soucy, Arkadij e Boris Strugackij, Lavanya Sankaran, Heloneida Studart, Carlene Thompson, John Kennedy Toole, Boris Vian, Miriam Toews, Camilla Trinchieri, Charles Willeford, Michael Zadoorian.\nDirettori di collana.\nFranco Buffoni, Marco Belpoliti, Elio Grazioli, Paolo Nori, Fabio Pusterla."}
{"id": "1916830", "revid": "1566286", "url": "https://it.wikipedia.org/wiki?curid=1916830", "title": "Albert Band", "text": "Biografia.\nNato a Parigi da genitori italiani col nome di Alfredo Antonini, emigra negli Stati Uniti dove ha modo di conoscere John Huston, con il quale inizia a lavorare nel mondo del cinema, prima come assistente e poi come sceneggiatore.\nSposa l'attrice Jacquelyn Band, dalla quale avr\u00e0 due figli maschi. Negli anni settanta aiuta il proprio figlio primogenito Carlo (Charles Band) accogliendolo nella propria societ\u00e0 di produzione cinematografica Empire Pictures. Il secondogenito Richard Band \u00e8 un compositore di colonne sonore cinematografiche che collabora con la stessa societ\u00e0.\nRegista di \"Ghoulies II - Il principe degli scherzi\" e produttore dei film \"Tesoro, mi si \u00e8 allargato il ragazzino\", \"Il pozzo e il pendolo\", \"Il West del futuro\" e \"Castle Freak\" (questi ultimi tre con la complicit\u00e0 con il figlio Charles), come attore \u00e8 apparso in \"Horror Puppet\" e \"\".\nAlbert Band \u00e8 morto il 14 giugno 2002 a Los Angeles per un blocco allo stomaco e una grave infezione ai polmoni."}
{"id": "1916832", "revid": "287204", "url": "https://it.wikipedia.org/wiki?curid=1916832", "title": "Alfredo Antonini", "text": ""}
{"id": "1916833", "revid": "177641", "url": "https://it.wikipedia.org/wiki?curid=1916833", "title": "Richard Howard Band", "text": ""}
{"id": "1916845", "revid": "276178", "url": "https://it.wikipedia.org/wiki?curid=1916845", "title": "Campidoglio dello Stato del Michigan", "text": ""}
{"id": "1916849", "revid": "155634", "url": "https://it.wikipedia.org/wiki?curid=1916849", "title": "Tennis ai Giochi della IV Olimpiade - Singolare maschile outdoor", "text": "Il torneo di singolare maschile (outdoor) fu uno dei sei eventi di tennis disputatesi ai Giochi della IV Olimpiade.\nRisultati.\nQuarti, Semifinali e Finale.\nNon ci fu finale per il 3\u00ba posto. La medaglia di bronzo venne assegnata a Wilberforce Eaves, che era stata eliminata in semifinale da Ritchie."}
{"id": "1916854", "revid": "30610", "url": "https://it.wikipedia.org/wiki?curid=1916854", "title": "Episodi di Squadra Speciale Cobra 11 - Sezione 2 (prima stagione)", "text": "La prima stagione della serie televisiva Squadra Speciale Cobra 11 - Sezione 2, composta da 5 episodi, \u00e8 stata trasmessa sul canale tedesco RTL, dal 17 aprile al 22 maggio 2003.\nIn Italia la stagione \u00e8 stata trasmessa su Rai 2, dal 29 luglio al 12 agosto 2005.\nIl gatto e il topo.\nTrama.\nTom e Semir rimangono gravemente feriti in un'esplosione: al loro posto arrivano Susanne Von Landitz e Frank Traber. Un bandito, Walter Ludowski, vuole fare saltare in aria un ponte e toccher\u00e0 a Susanne e Frank fermarlo.\nUn conto in sospeso.\nTrama.\nUn bambino, Jonas, e lo zio, fuggono, rincorsi da due malviventi, questi uccidono lo zio mentre il ragazzo scappa. Frank e Susanne indagano...\nIl testimone.\nTrama.\nVolker Stein, un modesto impiegato di banca e la sua ragazza, Tanja, aspettano un bambino e vogliono sposarsi, ma la ragazza viene rapita.\nSogni mortali.\nTrama.\nFrank e Susanne hanno a che fare con due giovani che commettono rapine. La ragazza \u00e8 figlia di un ricco uomo d'affari. Durante una rapina per\u00f2, avviene un omicidio e il ragazzo rimane ferito. Subito i sospetti cadono sulla ragazza, che per\u00f2 si ritiene innocente. Frank e Susanne controllano gli studi medici della zona, ma durante l'operazione Susanne viene rapita. Dopo un'indagine, Frank scopre che in realt\u00e0 dietro tutto c'\u00e8 proprio il ragazzo, che viene ucciso dall'intervento delle teste di cuoio.\nL'eroe.\nTrama.\nDurante il trasferimento del criminale Manfred Kosinski, questo riesce a scappare. Frank e Susanne vengono spediti dalla Engelhardt a sorvegliare la fidanzata di Kosinski. Alla fine, dopo un'indagine nella quale Susanne \u00e8 molto gelosa di Frank, riescono ad arrestare Kosinski e la donna, anch'essa implicata."}
{"id": "1916855", "revid": "122815001", "url": "https://it.wikipedia.org/wiki?curid=1916855", "title": "Nathan Delfouneso", "text": "Carriera.\nClub.\nDelfouneso \u00e8 un altro membro della rinomata \"Academy\" dell'Aston Villa, ed \u00e8 arrivato nella squadra riserve nel 2007. Ha effettuato il suo debutto nella squadra riserve durante il mese di marzo, giusto un mese dopo aver compiuto sedici anni. Ad ottobre, ha segnato la sua prima rete, nel pareggio per uno a uno contro il Reading. A febbraio 2008, ha firmato il primo contratto da professionista con i \"Villans\" e pochi giorni dopo gli \u00e8 stata assegnata la maglia numero 14. Ha anche partecipato alla trasferta in casa del Fulham, ma alla fine si \u00e8 accomodato in tribuna. Alla fine della stagione, ha totalizzato quarantuno apparizioni con la squadra Academy, per cui ha segnato ventidue reti.\nHa debuttato nel secondo turno della Coppa UEFA 2008-2009, nel match contro l'Hafnarfjar\u00f0ar del 14 agosto 2008. Ha poi giocato dal primo minuto contro lo \u017dilina, riuscendo ad andare in rete. Ha segnato nuovamente nella seconda presenza da titolare del 17 dicembre 2008, contro l', sempre in Coppa UEFA.\nIn Inghilterra, \u00e8 stato impiegato per la prima volta il 4 gennaio 2009, quando ha giocato dall'inizio nella sfida di FA Cup 2008-2009 contro il Gillingham, dove l'Aston Villa si \u00e8 imposto per due a uno. \u00c8 poi andato in rete un mese dopo, nel replay della sfida contro i Doncaster Rovers, sempre in FA Cup, contribuendo al successo dei \"Villans\" per tre a uno. Le sue prestazioni gli hanno fruttato i complimenti del tecnico Martin O'Neill. Ha debuttato in Premier League il 15 marzo 2009, entrando in campo in sostituzione di Gabriel Agbonlahor contro il Tottenham Hotspur, quando gli \"Spurs\" si sono imposti per due a uno.\nNazionale.\nSulla scena internazionale, Delfouneso ha giocato prima per l', collezionando otto presenze e tre reti, tutti realizzati al Victory Shield 2006. Nell'ottobre 2007, \u00e8 arrivato il debutto per l', dove ha siglato una tripletta ai danni di , nella vittoria dei britannici per sei a zero. Nell'agosto 2008, su cinque apparizioni, \u00e8 andato in rete sei volte. Sempre nel corso del 2008, ha debuttato per l'.\nStatistiche.\nPresenze e reti nei club.\n\"Statistiche aggiornate al 28 febbraio 2017.\""}
{"id": "1916862", "revid": "121658707", "url": "https://it.wikipedia.org/wiki?curid=1916862", "title": "Kamille Bidan", "text": " \u00e8 un personaggio di fantasia che appare nella serie \"Mobile Suit Z Gundam\" nonch\u00e9 protagonista della medesima serie. Si tratta di un giovane pilota di Mobile Suit dell'AEUG inconsapevole possessore delle abilit\u00e0 Newtype pi\u00f9 elevate mai viste nelle serie di \"Gundam\" che si svolgono nell'Universal Century. Appare anche nella successiva serie \"Mobile Suit Gundam ZZ\". Gruppo sanguigno AB (fonte, Z Gundam historica 2 edito per la Kodansha). Stando ai dati ufficiali la sua altezza \u00e8 di 168 cm e il suo peso \u00e8 di 59,5 kg.\nCronologia ed avvenimenti lungo il corso della serie.\nPrima della guerra di Gripps.\nUC anno 0070\uff08secondo altre fonti anno 0069\uff0911 novembre, nasce da Franklin Bidan e Hilda Bidan e in seguito tutti e 3 si sono trasferiti su Side 7 (Green Noah). Durante la serie non si parla del suo luogo di nascita ma nel romanzo si viene a sapere che \u00e8 nato sulla Terra, nei pressi di Tokyo.\nDurante la guerra di Gryps.\nDopo uno scontro a pugni con l'ufficiale dei Titans Jerid Messa, Kamille viene arrestato e messo sotto interrogatorio dai Titans. Durante un raid della AEUG (Anti Earth Union Group) per rubare i prototipi del Gundam MK-II, Kamille fugge e aiuta l'AEUG a rubare i Gundam. Con la guida del tenente Quattro Bajeena (alias di Char Aznable) e l'ex membro dei Titans Emma Sheen, Kamille diventa uno dei migliori piloti di Mobile Suit dell'AEUG con il Gundam MK-II che verr\u00e0 successivamente sostituito dal MSZ-006 Zeta Gundam, progettato da Kamille stesso.\nDurante il conflitto di Gryps, Kamille vede morire i propri genitori e dei suoi amici, rimasti coinvolti nelle macchinazioni dei Titans. Anche se \u00e8 fondamentalmente una persona gentile, Kamille tende a reagire alle provocazione in maniera violenta e irrazionale, questo lo ha portato a crearsi dei mortali nemici come Jerid Messa e l'ambizioso e calcolatore Paptimus Scirocco.\nLa vita di Kamille viene cambiata di nuovo quando incontra una misteriosa ragazza membro dei Titans. Il suo vero nome \u00e8 sconosciuto e si fa chiamare Four Murasame perch\u00e9 \u00e8 la quarta Newtype artificiale uscita dai laboratori Murasame. I due si innamorarono a prima vista grazie ai loro poteri Newtype ma furono ripetutamente divisi dalle circostanze. Essendo una Cyber Newtype, Four \u00e8 mentalmente instabile e si scatena contro Kamille ogni volta che lo Psyco Gundam \u00e8 vicino (il sistema computerizzato dello Psyco Gundam stimola le emozioni negative del pilota per spingerlo a combattere).\nProprio quando stava per fuggire insieme a Kamille dalle grinfie dei Titans, Four si sacrifica per salvare il ragazzo da un attacco mortale di Jerid in una maniera simile a come aveva fatto Lalah Sune per difendere Char da Amuro.\nLa morte di Four sancisce definitivamente le ostilit\u00e0 tra Kamille e Jerid, anche se Kamille sembri non mostrare un vero e proprio odio nei confronti di Jerid, considerandolo come gli altri piloti dei Titans, probabilmente perch\u00e9 pensa che odiare Jerid a questo punto sia inutile.\nMentre lo scontro finale tra l'AEUG e i Titans si fa sempre pi\u00f9 vicino, Kamille comincia a usare il Bio-Sensore dello Zeta Gundam che amplifica il suo potenziale Newtype, rivelando nuove abilit\u00e0. Questo viene dimostrato durante un duello con l'Hambrabi pilotato da Yazan Gable quando il Bio-Sensore assorb\u00ec la rabbia di Kamille per ingrandire enormemente la Beam Saber dello Zeta Gundam che taglia in due il Mobile Suit di Yazan.\nNella battaglia finale contro Scirocco, lo Zeta Gundam viene potenziato dagli spiriti di Four, Emma, Katz, Rosamia, Sarah e Reccoa, e Kamille usa la modalit\u00e0 Wave Rider dello Zeta per impalare Scirocco e il suo Mobile Suit The O. Scirocco, con il suo ultimo respiro, lancia un attacco psichico contro Kamille che lo lascia in uno stato di demenza.\nDurante Gundam ZZ.\nAll'inizio della serie, Kamille viene portato sulla colonia di Shangri-La per curare la sua condizione mentale che \u00e8 peggiorata in uno stato vegetativo.\nQuando la nave Argama viene attaccata da Yazan Gable e un gruppo di ragazzi venditori di materiali di scarto, Kamille viene preso in ostaggio.\nMa uno dei ragazzi, Judau Ashta, \u00e8 un Newtype e la sua presenza fa muovere Kamille per la prima volta dall'inizio del conflitto con Neo Zeon.\nKamille afferra la mano di Judau e risveglia in lui i suoi poteri Newtype latenti.\nDopo la sconfitta di Yazan, Kamille viene portato in un ospedale di Shangri-La accompagnato da Fa Yuiri che ha lasciato l'Argama per poter rimanere con lui.\nSuccessivamente Kamille viene trasferito sulla Terra in un ospedale a Dublino, Irlanda con Fa a fargli da infermiera.\nQuando la guerra porta l'Argama a Dublino, l'equipaggio si riunisce con Kamille e Fa e scoprono che anche se \u00e8 ancora incapace di rispondere vocalmente, Kamille \u00e8 riuscito a recuperare alcune delle sue capacit\u00e0. Aiuta Elpeo Ple durante un attacco di Neo Zeon a Dublino, comunicando con lei e il resto del gruppo dell'Argama usando la telepatia.\nSuccessivamente, quando l'esercito di Neo Zeon si avvicina a Dublino, Kamille ha delle convulsioni sentendo la presenza dello Psyco Gundam MK-II pilotato da Ple-Two (un clone di Elpeo Ple).\nQuando il gruppo di Judau scopre che Haman Karn ha intenzione di far cadere una colonia su Dublino, decidono di portare Kamille fuori dalla citt\u00e0.\nJudau rassicura Kamille dicendogli che far\u00e0 di tutto per salvare i cittadini. Kamille gli risponde, parlando per la prima volta dall'inizio della serie, anche se \u00e8 solo un \"si\" si tratta di un altro segno di recupero.\nNonostante ci\u00f2, la situazione va a sfavore per l'AEUG e Kamille corre disperatamente in aiuto dei suoi amici, ma i suoi sforzi vanificarono quando la colonia entr\u00f2 in collisione con Dublino, uccidendo milioni di persone.\nFa ritrova Kamille e lo conforta mentre guardano Judau e i suoi compagni tornare nello spazio, determinati a sconfiggere Haman Karn.\nAlla fine della serie si vedono Fa e Kamille correre su una spiaggia, indicando che Kamille si \u00e8 finalmente ripreso dai danni causati alla sua mente da Scirocco e che potr\u00e0 finalmente avere una vita tranquilla insieme a Fa.\nA New Translation.\nNella trilogia di film riassuntivi di Mobile Suit Zeta Gundam: A New Translation, la storia ha un finale diverso, Kamille riesce a resistere all'attacco psichico di Scirocco e a ricongiungersi sano e salvo con Fa, mentre Haman Karn decide di rinunciare alla sua ambizione di conquistare la Terra e vendicare la disfatta della famiglia Zabi.\nYoshiyuki Tomino ha dichiarato sul sito ufficiale della trilogia di A New Translation che voleva un finale pi\u00f9 ottimista rispetto a quello della serie TV per bilanciare il tono cupo di Zeta Gundam.\nTuttavia non vi \u00e8 conferma se si tratti di una vera e propria retcon o di una versione alternativa della saga di Gundam dato che impedisce gli eventi del seguito Gundam ZZ."}
{"id": "1916863", "revid": "124068338", "url": "https://it.wikipedia.org/wiki?curid=1916863", "title": "Bandiera dell'Oblast' di Tambov", "text": "La bandiera dell'Oblast' di Tambov \u00e8 stata approvata il 22 febbraio 2005.\nDescrizione.\nLa bandiera dell'oblast' di Tambov \u00e8 di forma rettangolare, composta da due bande verticali, di eguale dimensione, di colore: blu e rosso. Al centro della bandiera, \u00e8 presente lo stemma dell'oblast'. Le proporzioni della bandiera sono di 2:3."}
{"id": "1916866", "revid": "212348", "url": "https://it.wikipedia.org/wiki?curid=1916866", "title": "Real Collegio Tuziano", "text": "Il Real Collegio Tuziano fu un istituto di istruzione laicale del Regno di Napoli, che aveva la propria sede nella citt\u00e0 di Sora.\nIstituzione.\nIl collegio fu istituito nel 1763, probabilmente grazie ad un lascito testamentario del balsoranese Fabio Tuzii. L'amministrazione era affidata al primicerio del duomo, al parroco di Santa Restituta e a quello di San Bartolomeo. L'iscrizione di una lapide non pi\u00f9 rinvenibile posta presso l'ex convento dei francescani di Sora, nell'odierna \"Piazza Mayer Ross\", registrata verso la fine degli anni settanta, che attesta la fondazione del collegio dalla donazione di Fabio Tuzi, ha indotto alcuni studiosi a sostenere che la scuola fosse situata nei locali del detto convento, bench\u00e9 ancora oggi non ve ne sia prova.\nProbabilmente la formazione degli studenti era basata sullo studio dei classici e delle scienze naturali, secondo la consuetudine della societ\u00e0 napoletana settecentesca.\nStoria.\nIl collegio oper\u00f2 in citt\u00e0 fino al 1796, quando le truppe borboniche si stanziarono nella valle del Liri e si acquartierarono nei locali del collegio. Nel 1799 il re Ferdinando IV ordin\u00f2 che tutte le strutture pubbliche periferiche fossero soggette al controllo delle locali autorit\u00e0 diocesane, a seguito del fallimento della rivoluzione napoletana: il Collegio Tuziano fu cos\u00ec soppresso e integrato nel Collegio Tulliano di Arpino, che ne acquis\u00ec anche parte delle rendite.\nIl regalismo e il processo a Jerocades.\nNel suo trentenno di vita la scuola ospit\u00f2 fra i suoi insegnanti e studenti importanti personalit\u00e0 quali i massoni Antonio Jerocades, Gennaro Partitario e Domenico Morichini, distinguendosi anche clamorosamente per l'orientamento anticurialista dei docenti. Del Tuziano si interess\u00f2 pi\u00f9 volte anche Antonio Genovesi.\nAi tempi del rettorato di Gennaro Partitario, nel 1770, il collegio fu coinvolto nel processo d'inquisizione contro Antonio Jerocades, che qui insegnava da diversi anni. Egli fu l'autore di una rappresentazione teatrale che fu censurata dal vescovo di Sora, accusata di essere ispirata dall'eresia giansenista. Jerocades aveva scritto per gli studenti del Tuziano il dramma \u00ab\"Il ritorno di Ulisse\"\u00bb, di cui una parte dell'opera era una satira contro i quaccheri. L'opera apparve al clero sorano una critica alla tradizione cattolica e spinse il vescovo a condannare Jerocades. La causa poi da un ambito prettamente ecclesiastico divenne una questione civile accendendo la \"querelle regalista\" anche nella valle del Liri; il rettore del Tuziano riteneva competenza regia la censura sulle opere che si tenevano nei teatri del Regno di Napoli, essendo l'autorit\u00e0 spirituale in materia una Regia Regalia, che il vescovo non aveva rispettato."}
{"id": "1916867", "revid": "1566286", "url": "https://it.wikipedia.org/wiki?curid=1916867", "title": "Charles Band", "text": "Biografia.\nNato a Los Angeles col nome di Carlo Antonini, \u00e8 figlio del regista e produttore italiano Albert Band (Alfredo Antonini), con cui ha co-diretto vari film, e fratello di Richard Band, autore di colonne sonore.\nDopo un esordio come attore nel 1962 ne \"La leggenda di Enea\", inizia con successo una carriera di produttore di film destinati quasi esclusivamente al cinema indipendente con la societ\u00e0 di produzione cinematografica Full Moon Pictures (attualmente chiamata Full Moon Features). \u00c8 cos\u00ec che negli anni inizia ad investire in film di registi come Stuart Gordon (\"Il pozzo e il pendolo\", \"From Beyond - Terrore dall'ignoto\", \"Castle Freak\"), il padre Albert Band (\"Ghoulies II - Il principe degli scherzi\"), Scott Spiegel (\"Terrore senza volto\"), William Shatner (\"Visitor\"), David S. Goyer (\"Giocattoli infernali\"), David Nutter, (\"I cavalieri interstellari\", \"\") e Jeff Burr (\"Il ritorno dei giocattoli assassini\", \"Puppet Master 5\").\nRegista di \"Trancers - Corsa nel tempo\", ' e ', nel 1984 con la collaborazione dei registi Steven Ford, Ted Nicolaou, Rosemarie Turko, Peter Manoogian, Dave Allen e John Carl Buechler dirige \"Il demone delle galassie infernali\". Nel 1990, si divide tra Bomarzo e Giove per le riprese di \"Meridian\".\nCharles Band ha sposato la produttrice cinematografica Debra Dion dalla quale ha avuto due figli (Alex Band e Taryn Band), e dalla quale ha divorziato nel 2004. Si \u00e8 risposato con Meda Band da cui ha avuto altri due figli (Zalman Band e Harlan Band)."}
{"id": "1916868", "revid": "136053", "url": "https://it.wikipedia.org/wiki?curid=1916868", "title": "Collegio Tuziano", "text": ""}
{"id": "1916871", "revid": "177641", "url": "https://it.wikipedia.org/wiki?curid=1916871", "title": "Charles Robert Band", "text": ""}
{"id": "1916872", "revid": "110157", "url": "https://it.wikipedia.org/wiki?curid=1916872", "title": "Badugi", "text": "Il Badugi \u00e8 un draw poker. Questa specialit\u00e0 per\u00f2, pur avendo la struttura delle puntate del poker, differisce notevolmente per la scala dei punti. Il gioco ha origini asiatiche, molto diffuso in Corea si sta diffondendo negli Stati Uniti.\nRegole e meccanica del gioco.\nIl badugi \u00e8 giocato con limite, limite al piatto, limite a met\u00e0 del piatto o senza limiti.\nDopo che due giocatori hanno piazzato i bui, vengono distribuite 4 carte a ciascun giocatore, quindi si procede a un giro di puntate. A questo punto i giocatori possono una alla volta a partire dal giocatore a sinistra bottone scartare un numero da 0 a 4 delle loro carte e riceverne altrettante. Giri di puntate e cambi di carte si ripetono per tre volte. Alla fine, al quarto giro di puntate si arriva allo showdown.\nPunti del badugi.\nIl badugi presenta una notevole diversit\u00e0 rispetto al solito poker: i punti vengono formati con quattro, tre, due o una sola carta e non con cinque.\nScopo del gioco \u00e8 avere le proprie quattro carte che siano contemporaneamente di quattro semi diversi e di quattro valori diversi, nel qual caso si fa \"badugi\" (che in coreano indica un cane variopinto).\nSe dopo i vari cambi permessi non si riesce a fare \"badugi\", si devono considerare solo le carte che siano contemporaneamente di semi e valori diversi, che possono essere tre (punto 3-card), due (punto 2-card) o una sola (punto 1-card).\nUn punto formato con pi\u00f9 carte vince sempre contro un punto formato con meno carte: un \"badugi\" batte un 3-card, un 3-card batte un 2-card e un 2-card batte un 1-card.\nSe due o pi\u00f9 giocatori hanno un punto costituito da un numero uguale di carte vince colui che, come nei giochi lowball, ha le carte di valore pi\u00f9 basso. Cio\u00e8 si confrontano la carta pi\u00f9 alta di ognuno con la carta pi\u00f9 alta di ogni altro e vince chi ha quella di valore minore. In caso di parit\u00e0, si confrontano le carte di valore pi\u00f9 alto tra le rimanenti e cos\u00ec via ad oltranza sino all'esaurimento delle carte.\nSe ci sono due o pi\u00f9 punti del tutto identici, sia come numero di carte valide, sia come valore di tutte le carte, il piatto si divide.\nIn conclusione il punto pi\u00f9 forte che si possa avere \u00e8 \"4 3 2 A\" di quattro semi diversi.\nEsempio.\nGiocatore 1: \nGiocatore 2: \nGiocatore 3: \nGiocatore 4: \nGiocatore 5: \nIl giocatore 1 ha due carte dello stesso valore (due assi) e deve scartarne una. Quindi come punto ha un 3-card \"3 2 A\".\nIl giocatore 2 ha due carte dello stesso seme (4 e 6 di picche) e deve scartarne una (ovviamente scarta quella di valore maggiore, cio\u00e8 il 6). Quindi come punto ha un 3-card \"7 4 3\".\nIl giocatore 3 ha due carte dello stesso valore (due 2) ma anche due carte dello stesso seme (2 e 3 di fiori). In questo caso non gli conviene scartare tra i doppioni la carta di maggior valore (il 3 di fiori) perch\u00e9 altrimenti resterebbe comunque con due carte dello stesso valore di cui dovrebbe scartarne un'altra: meglio scartare il 2 di fiori in modo da eliminare con una carta sola sia il doppio valore che il doppio seme. Quindi come punto ha un 3-card \"4 3 2\".\nIl giocatore 4 ha due carte dello stesso valore (due 4) ma anche due carte dello stesso seme (5 e 6 di quadri). Per rimanere con carte tutte diverse sia in valore che in seme \u00e8 costretto a scartarne due, un 4 e il 6. Quindi come punto ha un 2-card \"5 4\".\nIl giocatore 5, pur avendo carte di valore molto alto, le ha tutte sia di semi che di valori diversi. Quindi come punto ha un badugi \"K J 8 7\" e vince. A seguire i punti migliori sono nell'ordine quelli del giocatore 1, del giocatore 3, del giocatore 2 e del giocatore 4."}
{"id": "1916873", "revid": "2030656", "url": "https://it.wikipedia.org/wiki?curid=1916873", "title": "Geosito archeologico di Bard", "text": "Il Geosito archeologico di Bard (Arch\u00e9oparc) \u00e8 un geosito della Valle d'Aosta situato presso Bard. Conserva formazioni geologiche e incisioni rupestri risalenti al Neolitico.\nLe formazioni rocciose.\nSono presenti numerosi segni dell'esistenza dell'antico ghiacciaio che occupava la valle della Dora Baltea fino a circa 10.000 anni fa: emergenze rocciose con segni di erosione e dossi modellati dalla pressione della massa glaciale in forme allungate, massi erratici sparsi e marmitte dei giganti (cavit\u00e0 formate dai detriti trasportati dai torrenti subglaciali), tra cui una di circa 7 m di profondit\u00e0 e 4 m di diametro.\nSono inoltre presenti i resti di una frana del 1912, con blocchi cubici e prismatici e un volume complessivo stimato a 160.000 m3, ultimo esempio di un'attivit\u00e0 anche pi\u00f9 antiche, e cavit\u00e0 prodotte dall'erosione dei torrenti subglaciali, dette marmitte dei giganti.\nDa notare un masso erratico adagiato su una superficie rocciosa molto liscia formata dal susseguirsi di Ere glaciali e di cui \u00e8 formato tutto il sito. \u00c8 molto rilevante la differenza tra le due diverse formazioni rocciose.\nLe incisioni rupestri.\nAlcuni massi sono stati utilizzati dalle popolazioni locali per tracciarvi segni: sono presenti serie di coppelle attribuite all'et\u00e0 del bronzo e interpretate come mappe.\nIn particolare, ai piedi di un masso alto circa due m, si trova una particolare concentrazione di segni, tra i quali spicca la raffigurazione di un serpente (datata al 3000-2700 a.C. circa), che rappresenta forse un simbolo della fecondit\u00e0 maschile. Poco pi\u00f9 a monte a raffigurazione di una barca stilizzata (datata al VI-V secolo a.C., nell'ambito della cultura di Hallstatt) e ancora oltre una piccola stele antropomorfa con pendaglio e una figura semilunata (datate tra la fine del IV millennio a.C. e gli inizi del III. Vi si trovano inoltre coppelle, alcune delle quali con canaletto, e reticoli incisi, uno dei quali raggiunge i 60 x 80\u00a0cm. Sempre sullo stesso masso \u00e8 presente una striscia di pietra lisciata dal continuo passaggio, nota come \"scivolo delle donne\", che rappresenta forse la testimonianza di un rituale di propiziazione della fecondit\u00e0 femminile (lo scivolamento a sedere sulla roccia)."}
{"id": "1916874", "revid": "1924342", "url": "https://it.wikipedia.org/wiki?curid=1916874", "title": "Hot Rap Songs", "text": "La Hot Rap Songs \u00e8 una classifica pubblicata con cadenza settimanale dalla rivista musicale \"Billboard\" negli Stati Uniti. Elenca le pi\u00f9 popolari canzoni hip-hop/rap, calcolandone settimanalmente l'airplay in radio rhythmic e urban e le vendite in negozi specializzati in hip hop. Dal 1989 al 2001 si \u00e8 basata principalmente sulle vendite ottenute nella settimana dal singolo. La pi\u00f9 lunga permanenza in prima posizione \u00e8 stata ottenuta da \"Hot Boyz\" di Missy Elliott, che rimase in cima alla classifica per 16 settimane tra il 1999 e il 2000."}
{"id": "1916875", "revid": "124068324", "url": "https://it.wikipedia.org/wiki?curid=1916875", "title": "Bandiera dell'Oblast' di Sverdlovsk", "text": "La bandiera dell'Oblast' di Sverdlovsk \u00e8 stata adottata dal 6 maggio 2005.\nDescrizione.\nLa bandiera dell'oblast' di Sverdlovsk \u00e8 di forma rettangolare, di proporzioni 2:3.\nLa bandiera \u00e8 composta da quattro bande verticali, dall'alto in basso: bianca (larga circa 7/20), blu (larga 9/20), bianca (larga 1/20) e verde (larga 3/20)."}
{"id": "1916877", "revid": "177641", "url": "https://it.wikipedia.org/wiki?curid=1916877", "title": "Alexander Max Band", "text": ""}
{"id": "1916878", "revid": "124068306", "url": "https://it.wikipedia.org/wiki?curid=1916878", "title": "Bandiera dell'Oblast' di Ni\u017enij Novgorod", "text": "La bandiera dell'Oblast' di Ni\u017enij Novgorod \u00e8 stata adottata il 28 aprile 2005.\nDescrizione.\nLa bandiera dell'Oblast' di Ni\u017enij Novgorod, \u00e8 di forma rettangolare con proporzioni 2:3. La bandiera \u00e8 composta dallo stemma dell'oblast', su sfondo bianco."}
{"id": "1916879", "revid": "125988964", "url": "https://it.wikipedia.org/wiki?curid=1916879", "title": "Geografia della Toscana", "text": "La geografia della Toscana illustra le caratteristiche della regione Toscana, in Italia, che si estende tra il Mar Ligure e il Mare Tirreno, verso i quali si affaccia con coste per lunghi tratti basse e sabbiose, e le catene montuose dell'Appennino Tosco-Emiliano e dell'Appennino Tosco-Romagnolo. Al largo della costa, si estende l'Arcipelago Toscano: intorno all'Elba, l'isola principale che segna i limiti tra Mar Ligure e Mar Tirreno, si trovano Capraia e Gorgona nel Mar Ligure, Pianosa, Montecristo, Giglio e Giannutri nel Tirreno. La regione amministra anche una piccola enclave situata nel territorio dell'Emilia-Romagna, composta da frazioni del comune di Badia Tedalda.\nDati generali.\nLa Toscana \u00e8 una regione dell'Italia centrale. Confina a nord-ovest con la Liguria, a nord con l'Emilia-Romagna, a est con le Marche e l'Umbria e a sud con il Lazio. A ovest si affaccia sul Mar Ligure e sul Mar Tirreno.\nLa grande vastit\u00e0 della regione (quinta in Italia) risalta bene osservando i punti di confine posti alle estremit\u00e0 del territorio continentale. Il punto pi\u00f9 a nord della regione \u00e8 nel comune di Pontremoli al confine tra la provincia di Massa-Carrara e l'Emilia-Romagna alle coordinate geografiche 44\u00b028'20.55\"N 9\u00b054'00.90\"E, la stessa latitudine tocca i comuni di Cuneo, Bologna e Ravenna. Il punto pi\u00f9 a est \u00e8 nel comune di Sestino al confine tra la provincia di Arezzo e le Marche alle coordinate geografiche 43\u00b042'35.14\"N 12\u00b022'30.35\"E, la stessa longitudine tocca il comune di Venezia. Il punto pi\u00f9 a sud \u00e8 in provincia di Grosseto e coincide con l'estremit\u00e0 meridionale del Promontorio dell'Argentario alle coordinate geografiche 42\u00b021'39\"N 11\u00b009'14\"E, la stessa latitudine tocca i comuni di Viterbo, Rieti e Chieti. Quello pi\u00f9 a ovest infine si trova nel comune di Zeri in provincia di Massa-Carrara al confine con la Liguria alle coordinate geografiche 44\u00b021'57.20\"N 9\u00b041'11.70\"E, la stessa longitudine tocca i comuni di Piacenza e Bergamo.\nA partire dai territori den Nord-ovest si distinguono tutta una serie di vere e proprie sub-regioni diversificate e distinte morfologicamente, separate da catene montane e quasi sempre aggregate su bacini fluviali (Lunigiana, Garfagnana, Versilia, Val di Lima, Montagna pistoiese, Val di Bisenzio, Valdarno, Mugello, Romagna toscana, Pratomagno, Casentino, Chianti, Maremma, ecc.\nMorfologia.\nIl territorio toscano \u00e8 per la maggior parte collinare (66,5%); comprende alcune pianure (circa l'8,4% del territorio) e importanti massicci montuosi (il 25,1% della regione).\nNel complesso, risulta quindi prevalentemente collinare, con le vette montuose che si elevano in modo organizzato lungo le Alpi Apuane e la dorsale appenninica, mentre risultano pi\u00f9 isolate nella parte centro-meridionale della regione, ove formano i rilievi dell'Antiappennino toscano. I rilievi si ritrovano anche su alcune isole (Elba, Montecristo, Capraia, Giglio e Gorgona con altezze inferiori), mentre altre (Pianosa e Giannutri) ne risultano prive.\nLe pianure si estendono principalmente lungo la fascia costiera, mentre nell'entroterra seguono il corso dei fiumi principali sotto forma di valli.\nRilievi montuosi.\nSia a nord che a est la Toscana \u00e8 circondata dagli Appennini ma il territorio \u00e8 prevalentemente collinare. , nella regione si trovano altri rilievi montuosi degni di nota al di fuori della dorsale appenninica.\nNella parte centro-settentrionale della regione ritroviamo, a nord-ovest, le Alpi Apuane (separano -tra le province di Lucca e Massa-Carrara- la Versilia dalla Garfagnana) e il Monte Pisano che svetta tra Pisa e Lucca; a nord tra Garfagnana, Emilia-Romagna ed i Monti Pratesi, la verdissima Montagna Pistoiese, con rilievi che sfiorano i 2000 metri s.l.m.; nella parte centrale i Monti del Chianti si innalzano tra le dolci colline segnando il confine tra le province di Siena e Arezzo; a est il Pratomagno, quasi completamente circondato dall'Arno, divide la parte appenninica dell'aretino (il Casentino) dal Valdarno superiore fiorentino e aretino.\nLa parte meridionale della regione si caratterizza, ad ovest, per le Colline Metallifere che separano la Maremma dall'entroterra meridionale pisano e dalla parte sud-occidentale della provincia di Siena; a est svettano invece il massiccio del Monte Amiata (antico vulcano ormai spento tra le Province di Siena e Grosseto dalle cui sorgenti attinge l'Acquedotto del Fiora) e, pi\u00f9 ad oriente, il Monte Cetona che si innalza all'estremit\u00e0 sud-orientale della provincia di Siena separando la Val d'Orcia dalla Val di Chiana.\nLe zone montane subiscono dal XVIII secolo un forte depauperamento del patrimonio forestale a seguito delle liberalizzazioni leopoldine del taglio e raccolta del legno.\nGruppi collinari.\nIl territorio della Toscana risulta prevalentemente collinare, soprattutto nella parte centro-meridionale. I vari sistemi collinari sono separati dalle vallate dei vari corsi d'acqua e degradano ad ovest verso le aree pianeggianti costiere.\nQueste zone sono la forma pi\u00f9 tipica del paesaggio toscano. Su questi fertili, ondulati e soleggiati rilievi, l'uomo con la sua tipica costanza rurale ha modellato nei secoli una propria peculiare civilt\u00e0 che ne ha caratterizzato tutto il territorio rendendolo unico nel suo genere.\nNella parte centrale della regione ritroviamo le Colline toscane e pi\u00f9 precisamente, da ovest a est, le Colline pisane a sud-est di Pisa, le Colline livornesi a sud della citt\u00e0 labronica, le Balze di Volterra che caratterizzano i territori circostanti l'omonimo centro della Provincia di Pisa, il Montalbano tra le province di Pistoia e Prato, i Monti della Calvana che circondano l'area nord di quest'ultima citt\u00e0, i rilievi collinari della Valdelsa tra le province di Siena e Firenze, le colline del Chianti che occupano una vasta area a cavallo tra le province di Firenze, Arezzo e Siena e i rilievi collinari della Valtiberina all'estremit\u00e0 orientale della provincia di Arezzo.\nL'area meridionale della Regione si caratterizza ad ovest per le Colline Metallifere (a cavallo tra le province di Grosseto, Livorno, Pisa e Siena dove svettano anche alcuni rilievi montuosi) la parte centrale della Toscana meridionale comprende i rilievi collinari della Valle dell'Ombrone e le Colline dell'Albegna e del Fiora in provincia di Grosseto, le colline della Val di Merse e le Crete senesi con il Deserto di Accona (caratterizzato da calanchi e biancane) in provincia di Siena; la parte orientale include le colline dell'Area del Tufo in provincia di Grosseto, dai rilievi collinari della Val d'Orcia in Provincia di Siena (tra essi svettano a sud-ovest il Monte Amiata e a sud-est il Monte Cetona) e dalle colline della Val di Chiana che caratterizzano il paesaggio a cavallo delle estremit\u00e0 meridionali delle province di Siena ed Arezzo.\nPianure.\nIn Toscana si trovano aree pianeggianti sia lungo la fascia costiera che nell'entroterra.\nIl litorale settentrionale comprende la Versilia (chiusa a est dalle Alpi Apuane); l'area pianeggiante che interessa la costa tra Pisa e Livorno comprende invece l'ultimo tratto del Valdarno inferiore che si inoltra nella Piana di Pisa. La Maremma si apre lungo l'intero tratto costiero centro-meridionale della regione, inoltrandosi anche in territorio laziale, ed \u00e8 suddivisa a sua volta in Maremma livornese e/o pisana a nord e in Maremma grossetana a sud.\nTra le aree pianeggianti interne, la pianura principale \u00e8 il Valdarno che si sviluppa da est ad ovest lungo il corso dell'omonimo fiume tra le province di Arezzo, Firenze e Pisa, includendo anche l'estremit\u00e0 settentrionale della provincia di Livorno a sud della foce. Questa area pianeggiante \u00e8 suddivisa a sua volta in Valdarno superiore a monte di Firenze, medio Valdarno attorno alla citt\u00e0 di Firenze e Valdarno inferiore a valle di Firenze.\nTra la dorsale appenninica e il Montalbano, nella parte centrale della regione, si trova una conca intermontana che si sviluppa da sud-est a nord-ovest ed include le citt\u00e0 di Firenze, Prato e Pistoia con le relative aree metropolitane prive di soluzioni di continuit\u00e0; la piana pu\u00f2 essere considerata come una continuazione del medio Valdarno.\nTra la dorsale appenninica, i Monti Pisani e il Montalbano, nella parte nord-occidentale della regione, si apre un'area pianeggiante tra le province di Pisa, Lucca e Pistoia che include ad ovest la Piana di Lucca, a est la bassa Valdinievole, mentre a sud si inoltra nel Valdarno inferiore attraverso il Padule di Fucecchio.\nAltre aree pianeggianti minori, spesso circondate da sistemi collinari, si ritrovano lungo le valli di alcuni corsi d'acqua minori. Tra queste sono da segnalare la Valdera in provincia Pisa, la Valdelsa tra le Province di Siena e Firenze e la Val di Chiana tra le province di Siena e Arezzo.\nIn queste zone ha avuto maggiore sviluppo il fenomeno urbanistico; il paesaggio, naturalmente monotono, \u00e8 invece estremamente segnato ed arricchito dall'opera dell'uomo, facendo perdere spesso quei connotati specifici di un carattere paesaggistico propriamente toscano.\nCoste.\nLa Toscana, bagnata dal Mar Ligure nella parte centro-settentrionale e dal Mar Tirreno in quella meridionale, si caratterizza per un litorale continentale molto diversificato nelle sue caratteristiche.\nUn ininterrotto tratto costiero basso e sabbioso interessa, nella parte pi\u00f9 settentrionale della regione, gli interi tratti litoranei delle province di Massa-Carrara, Lucca e Pisa, tra il confine con la Liguria e il Canale dei Navicelli presso Livorno, nell'area che include le spiagge della costa apuana, della Versilia e del litorale pisano e le foci dei fiumi Serchio e Arno.\nMaggiormente variegati risultano invece il litorale della Maremma livornese, che si estende a sud di Rosignano Solvay, e quello della Maremma grossetana.\nLa citt\u00e0 di Livorno si affaccia sul mare con coste basse e scogliose che tendono ad innalzarsi a sud fino alle porte di Rosignano Solvay, dove inizia il lunghissimo tratto di litorale sabbioso della Costa degli Etruschi che prosegue ininterrotto fino al Golfo di Baratti, chiuso a sud dal promontorio di Piombino nel punto di passaggio dal Mar Ligure al Mar Tirreno.\nA est della citt\u00e0 di Piombino ha inizio il Golfo di Follonica che segna il passaggio dalla Provincia di Livorno a quella di Grosseto ed \u00e8 caratterizzato da una costa bassa e sabbiosa che termina a sud di Follonica, in localit\u00e0 Puntone di Scarlino dove si elevano le prime propaggini del promontorio delle Bandite di Scarlino; questo tratto costiero si presenta alto e frastagliato, fatta eccezione per la suggestiva Cala Violina. Un ulteriore tratto sabbioso collega il promontorio delle Bandite di Scarlino a Punta Ala, dove ha inizio un altro tratto di costa alta e rocciosa fino alla localit\u00e0 di Rocchette a nord di Castiglione della Pescaia.\nIl successivo tratto costiero sabbioso include anche la foce del fiume Ombrone e raggiunge i Monti dell'Uccellina, insieme di promontori che digradano a Talamone, dove inizia un altro tratto sabbioso fino al Promontorio dell'Argentario, comprendente anche il Tombolo della Giannella a sud della foce del fiume Albegna.\nL'Argentario presenta coste alte e rocciose, fatta eccezione per alcune isolate e suggestive calette; il Tombolo della Feniglia \u00e8 l'altro cordone sabbioso che lo collega alla terraferma dove raggiunge il promontorio di Ansedonia, oltre il quale inizia il tratto delle spiagge ferrifere che costeggiano il Lago di Burano e si inoltrano in territorio laziale oltre la foce del Chiarone.\nIsole.\nL'Arcipelago Toscano \u00e8 costituito da 7 isole principali e da alcuni isolotti minori, molti dei quali sono semplici secche o scogli affioranti, per un totale di circa 167, tutelate dal Parco Nazionale dell'Arcipelago Toscano.\nL'isola principale \u00e8 l'Isola d'Elba, bagnata a nord dal Mar Ligure, a est dal Canale di Piombino, a sud dal Mar Tirreno e a ovest dal Canale di Corsica. L'isola presenta un'alternanza di coste basse e sabbiose e coste pi\u00f9 alte e frastagliate dove si aprono suggestive calette; le isole minori di Cerboli e Palmaiola si trovano tra l'Elba e la costa toscana. Sull'Isola d'Elba si trovano anche alcune vette montuose, tra le quali spiccano il Monte Capanne a ovest (1.019 metri s.l.m.) e il Monte Calamita nella parte sud-orientale (413 metri s.l.m.).\nA nord dell'Isola d'Elba si trovano l'Isola di Capraia, nel Canale di Corsica, e l'Isola di Gorgona, la pi\u00f9 settentrionale dell'Arcipelago; entrambe le isole presentano coste frastagliate, fatta eccezione per i rispettivi approdi. Nello specchio di mare tra l'Isola di Gorgona e il Porto di Livorno affiorano le Secche della Meloria, caratterizzate da una serie di scogli affioranti, sul maggiore dei quali sorge anche una suggestiva torre di origine medievale, la Torre della Meloria; un'altra serie di secche, le Secche di Vada si trovano al largo dell'omonima localit\u00e0 della Costa degli Etruschi.\nA sud dell'Isola d'Elba si trovano 4 isole principali ed altre minori, bagnate dalle acque del Mar Tirreno. L'Isola di Pianosa, completamente pianeggiante e con leggere ondulazioni, presenta sia coste sabbiose che scogliose; l'Isola di Montecristo presenta coste alte e frastagliate, fatta eccezione per la zona dell'approdo, ed include al largo della sua sponda occidentale un isolotto minore chiamato Scoglio d'Africa o Formica di Montecristo; l'Isola del Giglio presenta coste prevalentemente alte e rocciose, fatta eccezione per alcune suggestive cale e per la spiaggia del Campese, chiusa a sud da una serie di faraglioni; l'Isola di Giannutri presenta coste scogliose anche se presenta un territorio caratterizzato soltanto da ondulazioni e dislivelli leggerissimi. Tra le isole minori, sono da segnalare le Formiche di Grosseto al largo della costa grossetana, mentre la Formica di Burano risulta poco pi\u00f9 di uno scoglio affiorante.\nSIC - Siti di Interesse Comunitario.\nSono oltre 110, per quanto concerne la Regione Toscana, i siti di rilevante importanza in ambito CEE riferiti alla regione biogeografica mediterranea.\nLe localit\u00e0 - definite Siti di Interesse Comunitario, e spesso indicate con l'acronimo SIC - sono state proposte sulla base del Decreto 25/3/2005 - pubblicato sulla Gazzetta Ufficiale della Repubblica Italiana n. 157 dell'8 luglio 2005 - predisposto dal Ministero dell'Ambiente e della Tutela del Territorio e del Mare ai sensi della direttiva 92/43/CEE.\nMontagne.\nDi seguito \u00e8 riportato in ordine decrescente l'elenco delle vette montuose e dei rilievi, che si elevano nel territorio regionale.\nCorsi d'acqua.\nDi seguito \u00e8 riportato l'elenco dei corsi d'acqua che attraversano il territorio della Toscana. L'ordine \u00e8 stabilito in modo decrescente in base alla lunghezza totale di ciascun fiume, indipendentemente dall'ubicazione geografica della propria foce e dai chilometri percorsi nel territorio regionale."}
{"id": "1916882", "revid": "56818", "url": "https://it.wikipedia.org/wiki?curid=1916882", "title": "Superficie terrestre", "text": ""}
{"id": "1916889", "revid": "770813", "url": "https://it.wikipedia.org/wiki?curid=1916889", "title": "Suomen ilmavoimat", "text": "Il Suomen ilmavoimat (in svedese \"Finlands luftkrafter\"), letteralmente \"forze aeree finlandesi\", o semplicemente Ilmavoimat, \u00e8 l'attuale aeronautica militare della Finlandia e parte integrante delle forze armate finlandesi.\nStoria.\nDurante la guerra civile finlandese, la Guardia Bianca dovette ricorrere a piloti stranieri ed acquistare velivoli sul mercato estero. Ufficialmente la Svezia volle conservare la neutralit\u00e0 non schierandosi e rifiutando l'invio di uomini e mezzi, ma tra i cittadini svedesi era presente un movimento di solidariet\u00e0 che simpatizzava per i \"Bianchi\" finlandesi. \nL'editore del quotidiano svedese \"Aftonbladet\", Waldemar Langlet, riusc\u00ec ad acquistare un N.A.B. Albatros dall'azienda Nordiska Aviatik A.B. con i fondi raccolti attraverso l'organizzazione \"Finlands v\u00e4nner\" (in svedese \"amici della Finlandia\"). Questo \u00e8 stato il primo velivolo proveniente dalla Svezia, arrivato in territorio finlandese via Haparanda il 25 febbraio 1918, pilotato dagli svedesi John-Allan Hygerth \u2013 che il successivo 10 marzo divenne il primo comandante delle forze aeree finlandesi \u2013 e Per Svanb\u00e4ck. Durante il tragitto fecero una sosta a Kokkola e successivamente dovettero effettuare un atterraggio di fortuna a Jakobstad a causa di un'avaria al motore. Al velivolo venne assegnata pi\u00f9 tardi la denominazione \"F.2\" (dallo svedese \"Flygmaskin\", velivolo).\nIl secondo velivolo, un Thulin Typ D, acquisito dalle forze armate dal \"governo bianco\" venne fornito dal conte svedese Eric von Rosen. Il tenente pilota Nils Kindberg condusse il velivolo fino a Vaasa il 6 marzo 1918 con von Rosen accanto come passeggero. Dato che il velivolo era stato consegnato contro la volont\u00e0 del governo svedese, e che non era stato fornito alcun permesso di volo, Kindberg venne multato di 100 corone per aver lasciato il paese senza permesso. Questo \u00e8 considerato da alcuni il primo velivolo della costituenda Ilmavoimat in quanto durante la guerra civile non era ancora stata costituita una forza aerea nazionale ed il \"governo rosso\" utilizz\u00f2 poco l'aeronautica e comunque i pochi velivoli erano pilotati da aviatori russi. Al velivolo di von Rosen venne assegnata la denominazione \"F.1\".\nLa forza aerea venne fondata ufficialmente e chiamata \"Suomen ilmavoimat\" durante quei primi anni di combattimenti divenendo una delle pi\u00f9 vecchie forze aeree autonome a livello mondiale. La RAF verr\u00e0 infatti fondata come forza indipendente solo il 1\u00ba aprile 1918 e la svedese Svenska flygvapnet il 1925.\nVon Rosen aveva dipinto il suo personale simbolo portafortuna sul suo Thulin Typ D. Questo simbolo, una svastica di colore blu ed antico simbolo di buona fortuna, venne adottato come insegna di Ilmavoimat. La coccarda circolare su sfondo bianco \u00e8 stata creata quando i finlandesi hanno cercato di dipingere il nuovo simbolo sopra la scritta pubblicitaria della scuola di volo della Thulin. La svastica \u00e8 stata ufficialmente adottata dopo un ordine di Mannerheim il 18 marzo 1918 ed \u00e8 rimasta in uso fino al 1945, quando \u00e8 stata sostituita con una tradizionale livrea a tre colori concentrici. Il cambiamento venne imposto da un decreto emesso dalla commissione di controllo alleata che prescriveva l'abbandono di qualsiasi simbolo che presentasse croci uncinate al suo interno. Tuttavia, la svastica originale pu\u00f2 ancora essere trovata in alcune bandiere di reggimento e sulle medaglie, in particolare inerenti alla forza aerea.\nL'F.1 rimase distrutto in un incidente, uccidendo il suo equipaggio, non molto tempo dopo che era stato consegnato ai finlandesi. Il 7 settembre 1920, due idrovolanti Savoia SIAI S.9 appena acquistati si schiantano sulle Alpi svizzere mentre erano in rotta verso la Finlandia, uccidendo tutte le persone a bordo (tre finlandesi ed un italiano). Il 7 settembre viene da allora utilizzato come ricorrenza per ricordare tutti i piloti rimasti uccisi.\nL'Ilmavoimat assegna ai suoi velivoli un numero di matricola basato su un codice alfanumerico di due lettere seguite da trattino e da un numero identificativo. Il codice a due lettere si riferisce al nome del tipo di aereo, ad esempio \"HN\" per gli F/A-18 Hornet, \"DK\" per i Saab J-35 Draken, \"VN\" per il Valmet L-70 Vinka.\nLa guerra d'inverno.\nLa guerra d'inverno ebbe inizio il 30 novembre 1939, quando la Sovetskie Voenno-vozdu\u0161nye sily, l'aeronautica militare sovietica, attacc\u00f2, bombardandole, 21 citt\u00e0 e comuni in territorio finlandese. Le stime valutano che nel 1939 i sovietici erano in possesso di circa 5\u00a0000 aerei da combattimento, e di questi circa 700 caccia ed 800 bombardieri medi vennero spostati vicino al confine finlandese per sostenere le operazioni dell'Armata Rossa. Come con la maggior parte dei bombardamenti aerei nelle prime fasi della seconda guerra mondiale, i danni inferti all'industria ed alle ferrovie finlandesi erano piuttosto limitati.\nAll'inizio della guerra d'inverno, l'Ilmavoimat era equipaggiata con solo 17 bombardieri e 31 caccia. Erano presenti anche 54 aerei da collegamento, ma 20 di questi sono stati utilizzati solo per lo scambio posta. La maggior parte dei velivoli moderni che formavano la flotta finlandese erano i bombardieri britannici Bristol Blenheim prodotti su licenza in territorio nazionale. Il caccia di prima linea era il Fokker D.XXI, un velivolo economicamente vantaggioso, dotato di buona manovrabilit\u00e0 bench\u00e9 fosse caratterizzato da una tecnica costruttiva, a tecnica mista ed a carrello fisso, oramai superata. la disparit\u00e0 di forze in campo era evidentemente a favore dei sovietici.\nAl fine di prevenire la distruzione dei loro apparecchi con attacchi al suolo, i finlandesi dispersero la propria flotta in molti diversi aeroporti nascondendo i velivoli tra gli alberi delle vicine foreste. Vennero costruiti molti velivoli-esca fasulli e pareti di protezione dai frammenti di proiettile per i velivoli autentici. Come risultato, i raid aerei sovietici sugli aeroporti finlandesi hanno causato solitamente poco o nessun danno, anzi spesso i bombardieri avversari riuscivano ad essere intercettati dai caccia della Ilmavoimat mentre erano di ritorno.\nDurante il proseguimento della guerra, i finlandesi hanno provato disperatamente a comprare mezzi aerei dovunque potesse esistere un mercato che offriva opportunit\u00e0 di acquisto. Una simile politica ebbe per\u00f2 come conseguenza un parco velivoli molto eterogeneo, peraltro causa di alcuni gravi problemi logistici, situazione che comunque and\u00f2 migliorando nei mesi a seguire. L'aeronautica finlandese era cos\u00ec composta da velivoli di produzione statunitense, britannica, cecoslovacca, olandese, francese, tedesca, italiana, sovietica e svedese. Altri paesi, come il Sudafrica e la Danimarca, cedettero velivoli senza richiedere alcun compenso. Molti di questi non arrivarono che alla conclusione delle ostilit\u00e0, ma vennero comunque successivamente utilizzati in azione durante le successive guerre di continuazione e di Lapponia.\nPer compensare le sue debolezze causate dai pochi e superati caccia in dotazione, i piloti in forza all'Ilmavoimat focalizzarono gli attacchi ai bombardieri nemici solo quando erano a proprio netto vantaggio. I caccia sovietici erano generalmente superiori come potenza di fuoco, velocit\u00e0 e manovrabilit\u00e0, per cui dovevano essere evitati il pi\u00f9 possibile scontri a meno che non fossero in posizione di vantaggio. Un buon esempio di utilizzo di questa tattica \u00e8 stata l'attacco a sorpresa alla base aerea di Immola alla fine del febbraio 1940 da parte di circa 40 caccia sovietici. I Fokker D.XXI ed i Gloster Gladiator finlandesi si alzarono subito in volo per ingaggiare il nemico ma negli scontri subirono sette perdite contro solo i 4 avversari sovietici abbattuti.\nCome risultato di queste tattiche, l'Ilmavoimat riusc\u00ec ad abbattere 218 aerei sovietici durante la guerra d'inverno, perdendone solamente 47 per il fuoco nemico. Le postazioni antiaeree confermarono inoltre altri 314 abbattimenti, e 30 aerei sovietici furono catturati.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "1916890", "revid": "246700", "url": "https://it.wikipedia.org/wiki?curid=1916890", "title": "Nelson Acosta", "text": "Carriera.\nCalciatore.\nNel 1969 debutta nella squadra uruguaiana dell'Hurac\u00e1n Buceo. Nel 1971 passa al Pe\u00f1arol dove passa anni di successo, vincendo 3 titoli nazionali in 5 stagioni. Nel 1977 si trasferisce in Cile, al CD Everton, poi all'O'Higgins e al Fern\u00e1ndez Vial nel 1984, prima di ritirarsi nel Lota Schwager.\nAllenatore.\nLa carriera da allenatore di Acosta parte in Cile, vincendo nel 1992 e nel 1993 la Coppa del Cile con l'Uni\u00f3n Espa\u00f1ola. Nel 1996 viene nominato allenatore della nazionale di calcio cilena al posto di Xabier Azkargorta, ottenendo la qualificazione a , tornando al mondiale dopo 16 anni. Nel 2000 vince la medaglia di bronzo ai Giochi della XXVI Olimpiade con il Under-23. Il suo rendimento insoddisfacente nelle qualificazioni per causa il suo esonero. Ottenuti i titoli di Apertura 2003 e Clausura 2004 alla guida del Cobreloa, nel 2005, viene di nuovo chiamato in nazionale dopo l'esonero di Juvenal Olmos. Il 3 giugno il suo CD Everton vince a sorpresa il Campionato di Apertura 2008 dopo 32 anni senza vittorie."}
{"id": "1916892", "revid": "125412876", "url": "https://it.wikipedia.org/wiki?curid=1916892", "title": "Pantaleone di Nicomedia", "text": "Agiografia.\nSecondo la tradizione agiografica, era figlio del pagano Eustorgio, uomo molto ricco di Nicomedia, e di Eubula, che lo educ\u00f2 al cristianesimo: successivamente, si era allontanato dalla religione ed aveva studiato medicina, arrivando a diventare medico di Galerio.\nRitorn\u00f2 al cristianesimo grazie al prete Ermolao e, alla morte di suo padre, entr\u00f2 in possesso di una grande fortuna: spinti dall'invidia, alcuni colleghi lo denunciarono all'imperatore durante la persecuzione di Diocleziano. \nL'imperatore avrebbe voluto risparmiarlo e cerc\u00f2 di persuaderlo ad abiurare. Pantaleone, per\u00f2, confess\u00f2 apertamente la sua fede e, per mostrare di essere nel giusto, risan\u00f2 un paralitico: ci\u00f2 nonostante, egli fu dapprima condannato al rogo, ma le fiamme si spensero, poi ad essere immerso nel piombo fuso, ma il piombo si raffredd\u00f2 miracolosamente; a questo punto Pantaleone fu gettato in mare con una pietra legata al collo, ma il masso prese a galleggiare; venne condannato \"ad feras\", ma le belve che avrebbero dovuto sbranarlo si misero a fargli le feste; fu poi legato ad una ruota, ma le corde si spezzarono e la ruota and\u00f2 in frantumi. Si tent\u00f2 anche di decapitarlo, ma la spada si pieg\u00f2 e gli aguzzini si convertirono. Pantaleone preg\u00f2 Dio di perdonarli, motivo per il quale egli ricevette pure il nome di \"Panteleemon\" (in lingua greca, colui che di tutti ha compassione).\nInfine, quando egli diede il suo consenso, gli fu tagliata la testa.\nMartiri di Nicomedia.\nL'imperatore Massimiano aveva decretato che tutti i cristiani dovessero abiurare e convertirsi agli dei romani, a pena della morte. Agli inizi del IV secolo, i cristiani furono perseguitati in tutti i territori di Roma.\nPresso la citt\u00e0 di Nicomedia, Eulampia e di suo fratello \"Eulampio martire\" furono torturati e uccisi per la loro fede.&lt;br&gt;\nA seguito dei fatti prodigiosi, altri 200 cristiani decisero di non abiurare e subirono il martirio. \nLa Chiesa Ortodossa d'Oriente li celebra il 10 ottobre.\nCulto.\nBench\u00e9 le notizie sulla sua vita siano palesemente fantasiose e ricavate da scritti molto tardi, la storicit\u00e0 di Pantaleone \u00e8 dimostrata dalla diffusione e dall'antichit\u00e0 della sua venerazione, gi\u00e0 attestata, tra gli altri, da Teodoreto di Cirro (\"Graecarum affectionum curatio\", \"Sermo\" VIII, \"De martyribus\"), Procopio di Cesarea (\"De aedificiis Justiniani\" I, IX; V, IX) e dal Martirologio geronimiano (\"Acta Sanctorum\", \"November, II\", 1, 97).\nPantaleone \u00e8 oggetto di venerazione in Oriente, dove viene chiamato \"il grande martire\" ed \u00e8 invocato come taumaturgo. \nSul monte Athos, Grecia, il monastero della comunit\u00e0 russa, uno dei venti ancora oggi esistenti sulla santa montagna, \u00e8 a lui dedicato (monastero di San Panteleimon).\nIl Martirologio romano fissa per la memoria di san Pantaleone la data del 27 luglio.\nReliquie.\nReliquie ossee.\nIl corpo di Pantaleone era venerato nell'VIII secolo a Costantinopoli ma risultava nello stesso periodo presente anche a Cartagine, mentre la sua testa fu solennemente posta da Carlo Magno nella cattedrale di Lione. A testimonianza della notoriet\u00e0 del santo in tale periodo, anche i monaci di Saint-Denis a Parigi sostenevano di possederne il corpo e questo fu anche rivendicato da altre citt\u00e0 come Burgos, Colonia, Venezia e Roma (in San Giovanni in Laterano).\nReliquie del santo si trovano nella basilica di Saint-Denis a Parigi e altre nella citt\u00e0 di Porto in Portogallo. La reliquia del braccio di san Pantaleone \u00e8 conservata nella chiesa di San Pantalon (cos\u00ec \u00e8 chiamato dai veneziani san Pantaleone) a Venezia; la sua testa \u00e8 conservata a Lione. La reliquia della testa \u00e8 conservata presso il Duomo di Vercelli; altre sue reliquie sono nella cripta della chiesa dei Santi Giovanni e Reparata a Lucca. Un'urna \u00e8 conservata presso un santuario a lui dedicato a Borgo, frazione di Montoro Inferiore, completamente restaurato nel 2013. In provincia di Bari, nella Collegiata di Santa Maria della Colonna di Rutigliano (gi\u00e0 \"Nullius Dioecesis\"), si conserva quella che \u00e8, secondo la tradizione, una reliquia del braccio di san Pantaleone, riposta in un reliquiario antropomorfo d'argento del XV-XVI secolo. Il manufatto a forma di arto e la reliquia ossea in esso contenuta sono oggi esposte nel Museo Capitolare di Arte e Storia Sacra (MuDiAS) di Rutigliano, presso la sede di Palazzo Settanni. Un frammento osseo si trova anche nella Parrocchia di Papanice in provincia di Crotone. Il femore, si trova custodito, presso la cattedrale di Gerace in provincia di Reggio Calabria.\nReliquie accessorie.\nNella chiesa del Purgatorio a Lanciano si conservano, secondo la tradizione, la spada che tronc\u00f2 la testa del santo, il carrello dentato con cui venne martoriato il corpo, la fiaccola con cui gli vennero bruciate le ferite e un tronco di ulivo che germogli\u00f2 a contatto con il suo corpo.\nReliquie di sangue.\nIl suo sangue (raccolto, secondo la tradizione risalente al XII secolo, da Adamantio, testimone del martirio) era originariamente conservato in un'unica ampolla, custodita nella chiesa a lui dedicata (oggi monumento ai caduti) a Ravello. In seguito quest'ampolla, con l'unione di questa ed altre due chiese in quella agostiniana, fu traslata nel Duomo. &lt;br&gt;I vescovi di Ravello incominciarono a donarne piccole quantit\u00e0 ad altre comunit\u00e0: cos\u00ec nacquero le ampolle (molto pi\u00f9 piccole) custodite a Costantinopoli, Montauro, Martignano, Limbadi, Caiazzo, nella chiesa del Purgatorio a Lanciano, donate dal vescovo di Ravello De Curtis a Mons. Paolo Tasso nel 1593, nella chiesa del Santissimo Salvatore all'Immacolata di Irsina e nel monasterio de la Encarnaci\u00f3n di Madrid. Nel XVII secolo l'ampolla di vetro custodita nel Duomo di Ravello sub\u00ec un'incrinatura, tuttora visibile. Per evitare danni ulteriori fu deciso di esporre l'ampolla in un ambiente racchiuso da due grate di ferro, murate.\nLa liquefazione del sangue di San Pantaleone.\nOgni anno nel mese di luglio, o in occasione di miracoli ottenuti dal santo, avviene il fenomeno della liquefazione del sangue di San Pantaleone.\n&lt;br&gt;L'ampolla che contiene il sangue \u00e8 custodita in Duomo, in una piccola camera al centro della cappella dedicata al santo realizzata nel 1643 dal vescovo Bernardino Panicola che ve ne fece la traslazione con una solenne processione per la citt\u00e0.\n&lt;br&gt;L'ampolla \u00e8 visibile attraverso le inferriate che la chiudono. La liquefazione avviene spontaneamente, senza che l'ampolla venga mossa n\u00e9 agitata.\n&lt;br&gt;Il 17 marzo 2020, proprio nel pieno della pandemia da COVID-19, si \u00e8 verificata una liquefazione straordinaria del sangue al termine della preghiera rivolta al Santo dal parroco del Duomo in diretta streaming.\nLo stesso fenomeno si verifica anche nelle ampolle custodite a Martignano, Limbadi, a Montauro, a Vallo della Lucania e nel monasterio de la Encarnaci\u00f3n a Madrid. \n&lt;br&gt;Una piccola parte di sangue \u00e8 conservata in un'ampolla custodita nella chiesa di San Tomaso a Padova, ma qui il sangue rimane sempre liquido e di colore rosso.\nPatronati.\nSan Pantaleone \u00e8 patrono di alcuni comuni italiani:\n\u00c8 anche patrono delle citt\u00e0 spagnole di Almad\u00e9n, Buruj\u00f3n, Hu\u00e9rcanos e Villasbuenas de Gata, di Prini\u00e0s (Creta) e di Porto in Portogallo."}
{"id": "1916894", "revid": "149485", "url": "https://it.wikipedia.org/wiki?curid=1916894", "title": "Alicia Sacramone", "text": "Inizia a praticare la ginnastica artistica all'et\u00e0 di otto anni, ma solo nel 2002 inizia a competere a livello agonistico e, l'anno seguente, entra nella squadra nazionale statunitense.\nPartecipa ai Campionati Nazionali dal 2004 al 2008 vincendo in totale dodici medaglie, tra cui quattro ori al volteggio e due al corpo libero. Dal 2005 al 2007 partecipa ai Campionati Mondiali dove vince sette medaglie, tra cui l'oro al corpo libero nel 2005 e l'oro al concorso generale a squadre nel 2007. Alle Olimpiadi Estive del 2008 vince l'argento insieme al team statunitense.\nNel 2010, dopo un periodo di inattivit\u00e0, torna a competere ai Campionati Nazionali e vince l'oro al volteggio. Ai Campionati Mondiali di Rotterdam dello stesso anno, vince il titolo mondiali al volteggio: questa \u00e8 la nona medaglia vinta dalla ginnasta, raggiungendo cos\u00ec il record di Shannon Miller e Nastia Liukin, le ginnaste statunitensi ad aver vinto pi\u00f9 medaglie d'oro ai Campionati Mondiali. Con l'oro a squadre ai Campionati Mondiali di Tokyo diventa la ginnasta statunitense pi\u00f9 vincente.\nBiografia.\nAlicia Sacramone nasce il 3 dicembre 1987 a Boston (Massachusetts) da Fred, un ortodontista, e Gail Sacramone. Alicia ha anche un fratello maggiore, Jonathan, laureatosi alla \"Winchester High School\" nel 2006. Ha origini italiane.\nCarriera Juniores.\nAlicia inizia a studiare danza all'et\u00e0 di tre anni ed entra nella ginnastica cinque anni dopo, ad otto anni, nel 1995. Inizia la sua carriera da ginnasta con gli allenatori rumeni Mihai e Silvia Brestyan alla \"Gymnastics and More\" e continua ad allenarsi con loro anche dopo aver aperto la loro palestra ad Ashland. Tuttora i Brestyans allenano la Sacramone.\nLa Sacramone inizia a competere a livelli mondiali nel 2002, arrivando settima al concorso generale e sesta al volteggio agli \"U.S. Classic juniores\". Nello stesso anno partecipa ai \"Campionati Nazionali\" dove arriva seconda al concorso generale individuale e settima alla trave. I suoi risultati migliorano visibilmente l'anno successivo, arrivando quattordicesima al concorso generale ai \"Campionati Nazionali\". Vince la medaglia di bronzo al volteggio ed entra nella squadra nazionale statunitense. Nel 2003 compete alla prima gara internazionale, i \"Massilia Cup\" del 2003, dove arriva quarta al corpo libero e nona al volteggio.\nCarriera Senior.\nNel 2004, Alicia diventa un membro della nazionale statunitense e partecipa ai \"Pacific Alliance Championship\" delle Hawaii. Contribuisce a far vincere alla squadra l'oro nel concorso generale e diventa anche campionessa al volteggio.\nLe buone performance della Sacramone catturano l'attenzione dei media, che iniziano a considerarla come una futura campionessa alle Olimpiadi di Atene. Tuttavia, ai \"Campionati Nazionali\" del 2004, le sue performance piene di errori compromettono la sua entrata nella squadra olimpica. Nonostante questo vince la medaglia d'argento al volteggio e arriva diciannovesima al concorso generale. Non si qualifica quindi ai \"Trials Olimpici\". Si procura anche dei problemi alla schiena e il tempo di guarigione \u00e8 piuttosto lungo.\nAlicia torna a competere alla fine del 2004 con la Nazionale Statunitense ai Giochi Panamericani, dove vince l'oro al volteggio e al corpo libero.\n2005-2006: Primi successi ai Campionati Mondiali.\nAi Campionati Nazionali del 2005, Alicia vince il titolo individuale al volteggio e al corpo libero (ottenendo un punteggio di 9.9). Arriva anche terza alla trave e quarta al concorso generale individuale. Viene convocata dalla Nazionale per partecipare ai Campionati Mondiali del 2005 a Melbourne, Australia. Vince la medaglia d'oro al corpo libero e il bronzo al volteggio. Ai World Cup difende anche il titolo di campionessa al volteggio, arrivando prima sia a Gand che a Parigi.\nContinua a competere per la Nazionale Statunitense anche nel 2006, partecipando ai Campionati Mondiali di Aarhus, dove vince la medaglia d'argento con la squadra americana e l'argento al volteggio. Difende il titolo al volteggio e al corpo libero ai Campionati Nazionali. Nel settembre del 2006, Alicia si iscrive alla Brown University ed entra nel team della scuola. Al suo primo anno come Brown Bears \"(questo \u00e8 il nome delle squadre atletiche della Brown University)\", la Sacramone ottiene i punteggi pi\u00f9 alti al concorso generale individuale, al volteggio e al corpo libero.\n2007.\nAi \"Campionati Nazionali\" compete in tre attrezzi: volteggio, corpo libero e trave. Difende il suo titolo al volteggio vincendo l'oro. Inoltre, vince l'argento al corpo libero e il bronzo alla trave. In seguito, viene convocata dalla squadra americana per competere ai Campionati Mondiali di Stoccarda, Germania.\nDurante le qualificazioni per le finali ad attrezzo ai Campionati Mondiali, con due buone performance, si qualifica per le finali al corpo libero e al volteggio. Contribuisce, inoltre, a far qualificare la squadra nazionale alla finale del concorso a squadre. Alicia ottiene anche un punteggio sufficientemente alto per farla partecipare alle finali alla trave. Comunque, secondo le nuove regole della FIG solo due atlete per nazione possono partecipare ad una finale ad attrezzo, e le due atlete in questione sono Nastia Liukin e Shawn Johnson.\nPer la finale al concorso generale a squadre compete al volteggio, trave e corpo libero, ottenendo rispettivamente 15.750, 15.600 e 15.325 punti. In totale, il team statunitense ottiene 184.400 punti e vince la medaglia d'oro. La Sacramone vince inoltre la medaglia di bronzo al volteggio e l'argento al corpo libero, dietro alla connazionale Shawn Johnson. Dopo la performance \u00e8 visibilmente turbata per il risultato ottenuto e cerca a fatica di trattenere le lacrime.\n2008: Argento olimpico e momentaneo ritiro.\nDurante l'anno scolastico 2007/2008, Alicia continua a lavorare con i Brown Bears, diventando vice-allenatore. Continua a studiare alla Brown concentrandosi nella sociologia, ma prende un periodo di pausa dalla scuola per prepararsi alle Olimpiadi di Pechino.\nCompete ai \"Campionati Nazionali\" di Boston e ai \"Trials Olimpici\" di Filadelfia. Il 19 giugno viene convocata e diventa un membro della squadra olimpica americana.\nAlle Olimpiadi, Alicia compete in tre attrezzi e si qualifica insieme alla squadra statunitense per la finale del concorso a squadre. In quest'ultimo evento, ottiene 15.675 punti al volteggio, ma cade sia al corpo libero (14.125 punti) che alla trave (15.100 punti).\nNei giorni seguenti alla finale, la Sacramone viene incolpata per il secondo posto conquistato dalla squadra statunitense e viene criticata da molti media. Lei stessa si assume la responsabilit\u00e0 per il risultato, \"\u00c8 abbastanza difficile non incolpare me stessa\". Tuttavia, alcuni esperti di ginnastica artistica fanno notare che lo stacco di punti tra la Cina e gli Stati Uniti \u00e8 troppo ampio e, neanche con delle buone performance della Sacramone, il team statunitense avrebbe vinto l'oro. \u00c8 stata sostenuta anche dal suo team. In un'intervista, Bridget Sloan, dichiara: \"Tutti quanti abbiamo commesso degli errori. \u00c8 molto difficile vedere Alicia lasciare queste Olimpiadi sapendo che lei pensa che sia stata colpa sua. Non lo \u00e8 sicuramente e l'abbiamo molto sostenuta su questo\".\nIndividualmente, si \u00e8 classificata al terzo posto ai preliminari al volteggio e arriva cos\u00ec all'evento finale. Qui arriva quarta, dietro a Hong Un Jong, Oksana Chusovitina e Cheng Fei (nonostante sia caduta nella seconda rotazione). Alle preliminari alla trave arriva quarta, dietro alle connazionali Nastia Liukin e Shawn Johnson, ma non partecipa alla finale a causa della regola \"due atlete per ogni paese\".\nIn un'intervista, Alicia Sacramone accenna ad un probabile ritiro dopo le Olimpiadi di Pechino. Conferma il suo ritiro temporaneo nel febbraio del 2009, durante un'intervista ai Boston Bruins Hockey Game.\n2009-2010: Il ritorno.\nIl 6 agosto 2009, annuncia il suo ritorno ad allenarsi a livello agonistico. Il suo ritorno, tuttavia, \u00e8 stato rallentato a causa di un intervento chirurgico alla spalla all'inizio dell'anno.\nIl 24 luglio 2010 torna a competere ai \"CoverGirl Classic\". Arriva prima alla trave e al volteggio, non compete al corpo libero e alle parallele asimmetriche. Il suo ritorno alle competizioni \u00e8 stato giudicato come un successo ed \u00e8 stata nominata come \"atleta dell'anno\" da USA Today.\nIn agosto compete ai \"Campionati Nazionali\", gareggiando solo al volteggio e alla trave. Arriva prima al volteggio (quinto titolo nazionale in quest'attrezzo) e seconda alla trave. \u00c8 nominata come atleta dell'anno. Ai Mondiali di ottobre, vince la medaglia d'oro al volteggio e l'argento al concorso a squadre. Questa \u00e8 la sua nona medaglia e raggiunge il record di Shannon Miller e Nastia Liukin come atleta statunitense ad aver vinto pi\u00f9 medaglie ai Campionati Mondiali.\n2011.\nNel luglio 2011, Alicia aggiunge il suo esercizio al corpo libero nel suo repertorio.\nPartecipa ai \"CoverGirl Classic\" di Chicago, Illinois, vincendo l'oro al volteggio e alla trave (insieme a Jordyn Wieber), il bronzo al corpo libero (13.900 punti). Ai \"Campionati Nazionali\" di St. Paul, Minnesota, vince il titolo alla trave, l'argento al volteggio e arriva ottava al corpo libero. Entra di seguito a far parte della squadra che competer\u00e0 ai Mondiali di Tokyo.\nAllenandosi, si procura un problema al tallone d'Achille a cui si operer\u00e0 in seguito. Ai Campionati Mondiali vince l'oro al concorso generale a squadre, diventando la ginnasta americana ad aver vinto pi\u00f9 medaglie mondiali.\n2012: Mancata convocazione Olimpica e Ritiro.\nDopo l'infortunio, torna a competere dall'8 al 10 giugno partecipando ai \"Visa Championship\". Durante la prima giornata, compete alla trave e al volteggio, qualificandosi rispettivamente seconda e settima. Vince il titolo al volteggio e arriva terza alla trave.\nDurante i \"Trials Olimpici\", l'ultima tappa per selezionare le ginnaste che parteciperanno alle Olimpiadi di Londra, Alicia esegue due buone prestazioni alla trave e al volteggio, arrivando in entrambi gli attrezzi al secondo posto ma non viene scelta da M\u00e1rta K\u00e1rolyi per far parte della squadra olimpica statunitense. Decide di ritirarsi il giorno stesso, dichiarando \"Grazie a tutti i miei supporters! Siete stati veramente fantastici! Lascio questo sport senza alcun rimpianto\"."}
{"id": "1916895", "revid": "118440747", "url": "https://it.wikipedia.org/wiki?curid=1916895", "title": "Partenio (poesia)", "text": "Il partenio era un componimento della lirica antica eseguito da un coro di ragazze vergini in onore di qualche divinit\u00e0.\nEtimologia del nome.\nIl termine deriva dal greco \"parthenos\" che significa vergine.\nInfatti questo tipo di canto veniva sempre eseguito da un coro di ragazze vergini, dato che gli antichi greci e latini credevano che in questo caso la divinit\u00e0 a cui era rivolto il canto lo avrebbe maggiormente apprezzato.\nEsempi di partenio.\nNulla \u00e8 sopravvissuto della musica antica. Conosciamo qualche strumento musicale, ma non abbiamo la minima idea del tipo di musiche eseguite con quegli strumenti.\nTuttavia, lo scrittore Tito Livio (Ab urbe condita XXVII, 37), ci racconta di una processione in onore della dea Giunone avvenuta nel 207 a.C. in cui si svolse un partenio ideato dal poeta Livio Andronico.\nIl coro delle vergini era composto da ventisette cantanti, divise in tre gruppi di nove e occupava un posto centrale nella processione sacra che si svolgeva lungo le vie di Roma.\nLa processione si apriva con due giovenche bianche (destinate al sacrificio), seguivano due statue in legno della dea, quindi le ragazze del coro e infine i decemviri con la corona di alloro e la toga pretesta.\nDurante una stazione di sosta le ragazze, con in mano una fune, intonarono il loro canto scandendolo con il battito ritmico del piede.\nFinita la coreografia, la processione riprese e si concluse con il sacrificio delle vittime e la consegna delle due statue nel tempio della dea di cui si parlava."}
{"id": "1916896", "revid": "599013", "url": "https://it.wikipedia.org/wiki?curid=1916896", "title": "Aage Frandsen", "text": "Ha vinto la medaglia d'oro nella competizione a squadre, sistema libero, alle Olimpiadi di Anversa 1920."}
{"id": "1916897", "revid": "1609279", "url": "https://it.wikipedia.org/wiki?curid=1916897", "title": "Anello Townend", "text": "L'anello Townend, o Townend Ring, \u00e8 un particolare componente in uso nei velivoli che consta di uno stretto anello metallico posto attorno ad un motore radiale, normalmente dotato di raffreddamento ad aria.\nIl dispositivo, realizzato nel 1929, \u00e8 dovuto all'intuizione del britannico Dr. Hubert Townend, a quel tempo dipendente della Boulton Paul Aircraft. Negli Stati Uniti d'America era noto come \"drag ring\", letteralmente \"anello di trascinamento\".\nLa sua principale funzione era quella di indirizzare e maggiorare il flusso d'aria verso le alettature dei cilindri. I test appurarono in seguito che la sua adozione portava dei vantaggi nelle prestazioni del velivolo, quantificabili in un aumento da 10 a 15 mph (16-24 km/h) della velocit\u00e0 massima raggiungibile. Questo era dovuto, oltre che al miglior coefficiente aerodinamico, alla capacit\u00e0 della soluzione di riuscire a fornire una spinta aggiuntiva dovuta all'espansione dell'aria che fluiva sopra al motore.\nInizialmente adottato nei progetti di velivoli ad alte prestazioni realizzati nella prima parte degli anni trenta, venne generalmente adottato fino all'introduzione della cappottatura NACA.\nTra i velivoli che in Italia adottarono questa soluzione troviamo i Breda Ba.27 e Ba.28, oltre le prime versioni del trimotore Caproni Ca.133, mentre all'estero ne furono esempio gli statunitensi Boeing Stearman PT-17 e Douglas O-38 oltre ai britannici Vickers Wellesley, Westland Wallace e Gloster Gauntlet. Dopo un'iniziale convinzione che le sue caratteristiche fossero superiori alla cappottatura NACA, prove comparative dimostrarono che ad una velocit\u00e0 anemometrica superiore a 250\u00a0mph i vantaggi erano appannaggio dell'uso di quest'ultima."}
{"id": "1916898", "revid": "124068339", "url": "https://it.wikipedia.org/wiki?curid=1916898", "title": "Bandiera dell'Oblast' di Tjumen'", "text": "La bandiera dell'Oblast' di Tjumen' \u00e8 stata adottata il 15 aprile 1996.\nDescrizione.\nLa bandiera dell'oblast' di Tjumen' di forma rettangolare, con proporzioni di 2:3. Il vessillo, \u00e8 composto da tre bande orizzontali, di pari dimensione, di colore: bianco, blu e verde. Nel lato sinistro della bandiera, \u00e8 presente un triangolo isoscele di colore rosso. Nella banda centrale, sono presenti tre corone di color oro, tipiche dell'arte della regione, presenti anche nello stemma dell'Oblast'"}
{"id": "1916899", "revid": "380453", "url": "https://it.wikipedia.org/wiki?curid=1916899", "title": "Association Sportive Cannes Volley-Ball (maschile)", "text": "L'Association Sportive Cannes Volley-Ball \u00e8 una societ\u00e0 pallavolistica maschile francese con sede a Cannes: milita nel campionato di Ligue A.\nStoria.\nSorta nel 1942, fu negli anni ottanta che il Cannes arriv\u00f2 al vertice: nel 1980 vinse la sua prima Coppa di Francia, seguita dal campionato nazionale e dalla Coppa CEV nel 1981. Nel 1983 fu finalista di Coppa dei Campioni. Al termine della stagione 2016-17 retrocede in Ligue B.\nGrazie alla vittoria del campionato cadetto nell'annata 2017-18 la squadra ritorna nella massima divisione per la stagione 2018-19; nella stagione 2020-21 conquista per la decima volta lo scudetto."}
{"id": "1916900", "revid": "54253", "url": "https://it.wikipedia.org/wiki?curid=1916900", "title": "Neuralterapia", "text": "La neuralterapia \u00e8 una tecnica di medicina complementare usata nel trattamento del dolore, cronico e acuto, e di diverse patologie. Essa consiste nell'iniezione di anestetici locali (quali procaina, lidocaina o altri pi\u00f9 recenti) dentro o sotto la pelle, in muscoli, nervi o plessi nervosi, articolazioni, in altri organi o in altri punti nevralgici (come cicatrici), allo scopo di eliminare centri di irritazione o di riattivare circuiti di regolazione disturbati.\nNon esiste alcuna prova scientifica che tale terapia sia efficace, e pu\u00f2 comportare rischi per la salute, in particolare quando si effettuano le infiltrazioni pi\u00f9 invasive.\nDescrizione.\nL'idea sottesa alla neuralterapia \u00e8 che esistano dei \"campi perturbanti\" (\"St\u00f6rfelder\"), la cui localizzazione interesserebbe qualsiasi parte del corpo, e che tali campi emettano degli impulsi nervosi anomali in grado di causare disturbi cronici: possono essere eliminati da una o pi\u00f9 iniezioni di anestetico locale consentendo cos\u00ec, secondo i propugnatori della teoria, la sparizione del o dei disturbi accusati.\nLa neuralterapia nasce nel 1925 quando il medico tedesco Ferdinand Huneke utilizz\u00f2 un nuovo farmaco antidolorifico, l'Atophanyl, contenente anche un farmaco anestetico denominato procaina allo scopo di alleviare il dolore dell'iniezione intramuscolare, sulla propria sorella che lamentava frequenti incurabili emicranie. Tuttavia, anzich\u00e9 usare il farmaco per via intramuscolare, cos\u00ec come raccomandato, erroneamente la utilizz\u00f2 mediante endovenosa provocando l'immediata sparizione della crisi emicranica. Lui e suo fratello Walter decisero cos\u00ec di usare la Novocaina o l'Impletol (preparati commerciali a base di procaina) per via endovenosa o iniettandoli sottocute mediante ponfi, o in altre strutture somatiche quali nervi, articolazioni ecc. per il trattamento di varie patologie acute o persistenti. Nel 1940 Ferdinand Huneke ottenne la guarigione immediata (cosiddetto \"fenomeno del secondo\" o \"fenomeno di Huneke\") di una grave periartrite della spalla, infiltrando con la procaina la cicatrice di un'antica osteomielite alla gamba; nacque cos\u00ec la teoria del campo perturbante (cicatrici ma anche altri organi malati, quali i denti o le tonsille in ordine di frequenza), in grado di provocare disturbi cronici a distanza.\nSecondo i sostenitori della terapia, l'indicazione terapeutica non riguarda solo i dolori ma anche diverse patologie organiche o, pi\u00f9 spesso, funzionali che apparentemente non hanno niente a che fare con il campo di disturbo individuato. L'effetto curativo si afferma che talvolta sia immediato (\"fenomeno del secondo\" o \"di Huneke\") quando con l'infiltrazione neuralterapeutica del cosiddetto \"campo perturbante\" si riesce a neutralizzare la zona dalla quale partono gli impulsi nervosi patologici, o pi\u00f9 graduale con la cosiddetta \"terapia segmentale\", cio\u00e8 mediante stimoli riflessi nel \"segmento\" adiacente alla zona da trattare.\nDiffusione, efficacia e sicurezza.\nLa neuralterapia \u00e8 per lo pi\u00f9 praticata nei paesi di lingua tedesca e nei paesi di lingua spagnola. Un'inchiesta del 2007 tra i medici di famiglia in Germania ha rilevato che la neuralterapia era tra le tecniche di medicina alternativa quella pi\u00f9 utilizzata: il 64% dei medici intervistati ha dichiarato di farne un uso molto frequente, mentre l'86% la usa saltuariamente. \nIl sito Quackwatch, curato da Stephen Barrett, inserisce la neuralterapia nel suo \"Index of Questionable Treatments\" (\"Indice dei trattamenti discutibili\"), come tutte le cosiddette CAM (Complementary and Alternative Medicine), quali l'agopuntura e l'omeopatia. Quackwatch definisce la neuralterapia \u00abun bizzarro approccio che afferma di curare dolori e altre patologie iniettando anestetici in nervi, cicatrici, ghiandole, ecc.\u00bb.\nL'American Cancer Society rileva come gli studi scientifici disponibili non mostrano alcuna prova di efficacia della neuralterapia nella cura del cancro o di altre malattie.\nSono segnalati, per la neuralterapia, effetti collaterali anche gravi, in particolare usando le tecniche pi\u00f9 invasive."}
{"id": "1916901", "revid": "638792", "url": "https://it.wikipedia.org/wiki?curid=1916901", "title": "The Format", "text": "The Format \u00e8 il sesto album del rapper statunitense AZ, pubblicato nel 2006. Il disco contiene le collaborazioni di M.O.P., Little Brother e artisti della Quiet Money, etichetta di AZ. Alle produzioni, tra gli altri, anche Lil' Fame, Phonte, Statik Selektah e DJ Premier.\nIl singolo principale estratto dall'album fu \"The Format\", prodotto da DJ Premier, con \"Vendetta\" sul lato B. \"The Format\" conteneva anche la bonus track \"Royal Salute\", una risposta al pezzo \"What If\", di 50 Cent, che conteneva alcuni versi contro AZ. A ottobre 2007 la Quiet Money fece uscire \"The Format (Special Edition)\", con sei tracce aggiuntive, tra cui \"Royal Salute\".\nRicezione.\nIl disco \u00e8 il pi\u00f9 fiducioso e maturo dell'artista, che dimostra di avere ancora un flow brillante; \"The Format\" \u00e8 un lavoro coerente la cui produzione \u00e8 generalmente apprezzata, tuttavia la traccia \"Doing That\" \u00e8 criticata."}
{"id": "1916914", "revid": "729019", "url": "https://it.wikipedia.org/wiki?curid=1916914", "title": "Aerei della Aeronautica sovietica nella seconda guerra mondiale", "text": "Aerei impiegati dalla Sovetskie Voenno-vozdu\u0161nye sily durante la Seconda guerra mondiale."}
{"id": "1916919", "revid": "77594", "url": "https://it.wikipedia.org/wiki?curid=1916919", "title": "Provincia di Phu Tho", "text": "Phu Tho (vietnamita: \"Ph\u00fa Th\u1ecd\", ideogramma: \u5bcc\u58fd) \u00e8 una provincia che si trova nella regione nord-orientale del Vietnam.\nPh\u00fa Th\u1ecd \u00e8 situata al di sopra del triangolo del Delta del Fiume Rosso, collegando Hanoi con le province pi\u00f9 montagnose del Nord, come Tuy\u00ean Quang, H\u00e0 Giang, Yen Bai e Lao Cai. La capitale della provincia \u00e8 Viet Tri City, 80 chilometri a nordovest di Hanoi e a 50\u00a0km dall'aeroporto internazionale di Noi Bai.\nNella provincia vivono 1.463.726 persone su una superficie di 3.528,1\u00a0km\u00b2."}
{"id": "1916922", "revid": "121024821", "url": "https://it.wikipedia.org/wiki?curid=1916922", "title": "Bart Freundlich", "text": "Biografia.\nCresciuto a Manhattan, studia cinema e produzione televisiva presso la New York University. Nel 1993 realizza il cortometraggio \"A Dog Race in Alaska\", seguito dal documentario \"Hired Hands\", quest'ultimo presentato e premiato al Sundance Film Festival. Nel 1997 realizza il suo primo lungometraggio \"I segreti del cuore\". Nel 2005 dirige la commedia \"Uomini &amp; donne\". Fra il 2007 ed il 2012 ha diretto diversi episodi della serie televisiva \"Californication\". Nel 2009 ha diretto la commedia romantica \"The Rebound - Ricomincio dall'amore\", con Catherine Zeta Jones e Justin Bartha.\nVita privata.\nIl 23 agosto 2003 sposa l'attrice Julianne Moore, con cui aveva una relazione dal 1996. La coppia ha avuto due figli: Caleb (4 dicembre 1997) e Liv (11 aprile 2002)."}
{"id": "1916930", "revid": "33689", "url": "https://it.wikipedia.org/wiki?curid=1916930", "title": "Uomini &amp; donne", "text": ""}
{"id": "1916951", "revid": "2220516", "url": "https://it.wikipedia.org/wiki?curid=1916951", "title": "J Dilla", "text": "\u00c8 conosciuto anche come J.D., Jay Dee o Dilla Dawg. \u00c8 considerato tra i pi\u00f9 innovativi ed importanti produttori del panorama hip hop, e fonte di ispirazione per tantissimi artisti nel corso degli anni.\nLe origini.\nNato a Detroit nel febbraio del 1974 James Yancey era il pi\u00f9 vecchio della discendenza, con una sorella (Martha) e due fratelli, Earl e John che divent\u00f2 a sua volta un musicista in futuro con il nome Illa J.\nLa famiglia, originaria di New York City, visse in una casa vicino McDougall e Nevada nella parte orientale di Detroit. Vista la famiglia con grandi propensioni musicali (il padre bassista jazz e la madre cantante d'opera), a soli 2 anni James inizia a collezionare 45 giri e a cantare sui dischi del padre. Crescendo sviluppa una forte passione per la cultura hip hop.\nTimido e taciturno, trascorre la sua infanzia cominciando a produrre le sue prime strumentali con un'attrezzatura minimale, centro di tutto un registratore a cassette. A 18 anni incontra Amp Fiddler (un musicista di Detroit) che lo avvicina per la prima volta all'Akai MPC, campionatore che diventer\u00e0 suo simbolo.\nIncomincia cos\u00ec a produrre alcune tracce insieme all'amico ed MC, Phat Kat, formando il gruppo \"1st Down\", primo gruppo hip-hop di Detroit a firmare un contratto con una \"major\" (Payday Records).\nCarriera.\nNel 1994 avviene il debutto di Jay Dee, attraverso la produzione del singolo \"Da Enna C - NOW\" da \"Throw Ya Hands In Da Air\".\nNel 1995 Jay Dee collabora con i The Pharcyde, producendo parte di \"Labcabincalifornia\".Produce anche per i A Tribe Called Quest, Busta Rhymes e ancora De La Soul, Proof dei D12 e Keith Murray per citarne alcuni. Produce molti dei singoli e dei dischi con il nome di The Ummah, collettivo di produttori composto da J Dilla, Q-Tip e Ali Shaeed Muhammad (due elementi dei A Tribe Called Quest) e occasionalmente anche da Raphael Saadiq e D'Angelo.\nNel 1996 continuano le sue produzioni per gli A Tribe Called Quest, a cui si aggiungono quelle per Keith Murray e Que D.\nNel 1997 il collettivo produce, tra i tanti lavori, \"Got 'til it's gone\" di Janet Jackson e completa un remix del brano \"History\" di Michael Jackson. Jay Dee, sempre nel 1997,pubblica \"Fan-Tas-Tic (Vol.1)\", album degli Slum Village, gruppo che forma con 2 suoi compagni di scuola (T3 e Baatin), disco che diventer\u00e0 un classico nell'underground ma che verr\u00e0 ufficialmente ripubblicato 8 anni pi\u00f9 tardi.\nNel 1998 inizia a produrre anche per il gruppo 5 Elementz, noto anche come 5 Ela, formato da Proof, Thyme e DJ Sicari. Il 1998 sar\u00e0 l'ultimo anno di permanenza di Jay Dee sotto contratto alla casa discografica Delicious Vinyl, iniziata nel 1995.\nNel 1999 Dilla contribuisce al suono dei The Roots, formando insieme a Questlove, batterista e leader della band, il collettivo musicale Soulquarians. Come collettivo produranno i dischi di D'Angelo (\"Voodoo\"), Common (\"Like Water for Chocolate\"; \"Electric Circus\"), Erykah Badu (\"Mama's Gun\"), Bilal (\"1st Born Second\"), The Roots (\"Things Fall Apart\"; \"The Phrenology\"). Ognuno di questi album porta con s\u00e9 la caratteristica produttiva di J Dilla che crea suoni unendo strumenti live e campionatori.\nNel 2000 pubblica con T3 e Baatin il disco Fantastic Vol.2, considerato dalla critica uno tra i migliori album della sua carriera, secondo solo a \"Donuts\".\nNel 2001 esce il primo album personale di J Dilla, \"Welcome 2 Detroit\" che lo vede impegnato sia nella produzione (MPC, Moog, trombone, batteria, percussioni) che al microfono. Seguir\u00e0 poi \"Ruff Druft\" nel 2003. Ed \u00e8 sempre in questo anno che esce \"Champion Sound\", lavoro frutto della collaborazione con Madlib, produttore di Los Angeles, con il quale forma il duo Jaylib.\nNel 2004 dopo essere stato in tour con Madlib, si sottopone ad alcuni esami medici che confermano una grave forma di Lupus. Continua i suoi progetti, che comprendono collaborazioni con Pete Rock (\"Soul Survivor II\"), e Slum Village (nel brano \"Reunion\").\nNel 2005 partecipa all'album di Common \"Be\" producendo due tracce (\"Love Is..\" e \"It's Your World\"). Costretto a continue cure mediche, si dedica al completamento del suo ultimo disco, \"Donuts\", album che compone dal suo letto in ospedale con il supporto di sua madre Maureen Yancey. \"Donuts\" uscir\u00e0 il 7 febbraio 2006, giorno del suo trentaduesimo compleanno. \nJames morir\u00e0 d'infarto tre giorni dopo nella sua casa a Los Angeles dove si era trasferito con la madre a causa del peggiorarsi delle sue condizioni di salute.\nNel 2012 Jeff Bubeck, un collezionista di vinili, acquista all'asta un lotto abbandonato. Al suo interno Jeff ritrova centinaia di vinili e una cassa piena di musicassette che, in seguito, scoprir\u00e0 appartenente a James Yancey. Il collezionista dopo alcune settimane dona tutto il lotto alla madre di J Dilla, Maureen Yancey, visti gli enormi debiti di quest'ultima dovuti alle cure del figlio. I vinili appartenenti alla collezione di J Dilla saranno poi messi in vendita.\nStrumentazione.\nJames inizia a produrre all'et\u00e0 di 16 anni, con un semplice registratore di cassette. In seguito Amp Fiddler introduce il giovane ai campionatori. Il primo sampler di Jay Dee \u00e8 un MPC 3000. In seguito Jay Dee passa all'SP 1200 con cui produce le tracce dedicate all'album dei Pharcyde \"Labincalifornia\" oltre che a demo che saranno ufficialmente pubblicate nel 2015 nei 4 \"Batches\" appartenenti al \"The king of beats boxset\" e a diverse produzioni avvenute tra il 1995 e il 1998. A cavallo tra il 1999 e il 2000 James ritorna ad utilizzare l'MPC 3000. Quest'ultimo rester\u00e0 il principale strumento di produzione del beatmaker fino alla morte, avvenuta nel 2006 a causa di un arresto cardiaco. Altri strumenti secondari di produzione usati da J Dilla sono batteria e Moog.\nFamiglia.\nLa famiglia di J Dilla proviene da New York, citt\u00e0 alla quale si \u00e8 sentito molto legato culturalmente e musicalmente. La famiglia \u00e8 formata dai genitori Dewitt e Maureen Yancey, dalla sorella Martha e dai fratelli Earl e John. James, a sua volta, ha due figlie, Ja'Mya Yancey e Paige Yancey senza per\u00f2 essersi mai sposato."}
{"id": "1916953", "revid": "61051", "url": "https://it.wikipedia.org/wiki?curid=1916953", "title": "Aerei dell'Aeronautica francese nella seconda guerra mondiale", "text": "Lista degli aerei impiegati dalla Arm\u00e9e de l'Air durante la Seconda guerra mondiale.\nSono considerati gli aerei impiegati in servizio dal 3 settembre 1939 al 25 giugno 1940 e quelli impiegati da piloti francesi nella RAF e nelle Forze aeree della Francia Libera."}
{"id": "1916954", "revid": "713168", "url": "https://it.wikipedia.org/wiki?curid=1916954", "title": "Saga Antica di Sant'Olaf", "text": "La Saga Antica di Sant'Olaf, o Prima Saga di Sant'Olaf, \u00e8 una delle saghe dei re, e la prima biografia in norreno di re \u00d3l\u00e1fr Haraldsson. I primi studiosi la giudicarono essere tra le prime saghe mai scritte, forse intorno al 1160, ma studi pi\u00f9 recenti hanno spostato la data alla fine del XII secolo. Un frammento di sapore agiografico \u00e8 stato ritenuto in passato appartenente alla saga ma recenti ricerche indicano che proviene da un altro testo. Come altre saghe dei re, la \"Saga Antica di Sant'Olaf\" utilizza la poesia scaldica per ornare la narrazione.\nSi sono preservati solo sei o sette brevi frammenti dell'opera, ma la \"Saga Leggendaria di Sant'Olaf\" \u00e8 chiaramente basata fortemente su di essa ed \u00e8 spesso usata per far supposizioni sulla prima. Snorri Sturluson us\u00f2 la \"Saga Antica\" od opere da essa derivate quando compose la sua \"Saga Separata di Sant'Olaf\" e l\"'Heimskringla\"; si pensa che anche Styrmir K\u00e1rason abbia fatto uso della \"Saga Antica\" per comporre la sua \"\u00d3l\u00e1fs saga helga\"."}
{"id": "1916961", "revid": "1543377", "url": "https://it.wikipedia.org/wiki?curid=1916961", "title": "Tennis ai Giochi della IV Olimpiade - Singolare femminile outdoor", "text": "Il torneo di singolare femminile (outdoor) fu uno dei sei eventi di tennis disputatesi alle Olimpiadi estive 1908. Vi presero parte solo cinque tenniste, tutte provenienti dal Regno Unito. I numerosi ritiri fecero s\u00ec che una tennista arriv\u00f2 in finale senza giocare una partita mentre un'altra tennista dovette vincere due partite per accedere alla finale.\nRisultati.\nPartite.\nBoothby vinse la medaglia d'argento, e Winch quella di bronzo, entrambe senza vincere un set. Chambers disput\u00f2 tre partite, vincendo tutti i sei set. Morton fu l'unica altra tennista a vincere una partita, sconfiggendo Greene nel primo turno prima di venire eliminata da Chambers ai quarti."}
{"id": "1916964", "revid": "114325", "url": "https://it.wikipedia.org/wiki?curid=1916964", "title": "Antica Saga di Sant'Olaf", "text": ""}
{"id": "1916966", "revid": "114325", "url": "https://it.wikipedia.org/wiki?curid=1916966", "title": "Prima Saga di Sant'Olaf", "text": ""}
{"id": "1916968", "revid": "177966", "url": "https://it.wikipedia.org/wiki?curid=1916968", "title": "Chiesa di San Giovanni in Valle", "text": "La chiesa di San Giovanni in Valle \u00e8 un luogo di culto cattolico situato nell'omonima via di Verona. Una delle pi\u00f9 antiche chiese di Verona, sorse sul luogo di una necropoli pagana e di un tempio romano. Poco o nulla si conosce dell'edificio primitivo, tuttavia alcuni elementi, quali la sua collocazione nell'area in cui sorgeva il \"castrum\" di Teodorico il Grande (nel vallo del castello, da cui il nome), suggeriscono che in principio potesse essere la cattedrale ariana di Verona, in contrapposizione con la cattolica chiesa di Santo Stefano. In ogni caso di questa prima chiesa rimane solo parte dell'attuale cripta, in quanto il resto dell'edificio fu gravemente danneggiato dal terremoto che colp\u00ec Verona nel 1117. Gi\u00e0 nel 1120 incominci\u00f2 la ricostruzione di quello che sar\u00e0 poi l'attuale edificio in stile romanico, mentre nel 1164 si ebbe la sua consacrazione per mano del vescovo di Verona Ognibene. Durante il Medioevo vi risiedeva anche una collegiata di chierici. Nel 1300 si decise di ampliare l'aula dell'edificio allungando la navata di una campata, il preesistente nartece venne quindi inglobato nella chiesa e la facciata ricostruita \"ex novo\". Nel corso dei secoli successivi l'edificio non sub\u00ec altre rilevanti trasformazioni, tuttavia venne profondamente danneggiato durante un bombardamento della seconda guerra mondiale; al termine del conflitto, quindi, fu interessato da un profondo restauro.\nL'edificio chiesastico, che \u00e8 uno dei capolavori del romanico maturo veronese, \u00e8 caratterizzato da una pianta basilicale suddivisa in tre navate dall'alternarsi di pilastri e colonne, mentre lo sviluppo verticale si ha su tre livelli: un presbiterio rialzato, l'aula e la cripta inferiore. Di notevole pregio gli eleganti capitelli scolpiti posti a coronamento delle colonne. Le pareti, una volta interamente affrescate, oggi presentano solo alcuni lacerti di pitture rovinate dal tempo e dall'umidit\u00e0. Nella cripta, accanto all'altare maggiore, sono custoditi due sarcofaghi di grande valore: uno risalente al IV secolo presenta una scultura a bassorilievo su tre lati a due ordini sovrapposti con narrate storie dei Vecchio e Nuovo Testamento e in cui la tradizione vuole siano collocate le reliquie degli apostoli Simone il Cananeo e Giuda Taddeo; l'altro, pi\u00f9 antico (II o III secolo), \u00e8 un sarcofago strigilato di epoca pagana con raffigurati al centro due coniugi in una conchiglia sovrastanti una scena rurale e con ai lati due figure di filosofi trasformate successivamente in santi cristiani.\nIl complesso \u00e8 completato da un campanile, romanico per la parte inferiore e rinascimentale per quella superiore, da un chiostro di cui rimane una sola ala, e dalla canonica che una volta era la sede della collegiata e che oggi \u00e8 uno degli edifici civili pi\u00f9 antichi che si possono trovare in citt\u00e0.\nStoria.\nOrigini.\nI ritrovamenti in zona di urne funerarie in terracotta dimostrano che la chiesa di San Giovanni in Valle sorge nell'area in cui un tempo si trovava una necropoli pagana e forse anche un piccolo tempio romano dedicato al Dio Sole. Non si hanno notizie precise, n\u00e9 documentali n\u00e9 archeologiche, che permettano di sapere quando la prima chiesa dedicata a Giovanni Battista venne costruita: secondo lo storico Grancelli ci\u00f2 avvenne in epoca paleocristiana, probabilmente intorno all'inizio del IV secolo, quando vennero realizzate anche quella di Santo Stefano e quella di San Pietro in Castello (oggi non pi\u00f9 esistente); lo storico Guido Barbetta, invece, ritiene che tale datazione debba essere ritardata di qualche decennio, verso la fine del secolo. Sussistono tuttavia dubbi su entrambe queste teorie a causa dell'assenza di prove inconfutabili.\nPer il fatto che essa sorge non distante dal \"castrum\" fatto erigere da Teodorico il Grande e utilizzato successivamente anche dai Longobardi, molti ritengono che questa potesse essere una cattedrale ariana, in contrapposizione con la gi\u00e0 menzionata chiesa di Santo Stefano che potrebbe essere stata quella cattolica. Inoltre, i Longobardi ariani erano molto devoti a San Giovanni e all'epoca dello scisma dei tre capitoli (tra il VI e il VII secolo) a Verona vi era una forte presenza dell'eresia ariana e dunque \u00e8 molto probabile che vi fosse una cattedrale dedicata al loro credo.\nStando a questa supposizione, a seguito della conversione dei Longobardi al cattolicesimo avvenuta alla fine del VII secolo, la chiesa di San Giovanni dovette essere consacrata all'ortodossia cristiana, come \u00e8 dimostrato dalla sua menzione nel celebre \"Versus de Verona\", un poemetto che descrive Verona e le sue chiesa nell'Alto Medioevo. Un'ulteriore conferma ci viene da un documento del vescovo Rotaldo risalente all'813, al tempo del regno di Pipino d'Italia, in cui si attesta che San Giovanni fosse una pieve cristiana dotata di fonte battesimale. Sempre il vescovo Rotaldo il 13 giugno 820 ricevette un privilegio da parte dell'imperatore Ludovico il Pio, in cui la chiesa di San Giovanni in Valle veniva definita come un semplice \"oratorium\", dimostrando che aveva perduto la sua importanza.\nDalla ricostruzione in stile romanico a oggi.\nIn ogni caso questa primitiva chiesa and\u00f2 in gran parte distrutta a seguito del devastante terremoto del 1117; si salv\u00f2, presumibilmente, solo una parte della cripta, tutt'oggi esistente, e pi\u00f9 precisamente la parte anteriore sorretta da colonne oltre che agli absidi. La ricostruzione ebbe inizio nel 1120, a soli tre anni dal terremoto, andando a realizzare quello che diverr\u00e0 poi l'attuale edificio che venne consacrato nel 1164 dal vescovo di Verona Ognibene. Riguardo allo stile architettonico dell'edificio ricostruito, lo storico dell'architettura Wart Arslan ebbe a dire che \"con San Giovanni in Valle l'architettura romanica veronese mostra di aver ormai elaborato un tipo che sar\u00e0 costante della sua maturit\u00e0 pi\u00f9 eletta\".\nA partire dal 1205 circa divenne parrocchia e incominci\u00f2 a servire come ricovero per pellegrini, di cui abbiamo una prima menzione al 1069. Nonostante fosse dipendente dai canonici della cattedrale possedeva terre nei monasteri di San Nazaro e Celso e San Paolo. Con un documento del 10 febbraio 1114 tale Bonvicino, presbitero della chiesa, riceveva in locazione una casa e alcuni campi da utilizzarsi per l'ospizio. Nel 1189 il vescovo Adelardo Cattaneo concesse un'indulgenza di quaranta giorni a chiunque si fosse accollato le spese per la manutenzione del complesso.\nQuando, nel 1204, San Giovanni era una pieve con fonte battesimale, con diritto di decima e alla chiesa era associata una collegiata di chierici, ebbe inizio un lungo contenzioso con il capitolo della cattedrale. Era allora usanza che una volta che i chierici eleggevano il proprio \"archipresbyter\", questi doveva presentarsi alla cattedrale; tuttavia, eletto un tale Agostino, decisero di rifiutare tale pratica. La controversia fu tanto severa che dovette intervenire papa Innocenzo III. Per arrivare alla sentenza, peraltro a favore dei canonici, si dovette aspettare 16 anni. In un successivo atto di locazione del 1292 viene ribadito che chierici e preti di San Giovanni facevano vita comune mangiando alla stessa mensa. Nel 1392 la chiesa viene detta \u201cmonisterio\u201d per via della \u201csembianza di vita monastica\u201d che qui si conduceva.\nNel 1300 venne rifatta la facciata romanica, arretrandola rispetto alla precedente al fine di aumentare la capienza della chiesa allungando la navata di circa una campata e andando a inglobare il nartece. Nel 1395 vennero ritrovati quelli che si ritennero essere i corpi dei Santi Simone e Giuda e il 13 aprile dello stesso anno si procedette a feste solenni con la consacrazione di un altare a loro dedicato.\nTra la met\u00e0 del XVIII secolo e i primi decenni del XX la chiesa mut\u00f2 pi\u00f9 volte ruolo nella diocesi di Verona. Infatti nel 1756, grazie alla \"costituzione Regis pacifici vices\" di papa Benedetto XIV, San Giovanni in Valle venne affrancata dall'autorit\u00e0 dei canonici della cattedrale per essere sottoposta direttamente a quella del vescovo. Il 18 dicembre del 1807 cess\u00f2 momentaneamente di essere parrocchia per divenire sussidiaria di Santa Maria in Organo; tuttavia nel 1919 torn\u00f2 a esserlo, una lapide posta nella parte di sinistra nei pressi dell'ingresso ricorda tale circostanza.\nDurante un bombardamento della seconda guerra mondiale, avvenuto nella notte del 10 ottobre 1944, la chiesa di San Giovanni in Valle venne colpita e seriamente danneggiata. Si registrarono anche alcuni morti e feriti tra la popolazione che si trovava nella cripta, allora utilizzata come rifugio antiaereo. Terminato il conflitto venne prontamente restaurata: si approfitt\u00f2 dell'occasione anche per ripristinare le piccole finestre in stile romanico e per togliere le pi\u00f9 ampie finestre risalenti al XVII secolo, e il 10 ottobre 1945 il vescovo Girolamo Cardinale pot\u00e9 riconsacrare l'altare maggiore.\nDescrizione.\nEsterno.\nLa chiesa di San Giovanni in Valle sorge nella parte orientale della citt\u00e0 di Verona, sulla riva dell'Adige opposta a quella su cui si trova il centro antico. Forse venne costruita all'interno del \"vallum\" del castello di Teodorico il Grande, da cui il nome \"in Valle\". L'edificio risale alla prima met\u00e0 del XIII secolo mentre la facciata venne ricostruita nel 1300 a seguito della decisione di ampliare l'interno. Esempio di tipica architettura romanica veronese, l'edificio \u00e8 collocato con il consueto, al tempo, orientamento occidente-oriente. Oltre alla facciata, di notevole interesse sono le absidi e in particolare l'absidiola a nord (di sinistra), mentre i muri laterali non presentano elementi di particolare rilievo. Completano il complesso un antico chiostro, di cui rimangono solo alcuni resti, un campanile costruito in diverse fasi e la canonica. \nFacciata.\nA occidente, la chiesa di San Giovanni in Valle presenta una semplice facciata tripartita a salienti, realizzata in conci di media grandezza in tufo che, nella parte pi\u00f9 alta, si alternano a blocchi di biancone, un tipico esempio di stile romanico veronese che ricorda le facciate della pieve di San Floriano (in Valpolicella), della chiesa di San Severo (a Bardolino) e dell'abbazia di San Pietro in Villanova (San Bonifacio).\nAl centro si apre il portale di accesso, racchiuso in una cornice gotica di marmo rosso a dadi, sormontato da un piccolo protiro pensile poggiante su due colonnine. La lunetta sottesa al protiro conserva resti di un affresco, raffigurante una \"Madonna seduta in trono con un Ges\u00f9 bambino sulle ginocchia\" attribuito a Stefano da Verona. Accanto alla Madonna vi sono rappresentanti, inoltre, a destra un \"San Bartolomeo con in mano un libro\" e a sinistra un \"Sant'Antonio Abate\". La composizione \u00e8 completata da tre medaglioni divisi da un fregio, dipinti sull'intradosso del protiro, al cui interno vi sono le figure di \"San Giovani Batista\", dell\"'Agnello Pasquale\" e del \"Profeta Isaia\", tutti molto probabilmente realizzati dallo stesso autore della lunetta.\nI raggi solari incidenti sulla facciata raggiungono l'interno della chiesa attraverso due monofore romaniche che si aprono ai lati del portale in corrispondenza delle navate laterali e da una bifora in alto al centro sopra il protiro: queste aperture conservano ancora la primitiva illuminazione degli spazi interni, dove una luce fioca crea una spessa penombra e un ambiente dal sapore calmo. Il sottotetto \u00e8 decorato da un pregevole fregio con archetti rampanti a dente di sega riparati da grandi lastre di pietra poste a protezione degli spioventi.\nRestaurata nella seconda met\u00e0 del Novecento con l'eliminazione delle aggiunte successive, la facciata oggi visibile risale al XIV secolo ovvero a quando si decise di allungare la chiesa di una campata inglobando il nartece, che quindi \u00e8 andato perduto in favore del prospetto tutt'ora presente. A tal proposito Wart Arslan nota che \u201cnel Trecento dunque, con un rispetto per l'antico di cui non abbiamo molti esempi, la chiesa fu prolungata, aggiungendosi un'ulteriore campata serbando il profilo della facciata pi\u00f9 antica, riportando con cura sulla nuova costruzione il coronamento ad archetti\u201d.\nAbsidi.\nLa chiesa termina a oriente con tre absidi semicircolari poste in corrispondenza delle tre navate interne. Quella pi\u00f9 a nord, in chiusura della navata di sinistra, si differenzia dalle altre per una realizzazione pi\u00f9 complessa ed elegante, facendo supporre che questo \"piccolo capolavoro dell'architettura veronese del 1120\" sia la pi\u00f9 antica tra le tre di qualche anno. Il suo muro \u00e8 composto da un'alternanza orizzontale di grandi blocchi di tufo alternati a sottili filari di cotto, uno schema costruttivo che ricorda molto quello dell'abside della chiesa dei Santi Apostoli di Verona, mentre verticalmente \u00e8 diviso da quattro lesene tutte terminanti con capitelli in stile corinzio che sembrano sorreggere un fregio \"fortemente aggettante e sottolineato da un nastro a denti di sega\". Tra i capitelli il pi\u00f9 elaborato \u00e8 il secondo (partendo dall'abside centrale) in cui sono rappresentati due leoni tra foglie di acanto.\nLe altre due absidi, interamente realizzate in tufo, sono prive di lesene ma presentano un cornicione con archetti, a doppia ghiera, sormontati da un ornato a denti di sega e da un fregio finemente scolpito. Il fregio dell'abside centrale, in particolare, presenta alcune scene di caccia tra cui alcuni cani che inseguono una preda e un cacciatore intento a suonare il corno, il tutto inserito tra un intreccio di fiori e foglie striate, talvolta aperte in modo da lasciare intravedere un pistillo o una pigna: un motivo che si pu\u00f2 riscontrare in altre architetture veronesi dello stesso periodo. Entrambe le absidi appartengono alla stesa fase costruttiva della chiesa.\nChiostro e campanile.\nSul lato meridionale, addossato alla chiesa, si innalza un possente campanile a base quadrata, legato all'edificio basilicale per mezzo di possenti archi a tutto sesto che, per certi studiosi, ricordano i fornici del romano ponte Pietra. Al di l\u00e0 dei riferimenti che si possono trovare agli esemplari classici, sicuramente romane sono molte delle pietre di spoglio che sono state utilizzate per costruire la base del campanile stesso. La parte inferiore \u00e8 in puro stile romanico, mentre la parte superiore con la cella campanaria, costituita da una bifora per lato, venne aggiunta pi\u00f9 tardi, intorno al XVI secolo. La torre ospita cinque sonore campane accordate in scala musicale di Fa3 calante, fuse dalla ditta Cavadini nel 1846. La campana maggiore pesa 645\u00a0kg. L'insieme viene manovrato manualmente ancora oggi secondo la tecnica dei concerti di campane alla veronese. Il maestro campanaro Luigi Gardoni scrisse nell'atto di collaudo (contenuto nelle sue \"Memorie\") che \"tuti a Verona i discorar\u00e0 del bel conzerto che a san Duan in Val i g\u00e0\". Prima di queste vi erano due bronzi barocchi del fonditore Pisenti. Nota era la societ\u00e0 campanaria dei maestri Gaspari e Ircamo.\nSempre a meridione sorgeva un ampio ed elegante chiostro di cui oggi rimangono solo alcuni resti. Formato da una serie di colonnine in marmo rosso binate con capitelli scantonati, originariamente si estendeva fino alle absidi della chiesa ed era interamente coperto. Oggi l'area dell'ex chiostro costituisce una piccola corte accessibile dalla strada pubblica attraverso un ampio cancello ferreo vicino al quale venne posta, intorno al XIV secolo, un'edicola che custodisce una statuina, strana per la sua deformit\u00e0, raffigurante San Giovanni Battista. Nella corte si affaccia quella che fu la canonica ove una volta vivevano i chierici appartenenti alla collegiata. Lo stile con cui \u00e8 stata costruita fa pensare che sia opera dello stesso architetto della chiesa e che quindi risalga anch'essa al 1120, si pu\u00f2 quindi concludere che sia uno degli edifici abitativi pi\u00f9 antichi che si possono trovare a Verona; altro esempio simile \u00e8 nelle vicinanze della chiesa di San Procolo. Davanti vi \u00e8 un porticato, certamente pi\u00f9 tardo, costituito da archi a sesto acuto\nInterno.\nL'interno della chiesa, a pianta basilicale a tre navate senza transetto, \u00e8 coperto da capriate lignee ed \u00e8 pi\u00f9 bassa rispetto al livello stradale di cinque gradini (circa un metro). Il pavimento in cotto non \u00e8 quello originale ma risale al XIX secolo. Lo spazio interno si sviluppa su tre livelli: dalla navata si accede al presbiterio posto superiormente attraverso un'ampia scalinata collocata lungo l'asse centrale a circa met\u00e0 chiesa, mentre due scale pi\u00f9 piccole, poste in continuazione delle navate minori e coperte da una volta a botte, permettono di accedere alla cripta inferiore; un tale schema \u00e8 riscontrabile in altre chiese romaniche della provincia di Verona come Santo Stefano, San Severo, San Zeno e nell'Abbazia di Villanova.\nAppena entrati nella chiesa, sulla sinistra, vi \u00e8, in una nicchia nel muro, una fonte battesimale ottagonale in marmo, la cui realizzazione pu\u00f2 essere collocata posteriormente di alcuni secoli alla costruzione della chiesa. Le due navate laterali sono separate da quella centrale attraverso due file parallele di archi a tutto sesto sorretti da un alternarsi regolare, a partire dalla seconda coppia, di colonne e pilastri a base quadrata. tutte dotate di capitello finemente scolpito. Tra questi ve ne \u00e8 uno caratterizzato dalla rappresentazione, agli angoli, di teste di ariete che ricordano le stesse decorazioni presenti nel capitello che si trova sul muro esterno dell'abside di sinistra facendo presupporre la mano dello stesso autore identificato nel lapicida Pelegrinus, autore di altre opere a Verona. Alle pareti si trovano alcuni lacerti di affreschi di epoche diverse, tra questi si possono riconoscere un probabile \"Sant'Antonio abate, San Giorgio e il drago con altri due santi\", alcuni affreschi sovrapposti risalenti al XII e al XIV secolo raffiguranti \"Sacra famiglia, san Francesco, sant'Elena\", una trascrizione di un'iscrizione in cui si ricorsa che la chiesa venne decorata nel 1184 per opera di un certo Beaguinus.\nIl presbiterio \u00e8 delimitato da una balaustra marmorea e accoglie l'altare maggiore barocco. Nell'abside maggiore della chiesa, dietro l'altare, si trova l'organo a canne, fabbricato nel 1993 da Bartolomeo Formentelli. A trasmissione integralmente meccanica, ha 19 registri e consolle con due tastiere di 54 note ciascuna e una pedaliera di 27 note. Questo ha sostituito il precedente realizzato nel 1960 da Felice Corr\u00e0 di Brenzone sul Garda dotato di 1 manuale di 54 tasti e una pedaliera di 25 tasti.\nCripta.\nAttraverso due scale, poste alla destra e alla sinistra del presbiterio, si raggiunge la cripta che faceva parte della chiesa primitiva. L'aula, strutturata su tre navate, si suddivide in uno spazio anteriore, probabilmente il pi\u00f9 antico e risalente forse al IX secolo, ricoperto da tre volte a crociera sorrette da colonne, e in una parte posteriore presumibilmente coeva alla costruzione della chiesa superiore e anch'essa ricoperta da volte a crociera sostenute da ampi pilastri, quasi tutti dotati di un elegante abaco. A oriente la cripta si conclude con tre absidi, realizzate in semplice muratura disadorna, poste in prosecuzione delle tre navate; i catini di sinistra e centrale risultano decorati da affreschi di cui rimangono solo alcune tracce consumate dal tempo e dall'umidit\u00e0; in particolare si riesce a distinguere le raffigurazioni di \"Madonna e Santi\", di un\"Annunciazione\" e \"Visita dei Magi\". In fondo alla navata mediana si trova l'altare cinquecentesco in marmi policromi.\nIn corrispondenza dell'abside di destra e di sinistra sono posti due sarcofaghi, provenienti con molta probabilit\u00e0 dal cimitero pagano e poi cristiano qui esistente e su cui si costru\u00ec la chiesa. Si ritene che quello a sinistra risalga al IV secolo ed \u00e8 detto \"dei Santi Simone e Giuda\" poich\u00e9 la tradizione vuole che qui siano conservate le reliquie degli apostoli Simone il Cananeo e Giuda Taddeo, mentre quello di destra, di probabile origine pagana, \u00e8 precedente e forse collocabile III secolo.\nSarcofago del IV secolo (di sinistra).\nAlla sinistra dell'altare maggiore, eretto su quattro colonne, vi \u00e8 un sarcofago paleocristiano la cui realizzazione pu\u00f2 essere fatta risalire al IV secolo circa; mirabile per la sua eleganza e il realismo delle figure. Conosciuto anche come \"sarcofago dei Santi Simone e Giuda\", si presenta interamente scolpito su tre lati, poich\u00e9 inizialmente venne realizzato per essere appeso a un muro. Sul lato frontale la decorazione si divide in due ordini sovrapposti in cui sono rappresentate delle scene, a volte divise da elementi architettonici di sfondo (\"a muro di citt\u00e0\"), a volte senza soluzione di continuit\u00e0, uno stile utilizzato spesso nell'arte romana per rappresentare una narrazione: altri esempi illustri possono essere le colonna Traiana e quella Aureliana.\nNell'ordine superiore sono rappresentati fatti dell'Antico Testamento divisi da alberi scolpiti, da sinistra: il profeta Daniele e il serpente, Mos\u00e8 che riceve i Dieci comandamenti, Daniele nella fossa dei leoni, un profeta (forse Geremia o Tobia o Isaia) con un cane. Nell'ordine inferiore vi sono invece narrate delle storie dal Nuovo Testamento, sempre da sinistra: Ges\u00f9 e la Samaritana, Ges\u00f9 con il centurione di Cafarnao che gli chiede la grazia, Cristo sulla roccia da cui sorgano i ruscelli del Paradiso Terrestre con accanto San Pietro e Sant'Andrea con la croce (o san Paolo), la malata che tocca le vesti di Ges\u00f9, Il bacio di Giuda a Cristo. Sul fianco di destra, invece, vi \u00e8 la rappresentazione di Adamo ed Eva mentre sul fianco opposto sono scolpiti Caino e Abele (o secondo una diversa interpretazione Giuseppe e i suoi fratelli). Ai quattro angolo del sarcofago si innalzano altrettante piccole statue in cui alcuni critici hanno identificato la possibile raffigurazione degli apostoli Simone e Giuda in abito monastico e di due donne che rappresentano due virt\u00f9.\nIl coperchio del sarcofago non \u00e8 quello originale, che doveva avere una forma piatta. L'attuale, a spiovente con raffigurati i Santi Simone e Giuda con in mezzo il discepolo Saturnino coricati in una rigida postura, venne collocato nel 1395 quando avvenne il presunto ritrovamento delle reliquie dei due santi. A proposito di questo evento il conte Ludovico Moscardo (1611-1681), storico e naturalista, nella sua \"Historia Di Verona\" (1668) ebbe a dire \u201cIn questo medesimo tempo nella Chiesa i San Giovanni in Valle furono ritrovati i S. Corpi de' S.S. Simone e Tadeo Apostoli, chiusi in un'arca di marmo, che da alcune lettere sopra intagliate si conobbero essere di quelli gloriosissimi Santi, quali furono devotamente visitati da tutto il popolo veronese, e poco dopo d'ordine pubblico vi furono intagliate nella stessa Arca alcune figure e gli nomi de' Santi\". Aggiunte successive furono anche la cornice e i due \"ornati laterali\" che \"per finezza di lavoro e per tecnica si possono riportare al I o al II secolo dell'Impero\".\nSarcofago del III secolo (di destra).\nA destra dell'altare vi \u00e8 invece un sarcofago la cui realizzazione \u00e8 stata collocata, osservandone lo stile, nel III secolo (o secondo altri addirittura al II secolo), facendo cos\u00ec supporre che inizialmente fosse pagano. Realizzato in marmo pario, presenta sul lato fronte una vasta strigilatura, ossia ampie scanalature ondulate, un elemento tipico dei sarcofaghi romani del III e IV secolo. Al centro le strigilature si interrompono per lasciare il posto a una conchiglia in cui sono inseriti i busti di due coniugi che si guardano vicendevolmente: il ritratto del marito, indossante tunica e palio, appare con spiccato realismo, mentre in quello della moglie spiccano i capelli pettinati in trecce secondo l'usanza dell'epoca. Sotto le due figure vi \u00e8 scolpita una scena pastorale composta da alcune pecore tra pastori e alberelli. Uno dei due pastorelli \u00e8 rappresentato seduto nell'atto di porgere qualcosa a una pecora vicina mentre l'altro appare poggiato a un bastone con aria pensierosa.\nAgli angoli sono presenti due figure togate rappresentanti originariamente dei filosofi e successivamente modificate per raffigurare San Pietro con le chiavi e San Paolo che imbraccia una spada. Il coperchio \u00e8 di fattezza recente. La tradizione vuole che all'interno siano conservate alcune reliquie dei Santissimi Innocenti."}
{"id": "1916972", "revid": "287204", "url": "https://it.wikipedia.org/wiki?curid=1916972", "title": "Pallacanestro Broni 93 2007-2008", "text": "La Pallacanestro Broni 93 nella stagione 2007-2008 ha preso parte al campionato di Serie A2 classificandosi all'ottavo posto al termine della stagione regolare, ottenendo la salvezza. La comunitaria \u00e8 la slovena Polona Oberc."}
{"id": "1916974", "revid": "709565", "url": "https://it.wikipedia.org/wiki?curid=1916974", "title": "Orsolobidae", "text": "Orsolobidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva probabilmente dal greco ', \"\u00f2rso\", forma passiva del verbo , cio\u00e8 \"che riesce a drizzare\", e ', \"lob\u00f2s\", cio\u00e8 \"punta del dorso\", per la capacit\u00e0 di far ergere l'opistosoma lobato, ed il suffisso \"-idae\", che designa l'appartenenza ad una famiglia.\nCaratteristiche.\nSono ragni di dimensioni comprese fra 2 e 4 millimetri, tutti provvisti di sei occhi.\nDistribuzione.\nLa maggior parte dei generi sono distribuiti in Nuova Zelanda e in Australia; i generi \"Afrilobus\" e \"Azanialobus\" si rinvengono nell'Africa meridionale; infine i generi \"Chileolobus\", \"Mallecolobus\", \"Orsolobus\", \"Osornolobus\", \"Falklandia\" e \"Losdolobus\" sono tipici dell'America meridionale.\nTassonomia.\nNel 1985 vennero separati dalla famiglia Dysderidae e in seguito alcuni generi sono stati qui trasferiti dalla famiglia Oonopidae.\nAttualmente, a novembre 2020, si compone di 30 generi e 188 specie:"}
{"id": "1916979", "revid": "287204", "url": "https://it.wikipedia.org/wiki?curid=1916979", "title": "Al-Hariri", "text": "Vita e opere.\nCon la sua opera pi\u00f9 famosa, le \"Maq\u0101m\u0101t\", scritta tra il 1101 e il 1108, contribu\u00ec a diffondere la moda di un nuovo genere letterario.\nLa \"maq\u0101ma\" infatti \u00e8 un'opera di intrattenimento in prosa rimata, che consiste nella narrazione di aneddoti, che l'autore ammette essere opere di fantasia.\nIl fondatore di questo genere letterario \u00e8 il persiano al-Hamadh\u0101n\u012b (ca. 968-1008), ma al-\u1e24ar\u012br\u012b lo superer\u00e0 ampiamente in qualit\u00e0 e fama.\nLe sue \"Maq\u0101m\u0101t\" raccontano le avventure di Ab\u016b Zayd al-Sar\u016bj\u012b, astuto briccone che ritroviamo in ogni aneddoto (raccontato dal narratore fittizio al-\u1e24\u0101rith ibn \u1e24amm\u0101m) sotto spoglie diverse, pronto a escogitare qualche nuovo imbroglio. Si tratta di storielle maliziose che ci danno un quadro del mondo arabo del tempo.\nOriginalmente un grammatico, al-\u1e24ar\u012br\u012b studia attentamente ogni frase, con grande attenzione alle raffinatezze linguistiche e lessicali, e la sua prosa rimata raggiunge una perfezione tecnica unica. Grazie a questo la sua opera venne ben presto introdotta nei programmi scolastici.\nLa fama delle \"Maq\u0101m\u0101t\" fu immediata. L'opera venne tradotta in molte lingue, e vi furono parecchi tentativi di imitazione.\nal-\u1e24ar\u012br\u012b scrisse anche delle poesie, sempre con la stessa attenzione alla raffinatezza linguistica. Il suo \"diwan\" tuttavia non \u00e8 giunto fino a noi."}
{"id": "1916983", "revid": "256896", "url": "https://it.wikipedia.org/wiki?curid=1916983", "title": "Pontificio Istituto Giovanni Paolo II per Studi su Matrimonio e Famiglia", "text": ""}
{"id": "1916987", "revid": "838137", "url": "https://it.wikipedia.org/wiki?curid=1916987", "title": "Tours Volley-Ball", "text": "Il Tours Volley-Ball \u00e8 una societ\u00e0 pallavolistica maschile francese con sede a Tours: milita nel campionato di Ligue A."}
{"id": "1916993", "revid": "339392", "url": "https://it.wikipedia.org/wiki?curid=1916993", "title": "Pontificio consiglio", "text": ""}
{"id": "1916997", "revid": "125699548", "url": "https://it.wikipedia.org/wiki?curid=1916997", "title": "Vera Zvonar\u00ebva", "text": "In carriera ha vinto dodici titoli di singolare e 10 di doppio, raggiungendo la sua miglior classifica di singolo il 25 ottobre 2010, al numero 2.\nTra i suoi maggiori successi ci sono la Fed Cup vinta con la Russia nel 2004 ed il bronzo olimpico di singolare vinto a Pechino nel 2008, dove ha sconfitto nella finalina la cinese Li Na per 6-0 7-5, dopo avere perso 6-3 7-6 in semifinale dalla concittadina Elena Dement'eva.\nNei quattro tornei del Grande Slam vanta la vittoria agli US Open 2006 e 2020 e agli Australian Open 2012 nel doppio, e la finale nel singolare agli US Open 2010 e a Wimbledon 2010. Completano il suo palmar\u00e8s due titoli dello Slam nel doppio misto (US Open 2004 e Wimbledon 2006).\nBiografia.\n\u00c8 figlia di Igor Zvonar\u00ebv e Natalija Zvonar\u00ebva-Bykova. Il padre \u00e8 stato un giocatore di bandy \"(hockey russo)\" nel campionato dell'Unione Sovietica con la Dinamo Mosca, mentre la madre Natalija ha giocato ad hockey su prato ed \u00e8 stata medaglia di bronzo ai Giochi Olimpici di Mosca 1980\nCarriera sportiva.\nPrimi anni.\nHa iniziato a giocare a tennis a sei anni, spinta dalla madre Natalia, ed \u00e8 diventata professionista nel 2000.\nAll'inizio della carriera era nota per il carattere particolarmente fragile, che ripetutamente l'ha portata a piangere in campo anche dopo un semplice punto perso (da qui il soprannone \"lacrima\", usato tra gli appassionati di tennis). Questa debolezza, a detta degli esperti, le avrebbe inizialmente precluso risultati pi\u00f9 prestigiosi. In seguito comunque la sua tranquillit\u00e0 in campo \u00e8 notevolmente cresciuta e anche il suo rendimento sembra averne tratto beneficio, al punto di riuscire a rientrare tra le top 10 nel 2008, a quattro anni di distanza dalla prima apparizione.\n2010.\nUna delle migliori performance della sua carriera \u00e8 quella di Wimbledon 2010 dove, dopo avere passato i primi quattro turni battendo tra le altre Yanina Wickmayer e Jelena Jankovi\u0107 (rispettivamente teste di serie numero 15 e numero 4) \u00e8 approdata ai quarti di finale eliminando l'ex numero uno del mondo e ottava del seeding Kim Clijsters. In semifinale riesce a vincere anche contro la sorpresa del torneo, la bulgara Cvetana Pironkova, che in precedenza aveva eliminato Venus Williams, conquistando la finale del torneo. Tuttavia in finale verr\u00e0 sconfitta dalla numero 1 al mondo e gi\u00e0 tre volte vincitrice dello Slam britannico Serena Williams.\nL'ottimo momento di forma e di prestazioni \u00e8 confermato anche dai risultati nel torneo di doppio in cui, in coppia con la connazionale Elena Vesnina, passa agevolmente i primi tre turni battendo anche coppie inserite come teste di serie e giungendo in semifinale grazie al successo sulla coppia formata dalle stesse sorelle Williams, numero 1 del ranking di doppio e quindi data per favorita per la vittoria finale del torneo, conquistano l'accesso alla finale sopravanzando in due set Gisela Dulko e Flavia Pennetta. Come per il torneo di singolare la finale si conclude con una sconfitta contro la coppia composta dalla statunitense Vania King e la kazaka Jaroslava \u0160vedova. Dopo un primo set combattuto fino al tie-break la coppia russa cede alle avversarie concludendo subendo per 2-6 nel secondo set.\nLe due finali di Wimbledon, pur terminate con due sconfitte, le garantiscono il rientro nella top ten del ranking WTA, pi\u00f9 precisamente al 9\u00ba posto.\nNell'ultimo torneo del Grande slam dell'anno, gli US Open, la Zvonar\u00ebva sfrutta un tabellone reso agevole dalle eliminazioni di Agnieszka Radwa\u0144ska e Nadia Petrova ed eliminando tutte le sue avversarie in due set, tra le quali le sole Alexandra Dulgheru e Kaia Kanepi come testa di serie, raggiunge la semifinale dove elimina nuovamente in due set la giovane campionessa danese e finalista uscente Caroline Wozniacki. In finale per\u00f2 la Zvonar\u00ebva cede di schianto e perde 6-2, 6-1 contro l'ex numero 1 del mondo Kim Clijsters. Nonostante la sconfitta in finale a Flushing Meadows il luned\u00ec successivo raggiunge per la prima volta in carriera la quarta posizione del ranking.\nL'11 ottobre 2010 perde in finale al Torneo di Pechino contro la stessa Wozniacki in tre set, successo grazie al quale la danese diventa la 20\u00aa tennista a raggiungere la prima posizione del ranking. Tuttavia, nonostante la sconfitta, riesce a guadagnare una posizione nel ranking WTA piazzandosi al terzo posto. Due settimane dopo migliora ancora il suo best-ranking salendo al secondo posto.\n2011.\nVera inizia l'anno nel torneo di Sydney, ma viene sconfitta all'esordio da Flavia Pennetta 7-5, 7-5. All'Australian Open raggiunge la semifinale, dove la belga Kim Clijsters la batte 6-3, 6-3.\nPartecipa in seguito a Pattaya City. Accreditata dalla prima testa di serie e campionessa in carica delle ultime due edizioni, si fa sorprendere dalla slovacca Daniela Hantuchov\u00e1 in semifinale in due set. Durante il secondo set ha anche avuto un battibecco con il giudice di sedia. A Dubai, perde contro la connazionale Alisa Klejbanova al terzo turno. Al torneo di Doha, invece, conquista l'undicesimo titolo in carriera battendo in finale la numero uno del mondo Caroline Wozniacki 6-4, 6-4.\nAl torneo di Indian Wells viene sconfitta da Dominika Cibulkov\u00e1 al terzo turno in tre set. A Miami, raggiunge le semifinali, ma viene battuta 6-0, 6-3 dalla Azaranka. Nei quarti di finale di Fed Cup contro l'Italia, batte le azzurre Sara Errani e Roberta Vinci, e grazie anche alla vittoria in singolare delle Kuznecova, la Russia raggiunge la semifinale.\nInizia la stagione sulla terra rossa e Vera gioca a Stoccarda, ma la sua strada finisce nei quarti contro Samantha Stosur. A Madrid esce al terzo turno per mano della ceca Petra Kvitov\u00e1. Nell'inaugurale torneo di Bruxelles perde in semifinale conbtro la forte cinese Peng Shuai. Al Roland Garros esce al quarto turno contro la connazionale Anastasija Pavlju\u010denkova in tre set.\nSull'erba di Eastbourne perde ancora contro Stosur ai quarti; in precedenza aveva anche eliminato la rientrante Serena Williams in tre combattuti set. Delude a Wimbledon, uscendo al terzo turno dalla Pironkova in due set facili.\nRitorna a vincere un torneo a Baku, superando in finale Ksenija Pervak 6-1, 6-4. Raggiunge un'altra finale a San Diego, perdendola contro Agnieszka Radwa\u0144ska 6-3, 6-4. Perde ancora contro la Radwa\u0144ska a Toronto, questa volta al terzo turno ma sempre in due set. A Cincinnati perde contro Marija \u0160arapova in semifinale. Allo US Open giunge ai quarti, ma perde ancora contro Samantha Stosur in due set.\nVera gioca in seguito a Tokyo, dove arriva in un'altra finale. Curiosamente, come successo anche al torneo di San Diego, la perde ancora contro la Radwa\u0144ska e sempre in due set. Al torneo di Pechino, invece, perde al terzo turno contro Ana Ivanovi\u0107. Con questo risultato Vera si \u00e8 qualificata al WTA Tour Championship per il quarto anno consecutivo. Gioca, poi, il torneo di casa a Mosca, deludendo nel match di quarti contro Dominika Cibulkov\u00e1.\nAi WTA Tour Championship, fa parte del Red Group insieme a Caroline Wozniacki, Agnieszka Radwa\u0144ska e Petra Kvitov\u00e1. Vince un solo incontro contro la Wozniacki, ma perde gli altri due. Riesce comunque a qualificarsi per le semifinali, ma perde contro Viktoryja Azaranka. Conclude l'anno al numero sette del mondo.\n2012.\nLa Zvonar\u00ebva comincia l'anno a Sydney, perdendo subito contro la Kuznecova. All'Australian Open batte nei primi due turni Dulgheru e Hradeck\u00e1, per poi cedere alla connazionale Ekaterina Makarova in due set. Vince, invece, il doppio insieme a Svetlana Kuznecova, battendo nell'atto conclusivo il duo italiano Errani/Vinci in tre set.\nAl torneo di Pattaya si ritira nei quarti contro Sorana C\u00eerstea sul 2-2 al terzo set. Stessa sorte a Doha, dove nel primo turno contro la rumena Niculescu si ritira quando gi\u00e0 era sotto di un set.\nNemmeno nei due Premier americani ottiene fortuna. D\u00e0 forfait ad Indian Wells nel match di terzo turno contro Kl\u00e1ra Zakopalov\u00e1 senza nemmeno scendere in campo, a causa di una influenza che aveva colpito anche molte giocatrici. Va male anche a Miami dove si fa sorprendere all'esordio dalla wild-card spagnola Garbi\u00f1e Muguruza in due facili set.\nSulla terra verde americana di Charleston perde nei quarti contro Lucie \u0160af\u00e1\u0159ov\u00e1 in due set. Sulla terra blu di Madrid esce all'esordio contro la ceca Petra Cetkovsk\u00e1. Si ritira poi dal Roland Garros per un infortunio alla spalla.\nRitorna a giocare a Wimbledon, ma \u00e8 costretta ancora al ritiro al terzo turno contro Kim Clijsters per problemi respiratori. Alle Olimpiadi di Londra perde nettamente contro Serena Williams agli ottavi. Salta il resto della stagione per un infortunio alla spalla.\n2013.\nSi ritira dall'Open d'Australia sempre per l'infortunio alla spalla. Il 14 febbraio si opera alla spalla con successo.\nIn un'intervista la russa ha dichiarato di volere tornare ad allenarsi nel mese di luglio e ritornare nelle competizioni nel 2014.\n2014.\nTorna ufficialmente in campo dopo sedici mesi il 31 dicembre 2013 nel primo turno dello Shenzhen Open venendo sconfitta con il punteggio di 7-5, 6-3 dalla cinese Li Na.\nTorna a giocare un incontro in uno Slam durante l'Australian Open venendo eliminata al primo turno dall'australiana Dellacqua per 6-2, 6-2. In seguito partecipa al torneo di Pattaya, nel corso del quale batte al primo turno Peangtarn Plipuech prima di cedere al turno successivo alla connazionale Ekaterina Makarova.\nA marzo partecipa al BNP Paribas Open grazie a una wild card, ma viene subito estromessa dalla cinese Peng Shuai con il punteggio di 4-6, 6-0, 7-5. Al Torneo di Wimbledon batte al primo turno la britannica Tara Moore con il punteggio di 6-4, 63-7, 9-7 e al secondo elimina la giovane promessa croata Donna Veki\u0107 con un doppio 6-4, ma giunta ai sedicesimi deve arrendersi alla kazaka Zarina Dijas in tre set per 61-7, 6-3, 3-6.\n2015.\nA inizio stagione Vera prende parte al torneo international di Shenzhen. Arriva sino ai quarti di finale dove si ritira dopo avere perso il primo set con la Bacsinszky. Al primo slam stagionale viene sconfitta al secondo turno dalla numero 1 del mondo Serena Williams con il punteggio di 7-5, 6-0 dopo essere stata avanti per 5-3 nel primo set. Nel mese di febbraio partecipa al torneo di Pattaya City, dove accede al suo secondo quarto di finale stagionale.\n2018: ottavo torneo in doppio.\nNel torneo Moscow River Cup raggiunge la finale in doppio con la connazionale Anastasija Potapova. Insieme superano la coppia Galina Voskoboeva/Aleksandra Panova imponendosi nettamente per 6-0 6-3.\n2019.\nComincia la stagione partecipando al torneo di Shenzhen, dove estromette Luksika Kumkhum con un doppio 6-3, Ivana Jorovi\u0107 per 7-5 4-6 6-4 e Veronika Kudermetova con il punteggio di 4-6 7-5 6-3, per poi ritirarsi in semifinale contro Alison Riske per 0-6 0-1 in favore della statunitense. Dopo la mancata qualificazione agli Australian Open conferma il suo ottimo inizio stagionale nel torneo di San Pietroburgo. In terra russa la Zvonar\u00ebva si spinge sino alle semifinali, sconfiggendo al primo turno la conterranea ed ex top 10 Ekaterina Makarova per 6-3 6-4, ai sedicesimi la numero 15 del mondo Julia G\u00f6rges in un match molto lottato finito con il punteggio di 2-6 6-4 6-4. Nei quarti di finale la moscovita si trova davanti la giovane connazionale Dar'ja Kasatkina, che aveva beneficiato nel turno precedente del ritiro della \u0160arapova. Il match si chiude con il punteggio di 6-3, 7-6 per la Zvonar\u00ebva, che in semifinale si trova a fronteggiare Donna Veki\u0107, contro cui perde 2-6 2-6. In seguito si presanta all'Hungarian Ladies Open, dove viene estromessa all'esordio da Alison Van Uytvanck, testa di serie numero uno. Tuttavia si aggiudica il torneo in doppio, in coppia con la connazionale Ekaterina Aleksandrova, superando nell'ultimo atto Fanny Stoll\u00e1r e Heather Watson con il punteggio 6-4 4-6 [10-7]; nel corso del torneo si sono imposte a fatica su Barbora \u0160tefkov\u00e1/Mark\u00e9ta Vondrou\u0161ov\u00e1 (7-5 2-6 [12-10]), Storm Sanders/Naomi Broady (7-6 7-6) e Anna Blinkova/Anastasija Potapova (4-6 6-4 [10-5]).\nSi presenta agli Indian Wells per le qualificazioni, nelle quali \u00e8 costretta al ritiro sotto di 0-6 0-2 nel secondo turno contro Christina McHale. Una settimana pi\u00f9 tardi vince il titolo ITF in Turchia in coppia con Marie Mettraux. Supera le qualificazioni a Stoccarda, ma non va oltre il primo turno perch\u00e9 viene fermata da Viktoryja Azaranka, cos\u00ec come a Rabat (perde contro Lara Arruabarrena), Madrid (cede a Danielle Collins), a Roma non supera le qualificazioni e a Parigi (fermata da Aliona Bolsova).\nLa russa termina la sua stagione in singolare dopo la sconfitta precoce agli Open di Francia.\n2020: secondo titolo in doppio agli US Open.\nRitorna in campo nel torneo ITF in Slovacchia, dove si aggiudica il primo match dopo quasi un anno contro Ganna Poznikhirenko, infliggendole un doppio bagel. In seguito perde contro Vlada Koval. Accede alle qualificazioni a San Pietroburgo, ma senza successo, poich\u00e9 non va oltre il secondo turno per mano di Aliz\u00e9 Cornet. Nel torneo di Doha supera Hsieh Su-wei con un doppio 6-4, prima di venire fermata da Zhang Shuai. Si riscatta nel Challenger di Indian Wells imponendosi su Wang Xiyu per 6-4 6-1; Samantha Stosur per 4-6 6-2 6-2; Kate\u0159ina Siniakov\u00e1, testa di serie numero uno, per 3-6 6-3 6-4 e Laura Siegemund per 6-1 4-6 6-2. In semifinale si ritira senza nemmeno scendere in campo contro Misaki Doi.\nSuccessivamente il mondo del tennis viene bloccato dal 9 marzo al 3 agosto a causa della pandemia di COVID-19. Si presenta nel nuovo torneo International di Lexington non andando oltre il primo turno, sconfitta al terzo set da Jessica Pegula. In coppia con Anna Blinkova, invece, raggiunge la semifinale: vengono superate da Hayley Carter e Luisa Stefani. In seguito partecipa al Cincinnati Masters, sbarazzandosi, partendo dalle qualificazioni, di Danka Kovini\u0107 per 6-2 6-2; Astra Sharma per 6-4 6-2; Magda Linette per 1-6 6-3 6-1 e Laura Siegemund per 6-1 6-1. Viene fermata negli ottavi di finale da Johanna Konta in due semplici parziali.\nDisputa gli US Open senza successo in singolare: viene sconfitta al primo turno da Leylah Annie Fernandez. Nonostante ci\u00f2, insieme a Laura Siegemund, si aggiudica il secondo titolo Slam a New York, dopo quattordici anni dall'ultimo successo (US Open 2006). La coppia russo-tedesca si sbarazza in due parziali di Desirae Krawczyk/Alexa Guarachi per 6-3 6-0; Viktoryja Azaranka/Sofia Kenin, settime teste di serie, per 7-64 6-3 e Aryna Sabalenka/Elise Mertens, campionesse uscenti, per 6-4 7-61. In seguito rimontano le russe Veronika Kudermetova/Anna Blinkova per 5-7 6-3 7-5 e, nell'ultimo atto, eliminano con un doppio 6-4 Nicole Melichar/Xu Yifan."}
{"id": "1916999", "revid": "121146855", "url": "https://it.wikipedia.org/wiki?curid=1916999", "title": "Periodo perinatale", "text": "Il periodo perinatale \u00e8 il periodo compreso tra la 28\u00aa settimana di gestazione e il 7\u00ba giorno dopo la nascita del feto.\nDefinizioni.\nAnche se un'esatta definizione non \u00e8 universalmente convenuta, si ritiene che il periodo perinatale inizi alla 28\u00aa settimana di gestazione, finendo 28 giorni dopo la nascita. &lt;br&gt;\nIl termine non deve essere confuso con il \"periodo natale\", con cui si sovrappone parzialmente, che decorre dalla nascita fino al 28\u00ba giorno di vita."}
{"id": "1917001", "revid": "554814", "url": "https://it.wikipedia.org/wiki?curid=1917001", "title": "Proposizione causale latina", "text": "La proposizione causale \u00e8 una subordinata che esprime la causa dell'azione espressa nella sua reggente.\nIn latino essa va distinta in due tipi: la proposizione causale oggettiva e quella soggettiva. In ambedue i casi, la proposizione \u00e8 retta dalle congiunzioni quia, quod, quoniam, quandoqu\u012ddem, quando, siqu\u012ddem (\u00e8 possibile trovare anche si qu\u012ddem) o dalla locuzione prepositiva propterea quod, tutte traducibili come \"poich\u00e9\", \"perch\u00e9\", \"in quanto\", \"siccome\".\nLa causale risponde alla domanda Qu\u0101r\u0113? o Cur?, ossia \u00abPerch\u00e9?\u00bb, \u00abPer quale motivo?\u00bb\nI tipi di causale.\nLa causale oggettiva.\nLa proposizione causale oggettiva, detta anche \"reale\", esprime la vera e obiettiva causa dell'azione nella reggente, o anche la causa che l'autore ritiene sia vera. Va espressa con il modo indicativo, ed \u00e8 introdotta perlopi\u00f9 \"quod\", \"quia\", \"quoniam\", spesso anticipate e rafforzate da locuzioni quali eo, ideo, idcirco, ob eam rem... Vediamo qualche esempio.\nLa causale soggettiva.\nLa proposizione causale soggettiva, o anche \"obliqua\", cio\u00e8 quando la causa viene dichiarata dal soggetto della frase, come pensiero di persona diversa da chi parla o chi scrive; essa vuole il modo congiuntivo e la congiunzione che la regge va tradotta con \"perch\u00e9 a suo/loro dire\". Vediamo gli esempi.\nAlcuni modi per esprimere la causale senza locuzioni.\nIl \"cum\" narrativo.\nPer la proposizione causale pu\u00f2 essere usato il \"cum\" narrativo, detto appunto anche \"narrativo-causale\". In questo caso non si bada alla soggettivit\u00e0 o all'oggettivit\u00e0 della causa.\nIl participio.\nAnche il modo participio (sia presente, sia futuro, sia perfetto) pu\u00f2 essere usato per esprimere la causa in modo implicito.\nL'ablativo assoluto.\nCome per le temporali, le causali possono essere espresse attraverso l'ablativo assoluto in maniera implicita."}
{"id": "1917006", "revid": "767487", "url": "https://it.wikipedia.org/wiki?curid=1917006", "title": "Zan Clan", "text": "I Zan Clan sono un gruppo hair metal svedese formatosi nel 1993 a Stoccolma. Il gruppo venne fondato dall'ex leader degli Easy Action e Shotgun Messiah Zinny J. Zan.\nStoria.\nI Zan Clan si formarono a Stoccolma da Zinny J. Zan (vero nome Bo Stagman), ex leader degli Easy Action e Shotgun Messiah. Dopo essere stato allontanato da questi ultimi nel 1989, Zan form\u00f2 inizialmente una band chiamata Grand Slam assieme all'ex chitarrista degli Electric Boys Martin Thomander, il bassista Fredrik Vildsvin e l'ex batterista dei Talisman Jake Samuel. I Grand Slam prest\u00f2 si sciolsero senza aver registrato alcun materiale, e Zan decise cos\u00ec di formare gli Zan Clan. Questa prima formazione era composta da Zinny, i chitarristi S\u00f6ren Swanson e Christian Baraldi, il bassista Perra Tedebald e Matthew Baraldi dietro i tamburi. Nel 1994 il quintetto pass\u00f2 alla pubblicazione del debutto, intitolato \"Citizen Of Wasteland\". Successivamente del gruppo si persero le tracce. Dopo diversi anni nell'ombra, Zan si riun\u00ec con i vecchi membri degli Zan Clan, Swanson ed i fratelli Baraldi in occasione di un nuovo disco, \"City Boy Blues\" nel 2002, che per\u00f2 verr\u00e0 accreditato come album solista di Zinny.\nDal 2003 Zinny riallestisce una unova la formazione degli Zan Clan composta dal chitarriasta dei Great King Rat Pontus Norgren, il secondo chitarrista Chris Laney, assieme alla sezione ritmica dei Lion's Share composta dal bassista Pontus Egberg e dal batterista Johan Koleberg. Questa versione della band debutt\u00f2 con la reinterpretazione dei Cheap Trick \"Surrender\", che verr\u00e0 inclusa nel tribute album \"Tricked Out\". Nel maggio 2004 l'ex collega di Zinny Stixx Galore, ex batterista degli Shotgun Messiah, raggiunse i Zan Clan in occasione di un concerto in Svezia. Questa apparizione fu la prima tra due ex membri degli Shotgun Messiah dopo 12 anni. Il chitarrista Chris Laney, verso met\u00e0 del 2004 raggiunse gli Animal, band nel quale figurava anche il chitarrista Randy Piper, noto per essere stato ex membro degli W.A.S.P.. Allo stesso tempo i Zan Clan supportarono i Whitesnake a settembre, aprendo per i britannici a Stoccolma e G\u00f6teborg. I Zan Clan pubblicarono il nuovo album in studio \"We Are Zan Clan, Who the F**k Are You??!\" in aprile 2005 per l'etichetta GMR Music. Il disco venne distribuito negli Stati Uniti per la Perris Records in giugno, e la traccia \"Go Go Go\" venne inclusa nella compilation della Perris \"Hollywood Hairspray 4\". Chris Laney venne anche coinvolto in alcune sessioni con i Tigertailz. Questa formazione della band venne rivoluzionata quando, nel marzo 2006, i due membri Pontus Norgren e Pontus Egberg abbandonarono la formazione. Il duo raggiunse una nuova band chiamata The Poodles, che vinse una delle quattro competizioni in Svezia per entrare nell'Eurovision Song Contest con la loro traccia \"Night Of Passion\".\nI Zan Clan erano ora composti da Zan, Laney, Koleberg, il chitarrista Rob Love ed il bassista Grizzly (vero nome Nalle P\u00e5hlsson). Quest'ultimo fu per un breve periodo membro degli Easy Action, nonch\u00e9 chitarrista degli AB/CD, ed ha preso parte alla riunione dei Treat del 2006. Nel 2006 vedr\u00e0 la luce il loro primo live album, \"Kickz the Livin' Shit Outta Stockholm City\"."}
{"id": "1917010", "revid": "765341", "url": "https://it.wikipedia.org/wiki?curid=1917010", "title": "Specie di Orsolobidae", "text": "Di seguito vengono descritte tutte le specie della famiglia di ragni Orsolobidae note al 18 aprile 2008.\nAfrilobus.\n\"Afrilobus\" \nAnopsolobus.\n\"Anopsolobus\" \nAscuta.\n\"Ascuta\" \nAustralobus.\n\"Australobus\" \nAzanialobus.\n\"Azanialobus\" \nBealeyia.\n\"Bealeyia\" \nChileolobus.\n\"Chileolobus\" \nCornifalx.\n\"Cornifalx\" \nDugdalea.\n\"Dugdalea\" \nDuripelta.\n\"Duripelta\" \nFalklandia.\n\"Falklandia\" \nHickmanolobus.\n\"Hickmanolobus\" \nLosdolobus.\n\"Losdolobus\" \nMallecolobus.\n\"Mallecolobus\" \nMaoriata.\n\"Maoriata\" \nOrongia.\n\"Orongia\" \nOrsolobus.\n\"Orsolobus\" \nOsornolobus.\n\"Osornolobus\" \nParalobus.\n\"Paralobus\" \nPounamuella.\n\"Pounamuella\" \nSubantarctia.\n\"Subantarctia\" \nTangata.\n\"Tangata\" \nTasmanoonops.\n\"Tasmanoonops\" \nTautukua.\n\"Tautukua\" \nTurretia.\n\"Turretia\" \nWaiporia.\n\"Waiporia\" \nWaipoua.\n\"Waipoua\" \nWiltonia.\n\"Wiltonia\" "}
{"id": "1917012", "revid": "300085", "url": "https://it.wikipedia.org/wiki?curid=1917012", "title": "Pallacanestro Broni 93 2004-2005", "text": "La Pallacanestro Broni 93 nella stagione 2004-2005 ha preso parte al campionato di Serie A2 classificandosi al quarto posto al termine della stagione regolare."}
{"id": "1917014", "revid": "33689", "url": "https://it.wikipedia.org/wiki?curid=1917014", "title": "Giacconi", "text": ""}
{"id": "1917015", "revid": "1305772", "url": "https://it.wikipedia.org/wiki?curid=1917015", "title": "Oddr Snorrason", "text": "Biografia.\nScrisse una biografia in latino del re di Norvegia del X secolo \u00d3l\u00e1fr Tryggvason che rientra nella classe delle saghe dei re. L'opera originale \u00e8 andata quasi completamente perduta, ma una traduzione in norreno \u00e8 sopravvissuta in due versioni quasi complete e un frammento di una terza; ci si riferisce comunemente all'opera come alla \"\u00d3l\u00e1fs saga Tryggvasonar\". Oddr fece uso di opere scritte precedenti tra cui quelle di S\u00e6mundr fr\u00f3\u00f0i e Ari \u00deorgilsson, cos\u00ec come gli \"Acta sanctorum in Selio\" e forse l'\"Historia de Antiquitate Regum Norwagiensium\". A sua volta Snorri Sturluson utilizz\u00f2 l'opera di Oddr nella stesura dell'\"Heimskringla\", cos\u00ec come fece l'autore dell'\"\u00d3l\u00e1fs saga Tryggvasonar en mesta\".\n\u00c8 difficile dire quanto la traduzione norrena dell\"'\u00d3l\u00e1fs saga\" di Oddr sia vicina all'originale latino (scritto attorno al 1190), ma \u00e8 chiaro che essa fu un'opera agiografica, poich\u00e9 presentava re \u00d3l\u00e1fr come l'apostolo dei Norvegesi.\nAnche la \"Yngvars saga v\u00ed\u00f0f\u00f6rla\" \u00e8 attribuita ad Oddr nella sua versione originale. Gli studiosi sono stati scettici riguardo a questa attribuzione, ma in tempi recenti essa ha guadagnato pi\u00f9 consensi."}
{"id": "1917020", "revid": "76963", "url": "https://it.wikipedia.org/wiki?curid=1917020", "title": "Wendi e Brenda Turnbaugh", "text": "Sono famose come Grace Ingalls nella serie americana \"La casa nella prateria\". Dopo la serie, hanno fatto anche qualche pubblicit\u00e0."}
{"id": "1917021", "revid": "18103690", "url": "https://it.wikipedia.org/wiki?curid=1917021", "title": "Brenda Turnbaugh", "text": ""}
{"id": "1917022", "revid": "18103695", "url": "https://it.wikipedia.org/wiki?curid=1917022", "title": "Wendi Turnbaugh", "text": ""}
{"id": "1917024", "revid": "729019", "url": "https://it.wikipedia.org/wiki?curid=1917024", "title": "Stazione di Locate Triulzi", "text": "La stazione di Locate Triulzi \u00e8 una stazione ferroviaria posta sulla linea Milano-Genova, a servizio del centro abitato di Locate di Triulzi.\nLa stazione \u00e8 gestita da RFI SpA.\nCaratteristiche ferroviarie.\nL'impianto \u00e8 presenziato da un Dirigente Movimento. Il piazzale \u00e8 composto da due binari passanti dedicati al servizio viaggiatori. Vi era un terzo binario riservato alle precedenze, il quale \u00e8 stato asportato per consentire la costruzione del sottopassaggio e l'eliminazione del passaggio a livello.\nMovimento.\nLa stazione di Locate Triulzi \u00e8 servita dai treni suburbani della linea S13, eserciti da Trenord e cadenzati a frequenza semioraria.\nServizi.\nPresso la stazione si trovano i seguenti servizi:\nAll'esterno della stazione si trova il parcheggio automezzi.\nSono possibili diversi interscambi con le linee di autobus provinciali della PMT Pavia-Milano Trasporti, di Autoguidovie e di ATM.\nLa stazione si trova nelle immediate vicinanze del centro commerciale \"Scalo Milano\", inaugurato nel 2016; esso \u00e8 stato costruito recuperando l'area in cui, fino al 2004, si trovava uno stabilimento di produzione di biscotti della societ\u00e0 Saiwa."}
{"id": "1917029", "revid": "114325", "url": "https://it.wikipedia.org/wiki?curid=1917029", "title": "Odd Snorrason", "text": ""}
{"id": "1917031", "revid": "830939", "url": "https://it.wikipedia.org/wiki?curid=1917031", "title": "Achille Sclavo", "text": "Biografia.\nNacque in un'umile famiglia nel 1861; il padre, Eugenio, era capo stazione delle Ferrovie dello Stato piemontesi. \nFrequent\u00f2 il liceo ginnasio dei padri Scolopi a Savona e si laure\u00f2 in Medicina a Torino il 12 luglio 1886.\nL'anno successivo segu\u00ec a Roma il maestro Luigi Pagliani presso i laboratori della \"Direzione Generale di Sanit\u00e0\", nel gruppo di lavoro voluto da Francesco Crispi, per il riassetto della politica sanitaria nazionale.\nNel 1892, Sclavo fu nominato Direttore del \"Laboratorio Batteriologico di Sanit\u00e0\" e docente presso la Scuola Superiore d'Igiene, dove venne incaricato della preparazione del siero antidifterico. Dedicandosi alla ricerca microbiologica, egli scopr\u00ec inoltre il siero contro il carbonchio ematico. La carenza di acqua, la sottoalimentazione e la mancanza di cognizioni igieniche rendevano la figura dell'igienista di grande importanza.\nNel 1892-93 consegu\u00ec presso l'Ateneo di Torino la libera docenza in Igiene. Quando nel 1896 venne soppressa la \"Direzione di Sanit\u00e0\", ebbe la nomina a professore incaricato per l'insegnamento dell'Igiene a Siena. Nominato professore straordinario a Sassari, rientr\u00f2 come ordinario a Siena nel marzo 1903.\nNel 1904 fond\u00f2 l'\"Istituto Siero e Vaccino Produttore\" nella sua villa di campagna alla periferia di Siena, sviluppando una vera e propria impresa legata all'indotto universitario. Fu in questa villa che egli cominci\u00f2 a lavorare con un gruppetto di allievi per la produzione industriale del siero anticarbonchioso da lui scoperto.\nAl 3 novembre 1904 risale l'atto di nascita dell'Istituto Sieroterapico Vaccinogeno Toscano, costituito con una societ\u00e0 in nome collettivo a durata decennale fra lo stesso Sclavo e il professor Ivo Bandi, libero docente di Igiene sperimentale, che aveva per scopo \u00abla preparazione di sieri, vaccini, virus, prodotti affini e materiali terapeutici e profilattici di altra natura\u00bb.\nGi\u00e0 nel 1913 l'Istituto pubblicava un \"Bollettino Trimestrale\", ma l'attivit\u00e0 si svilupp\u00f2 principalmente durante la prima guerra mondiale, quando venne aumentata la produzione industriale dei sieri e dei vaccini batterici, soprattutto contro tifo e colera.\nIn qualit\u00e0 d'igienista, a Siena Sclavo intervenne in campo sociale per realizzare importanti opere pubbliche: l\"acquedotto del Vivo\" per rifornire la citt\u00e0 di acqua potabile, una moderna rete di fognature, lo stabilimento per i bagni pubblici cittadini con annessi ambulatori e laboratori, innovazioni che a suo giudizio conferirono \u00aba Siena il primato della salubrit\u00e0 fra le citt\u00e0 italiane\u00bb. \nAchille Sclavo fu rettore dell'Universit\u00e0 di Siena dal 1914 al 1917, insegn\u00f2 poi a Firenze al \"Regio Istituto di Studi Superiori Pratici e di Perfezionamento\", quindi rientr\u00f2 a Siena dove fu nuovamente rettore dal 1924 al 1926 e dal 1927 al 1929.\nSclavo mor\u00ec il 2 giugno 1930, all'et\u00e0 di 69 anni, lasciando la moglie Eugenia Pertusio e le tre figlie Maria Teresa, Rosalia e Matilde, mentre due figli maschi erano deceduti prematuramente. Uno di questi, Eugenio, laureato in Medicina, era stato suo collaboratore all'Istituto Sieroterapico fino al 1928."}
{"id": "1917033", "revid": "446353", "url": "https://it.wikipedia.org/wiki?curid=1917033", "title": "Aerei della Aeronautica giapponese nella seconda guerra mondiale", "text": "Aerei impiegati dall'Aviazione Imperiale Giapponese durante la Seconda guerra mondiale.\nProgetti cancellati.\nKayaba Katsuodori"}
{"id": "1917034", "revid": "767487", "url": "https://it.wikipedia.org/wiki?curid=1917034", "title": "Safe (film 1995)", "text": "Safe \u00e8 un film del 1995 diretto da Todd Haynes.\nSi tratta di un film indipendente con protagonista Julianne Moore.\n\u00c8 stato presentato nella Quinzaine des R\u00e9alisateurs al 48\u00ba Festival di Cannes ed \u00e8 stato candidato a quattro Independent Spirit Awards 1996.\nIn Italia l'edizione DVD del film \u00e8 stata commercializzata con il titolo Safe - Sicura.\nTrama.\nCarol White \u00e8 una donna borghese della San Fernando Valley, la cui vita vuota e a tratti superficiale viene sconvolta quando si ammala di una malattia definita \"l'allergia del ventesimo secolo\". Soffre di sensibilit\u00e0 chimica multipla che la porta ad avere forti attacchi di asma e che indeboliscono il suo sistema immunitario non riuscendo pi\u00f9 a tollerare nulla di tossico, dai gas di scarico fino all'aria stessa. Tutto questo porter\u00e0 Carol verso un auto-isolamento, trasformando la sua abitazione in luogo asettico e protetto, evitando di entrare in contatto con qualsiasi cosa di chimico."}
{"id": "1917035", "revid": "268111", "url": "https://it.wikipedia.org/wiki?curid=1917035", "title": "Pallacanestro Broni 93 2005-2006", "text": "La Pallacanestro Broni 93 nella stagione 2005-2006 ha preso parte al campionato di Serie A2 classificandosi al quarto posto al termine della stagione regolare. Nei play-off ha incontrato Montichiari perdendo la serie 2-0."}
{"id": "1917041", "revid": "287204", "url": "https://it.wikipedia.org/wiki?curid=1917041", "title": "Tourcoing Lille M\u00e9tropole Volley-Ball", "text": "Il Tourcoing Lille M\u00e9tropole Volley-Ball \u00e8 una societ\u00e0 pallavolistica maschile francese con sede a Tourcoing: milita nel campionato di Ligue A."}
{"id": "1917049", "revid": "300085", "url": "https://it.wikipedia.org/wiki?curid=1917049", "title": "Pallacanestro Broni 93 2006-2007", "text": "La Pallacanestro Broni 93 nella stagione 2006-2007 ha preso parte al campionato di Serie A2, classificandosi al quinto posto al termine della stagione regolare. \u00c8 la tedesca Annika Danckert la prima giocatrice comunitaria nella storia della societ\u00e0 bronese."}
{"id": "1917052", "revid": "438678", "url": "https://it.wikipedia.org/wiki?curid=1917052", "title": "Saga di Sant'Olaf", "text": "Con il nome Saga di Sant'Olaf si indicano diverse saghe dei re che parlano tutte di re \u00d3l\u00e1fr Haraldsson di Norvegia:\nL'Olaf di queste saghe non deve essere confuso con un altro re di Norvegia, \u00d3l\u00e1fr Tryggvason, a cui sono dedicate altre saghe (due \"\u00d3l\u00e1fs saga Tryggvasonar\", una di Oddr Snorrason e una di Gunnlaugr Leifsson, e un\"'\u00d3l\u00e1fs saga Tryggvasonar en mesta\")."}
{"id": "1917056", "revid": "767487", "url": "https://it.wikipedia.org/wiki?curid=1917056", "title": "Tarnation", "text": "Tarnation \u00e8 un film documentario del 2003 diretto e interpretato da Jonathan Caouette.\nIl film autobiografico, della durata di 88 minuti, fu girato da Caouette nell'arco di pi\u00f9 di 20 anni, ed \u00e8 il risultato di un assemblaggio di centinaia di ore di registrazioni in Super 8, VHS, fotografie, perfino messaggi di segreterie telefoniche, con l'intento di raccontare la storia della propria vita e del rapporto con la madre Renee, malata di mente. Fu prodotto in origine utilizzando il proprio personal computer Macintosh.\nIl film conquist\u00f2 diversi premi, incluso quello per miglior documentario da parte della National Society of Film Critics, l'Independent Spirits, il Gotham Awards, l'LA e il London International Film Festival.\nTrama.\n\"Tarnation\" \u00e8 un documentario autobiografico incentrato sull'infanzia e sulla prima et\u00e0 adulta di Caouette, cos\u00ec come su sua madre Renee LeBlanc, che fu sottoposta da giovane a elettroshock. Con un padre assente e una madre che lottava contro la malattia mentale, Caouette si ritrov\u00f2 a vivere nell'area di Houston con i nonni, Adolph e Rosemary Davis, i quali, nonostante avessero una personalit\u00e0 segnata da diverse stranezze, riuscirono a fornire a Jonathan una struttura famigliare di grande supporto. Il film esplora la vita di Caouette mentre egli gestisce il proprio rapporto con la madre passando da figlio ad amico e, infine, perfino figura paterna, continuando a sviluppare la propria creativit\u00e0 come attore, scrittore e regista.\nCaouette fece coming out come gay in giovane et\u00e0 e a 25 anni si trasfer\u00ec a New York, trovando infine un compagno, David Sanin Paz. Entrambi vivono attualmente a New York. Come \u00e8 documentato nel film, la madre di Jonathan visse con loro per un certo periodo, formando una famiglia inusuale. Una scena all'inizio del film riprende un Caouette di circa 11 anni che improvvisa un monologo come donna all'interno di una relazione segnata da abusi.\nProduzione.\nCaouette stava dando forma al proprio materiale quando invi\u00f2 un'audizione su nastro per il film \"Shortbus\" di John Cameron Mitchell. Il nastro conteneva la ripresa di Jonathan quando a circa 11 anni imitava una moglie maltrattata.\nMitchell rimase impressionato e incoraggi\u00f2 Jonathan a continuare a lavorare sul film. Avvert\u00ec inoltre Stephen Winter, all'epoca direttore artistico del MIX NYC, il New York Lesbian &amp; Gay Experimental Film Festival. Stephen divenne il produttore di Tarnation. Una ripresa giunse nelle mani di Gus Van Sant, amico di Mitchell, lasciando anch'egli profondamente toccato dal lavoro di Jonathan. Sia Van Sant sia Mitchell si confermarono come produttori esecutivi.\nIl film venne prodotto in origine con un budget di $218.32, usando il software gratuito iMovie su un computer Macintosh (budget al quale vanno aggiunti altri $400,000 spesi dal distributore per audio, stampa, musiche e tutti gli aggiustamenti audio/video per portare il film nelle sale).\nGli estratti all'inizio e alla fine del film sono tratti dalla poesia \"Desiderata\" di Max Ehrmann.\nDistribuzione.\nLa prima del film, proiettata nel novembre 2003 al MIX, era di natura molto pi\u00f9 astratta e della durata di circa 2 ore. Sotto il consiglio di Mitchell, Winter, e del co-editor Brian A. Kates, Caouette film\u00f2 nuove riprese e ridusse la durata del film a circa 90 minuti in occasione della proiezione al Sundance Film Festival del 2003 al Frontier Section. In quell'occasione fu invitato a presentarsi al Cannes Film Festival Director's Fortnight del 2004. La produzione del film non aveva a disposizione i $30,000 per fare la copia per il festival, ma all'ultimo minuto il distributore Wellspring si occup\u00f2 di portare il film a Cannes, dove questo ottenne grandi acclamazioni dalla critica e una distribuzione planetaria.\nColonna sonora.\nLa colonna sonora usa brani di Donnette Thayer e Steve Kilbey (HEX), Lisa Germano, i Cocteau Twins, Dolly Parton, Low, Mark Kozelek, Glen Campbell, The Magnetic Fields, Iron and Wine, Strawberry Alarm Clock, Mavis Staples, Red House Painters, Marianne Faithfull e molti altri.\nDue brani, \"Tarnation\" e \"Desperation\", furono composti da Max Avery Lichtenstein per i titoli di coda. \"Safe As Milk\", della band Hopewell, viene utilizzato invece nel trailer."}
{"id": "1917059", "revid": "6923", "url": "https://it.wikipedia.org/wiki?curid=1917059", "title": "Fornace Curti", "text": "La fornace Curti \u00e8 una storica fornace per il cotto, attiva a Milano.\nStoria.\nNel XV secolo, quando produsse i cotti per le opere del Filarete, la fornace era situata alle colonne di San Lorenzo. Risale a quel periodo l'esecuzione delle formelle e dei mattoni sagomati per il cantiere dell'ospedale Maggiore (Ca' Granda) voluto da Bianca Maria Visconti moglie del Duca di Milano Francesco Sforza.\nNello stesso periodo la Fornace di Giosu\u00e8 Curti, nobile al servizio degli Sforza, esegu\u00ec anche le formelle e i fregi della Certosa di Pavia dell'architetto Fondulo.\nNel XVIII secolo, con Pietro Curti, la fornace si spost\u00f2 a Ripa di Porta Ticinese, poi nel XIX secolo con Felice Curti alla Conchetta sul Naviglio Pavese. Nei primi del Novecento, con Attilio Curti, si trasfer\u00ec nella sua sede attuale dove, prima con Francesco e poi con Alberto, la fornace ha continuato a produrre cotti artistici.\nAttivit\u00e0 e lavori.\nLa fornace ha prodotto e ristrutturato i cotti per l'abbazia di Morimondo, l'abbazia di Chiaravalle, Santa Maria delle Grazie, l'Arcivescovado, il teatro Fossati, il cimitero di Pavia, la cattedrale di Zeme Lomellina, San Marco e il Duomo di Monza.\nMolti artisti sono passati dalla Fornace Curti per cuocere le loro opere ed alcuni hanno i loro studi all'interno della fabbrica."}
{"id": "1917064", "revid": "18104068", "url": "https://it.wikipedia.org/wiki?curid=1917064", "title": "Federal Express", "text": ""}
{"id": "1917065", "revid": "2730", "url": "https://it.wikipedia.org/wiki?curid=1917065", "title": "Bombieri", "text": ""}
{"id": "1917077", "revid": "17654", "url": "https://it.wikipedia.org/wiki?curid=1917077", "title": "Perinatale", "text": ""}
{"id": "1917080", "revid": "21583", "url": "https://it.wikipedia.org/wiki?curid=1917080", "title": "Francisco Jos\u00e9 Lombardi", "text": "Biografia.\nNoto anche come Pancho Lombardi, si firma normalmente come Francisco J. Lombardi.\n\u00c8 stato sposato con la poetessa Giovanna Pollarolo (1952), con la quale ha avuto il figlio Diego (1975), anch'egli attore."}
{"id": "1917089", "revid": "1008732", "url": "https://it.wikipedia.org/wiki?curid=1917089", "title": "Telescopio Wolter", "text": "Il telescopio Wolter, conosciuto anche come telescopio ad incidenza radente, \u00e8 un telescopio per raggi X che usa ottiche dedicate, con piccoli angoli di incidenza. Questa configurazione nasce dal comportamento dei raggi X i quali possono essere deviati e concentrati solo con piccoli angoli, diversamente da come avviene per la luce visibile.\nI raggi X possono essere deviati per angoli sino a 2\u00b0 circa. Nel 1952, Hans Wolter deline\u00f2 3 possibili configurazioni usando degli specchi finemente lavorati. \nEsistono quindi tre configurazioni chiamate Telescopio Wolter di tipo I, II, e III. Sostanzialmente vengono utilizzati una serie di specchi parabolici e iperbolici diversamente combinati, per concentrare i raggi X in un unico fuoco. Ogni configurazione mostra diversi vantaggi e svantaggi"}
{"id": "1917092", "revid": "31886", "url": "https://it.wikipedia.org/wiki?curid=1917092", "title": "Oxyopidae", "text": "Oxyopidae , 1870 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva probabilmente dal greco ', \"oxys\", cio\u00e8 \"acuto, aguzzo, a punta\", e ', \"\u00f2psis\", cio\u00e8 \"vista, apparenza\", per la sviluppata capacit\u00e0 visiva, ed il suffisso \"-idae\", che designa l'appartenenza ad una famiglia.\nCaratteristiche.\nDetti anche \"ragni-lince\", sono predatori di altri ragni che scovano e attaccano fra le foglie e gli arbusti. Hanno otto occhi sei dei quali sono sistemati a mo' di esagono regolare, il che consente di identificarli con sicurezza. Hanno anche zampe spinose.\nComportamento.\nSono corridori molto agili e grazie alla vista acuta, ci\u00f2 che consente loro di attaccare all'improvviso o d'agguato. Svariate specie, fra cui principalmente \"Oxiopes salticus\", sono abbastanza abbondanti per essere annoverati fra gli agenti di controllo biologici in agricoltura nella lotta contro i parassiti.\nDistribuzione.\nRagni cosmopoliti, ad eccezione della fascia desertica del Sahara e del deserto arabico.\nTassonomia.\nAttualmente, a novembre 2020, si compone di 9 generi e 438 specie:"}
{"id": "1917094", "revid": "110157", "url": "https://it.wikipedia.org/wiki?curid=1917094", "title": "Mglin", "text": "Mglin \u00e8 una citt\u00e0 della Russia europea sudoccidentale (Oblast' di Brjansk), situata sul fiume \"Sudynka\", 167\u00a0km a ovest del capoluogo Brjansk; dipende amministrativamente dal distretto omonimo, del quale \u00e8 capoluogo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1917098", "revid": "258694", "url": "https://it.wikipedia.org/wiki?curid=1917098", "title": "LinuxBIOS", "text": ""}
{"id": "1917103", "revid": "88740", "url": "https://it.wikipedia.org/wiki?curid=1917103", "title": "Jennifer e Michele Steffin", "text": "Sono famose per aver interpretato la piccola Rose Wilder nella serie americana \"La casa nella prateria\". In seguito hanno interpretato Hope Hazard nella miniserie \"Nord e Sud II\".\nTalvolta, il nome di Michele \u00e8 erratamente indicato con Michelle, o Brenda. Quest'ultimo errore \u00e8 dovuto a Dean Butler, che le ha scambiate con Wendi e Brenda Turnbaugh in un'intervista."}
{"id": "1917104", "revid": "290948", "url": "https://it.wikipedia.org/wiki?curid=1917104", "title": "Equazioni di Maxwell (termodinamica)", "text": ""}
{"id": "1917105", "revid": "18104399", "url": "https://it.wikipedia.org/wiki?curid=1917105", "title": "Jennifer Steffin", "text": ""}
{"id": "1917106", "revid": "18104406", "url": "https://it.wikipedia.org/wiki?curid=1917106", "title": "Michele Steffin", "text": ""}
{"id": "1917108", "revid": "1573940", "url": "https://it.wikipedia.org/wiki?curid=1917108", "title": "Teira dugesii", "text": "La lucertola muraiola di Madera (\"Teira dugesii\" ) \u00e8 un sauro della famiglia Lacertidae, endemico dell'arcipelago di Madera, nell'Oceano Atlantico. \u00c8 l'unica specie nota del genere Teira.\nBiologia.\nLe femmine depongono da 2 a 3 covate ogni anno.\nDistribuzione e habitat.\nL'areale di \"T. dugesii\" \u00e8 limitato alle isole portoghesi di Madera, Porto Santo, Desertas, e Isole Selvagge. \u00c8 stata introdotta nelle isole Azzorre, dove \u00e8 ampiamente diffusa, e nell'area portuale di Lisbona, dove \u00e8 stata osservata per la prima volta nel 1992 ed \u00e8 rimasta localizzata fino ad oggi, secondo uno studio effettuato nel 2001 che ha rilevato come la dimensione e la distribuzione della popolazione continentale sono rimaste invariate rispetto al periodo della sua scoperta.La lucertola muraiola di Madera vive dal livello del mare fino a 1850\u00a0m di altitudine e generalmente si trova in terreni aridi con vegetazione sparsa, ma pu\u00f2 frequentare anche boschi aperti, scogliere e aree coltivate. Individui di \"T. dugesii\" possono essere accidentalmente trasportati sulle imbarcazioni, che quindi rappresentano un potenziale veicolo per la loro diffusione.\nSistematica.\nComprende 4 sottospecie:\nConservazione.\nLa lucertola muraiola di Madera \u00e8 inserita nella classe \"Least Concern\" della lista rossa dell'IUCN perch\u00e9, sebbene le dimensioni del suo areale siano inferiori a 5000\u00a0km\u00b2, \u00e8 comune negli habitat non significativamente minacciati in cui vive e le sue popolazioni non sembrano essere in declino.\nLa specie \u00e8 inserita nella Appendice II della \"Convention on International Trade of Endangered Species\" (CITES).. Non esistono fattori particolari che minacciano questa specie, che \u00e8 spesso considerata infestante, tanto che il suo numero \u00e8 sottoposto a controllo nei vigneti, dal momento che la sua dieta pu\u00f2 comprendere anche l'uva."}
{"id": "1917125", "revid": "125202614", "url": "https://it.wikipedia.org/wiki?curid=1917125", "title": "Prefettura della casa pontificia", "text": "La Prefettura della casa pontificia si occupa dell'ordine della casa pontificia e controlla il servizio dei cappellani e della Famiglia pontificia.\nVoluta da Paolo VI con la costituzione apostolica \"Regimini Ecclesiae universae\" del 1967, integrata dal \"motu proprio\" \"Pontificalis Domus\" dell'anno successivo ed oggi regolamentata dagli articoli 180 e 181 della costituzione apostolica \"Pastor Bonus\".\n\u00c8 formata dall'insieme delle persone che svolgono un servizio diretto alla persona del papa all'interno del Palazzo Apostolico oppure quando egli si trova a Roma o in altra citt\u00e0 italiana. Suo ufficio \u00e8 anche quello di curare le cerimonie pontificie, esclusa la parte strettamente liturgica, di cui si occupa l'Ufficio delle celebrazioni liturgiche del sommo pontefice.\nLa Prefettura concede le udienze pubbliche e private secondo le circostanze, a volte concordate con la segreteria di Stato.\nFamiglia pontificia.\nIl 28 marzo 1968, mediante il \"motu proprio Pontificalis Domus\", papa Paolo VI ha stabilito la suddivisione della Famiglia pontificia in due sezioni: una ecclesiastica e una laica.\nAppartengono alla famiglia pontificia ecclesiastica:\nAppartengono alla famiglia pontificia laica:"}
{"id": "1917131", "revid": "1652635", "url": "https://it.wikipedia.org/wiki?curid=1917131", "title": "Centro della Terra", "text": "Con il termine centro della Terra ci si pu\u00f2 riferire a concetti differenti, come il centro geometrico dell'ellissoide terrestre, approssimato a sfera, il nucleo terrestre, o semplicemente ci\u00f2 che si trova sotto il manto terrestre.\nTeorie nella storia.\nPer gli antichi, l'interno della terra non era molto diverso da come lo rappresenta Lucrezio nel \"De rerum natura, \"nel quale si afferma che \"la Terra \u00e8 piena dappertutto di caverne dove soffiano i venti\".\nL'idea di una Terra cava \u00e8 rimasta di stampo pi\u00f9 letterario che scientifico, sfruttata da autori di viaggi immaginari, come Ludvig Holberg, nel suo \"Il viaggio sotterraneo di Niels Klim\" (\"Nicolai Klimii Iter Subterraneum\"), scritto nel 1741.\nPer greci e romani l'idea era che ci fossero gli Inferi (\"che sta sotto\"), che ospitavano i morti quali che fossero i loro meriti. Gli Inferi di Ade non avevano alcun rapporto con le fucine di Vulcano, per\u00f2 vi si poteva accedere da vulcani spenti, come il lago Averno, lago appunto vulcanico. Inoltre il Tartaro era uno spazio \"bruciato da fuoco intenso\", dove i cattivi subivano il loro supplizio.\nSe per gli Ebrei lo Sheol non aveva tale carattere, \u00e8 vero anche che, come Ges\u00f9 cita, la Geenna, luogo dove si bruciavano le immondizie, veniva spesso associata a un luogo metaforico in cui si punivano i peccati. Tuttavia l'idea che il fuoco infernale abbia la sede nelle regioni centrali della Terra non \u00e8 sempre stata accettata n\u00e9 codificata: Dante Alighieri nell\"'Inferno\", per esempio, osserva Lucifero imprigionato nel ghiaccio.\nPer Athanasius Kircher al centro della Terra vi \u00e8 il fuoco, non metaforico, dell'Inferno, che alimenta i vulcani. Jeremy Swinden (m. circa 1720) concepisce l'Inferno al di fuori del centro della Terra, poich\u00e9 non vi sarebbe tutto il posto necessario per gli innumerevoli dannati, come gi\u00e0 Tommaso d'Aquino dal par suo.\nSolidismo e fluidismo.\nA lungo il dilemma riguardava come questo fuoco potesse alimentarsi, data l'ovvia mancanza di ossigeno nelle viscere della Terra. Ma gi\u00e0 nell\"'Encyclop\u00e9die\" di Diderot si argomenta che pi\u00f9 che fuoco, si poteva considerare la presenza di materiale incandescente, costituito da \"materie grasse, sulfuree e oleaginose\".\nL'opposizione a questo punto era tra solidisti e fluidisti. Cartesio avanza l'ipotesi che il nucleo sia fluido con una seconda regione mantellare solida e compatta. Buffon, invece, ipotizza un nucleo di \"materiale vetrificato\" omogeneo. Leibniz accetta le tesi di Cartesio sull'origine della Terra da una stella che si \u00e8 raffreddata, ma il nucleo \u00e8 ormai gi\u00e0 freddo e solido e vetrificato. La contrapposizione tra nucleo solido e fluido viene ricostruita nel \"Viaggio al centro della Terra\" (1864), romanzo di Jules Verne, dove viene descritta la diatriba tra il capo della spedizione, il professor Lidenbrock, un solidista, e il nipote Alex, un fluidista.\nThomas Burnet (1635-1715) aggiunge un importante concetto: i materiali pi\u00f9 pesanti, per gravit\u00e0, tenderebbero a discendere verso il centro, mentre il resto galleggerebbe sopra. Questo materiale verrebbe quindi compresso dal peso del mantello, indurendosi a poco a poco. Numerosi aspetti son stati poi considerati, venendo infatti in aiuto le diverse scoperte nei diversi ambiti della scienza, come per esempio la teoria di Fourier sulla conduzione termica.\nUn altro concetto che si riteneva fondamentale nel discernimento del problema era l'influenza della Luna sulle maree: se il nucleo fosse liquido, la crosta terrestre ne risentirebbe, ipotizza Amp\u00e8re, ma, constatava Bourlot che l'azione esercitata contemporaneamente sui due mari, oceanico e ipogeo, non renderebbe percettibile il fenomeno delle maree oceaniche. La crosta terrestre quindi potrebbe avere semplicemente uno spessore adeguato, cosa ipotizzata precedentemente da Hopkins (vedi pi\u00f9 sotto).\nLa teoria fluidista era apparentemente confermata anche per l'osservazione del materiale fuso eruttato dai vulcani: David Forbes ribadisce questo aspetto, e ancora oggi si parla impropriamente della deriva dei continenti come di \"zolle che galleggiano sul mantello\".\nIl solidista Poisson, riprendendo Burnet, giustamente ricorda come la pressione al centro della Terra possa alzare il punto di fusione dei materiali, e che quindi il nucleo \u00e8 solido, e che tale solidificazione sia iniziata per l'aumentata pressione, piuttosto che per un raffreddamento.\nLa strada era quella giusta, sebbene non mancavano prolusioni, anche di autorevoli personaggi, che oggi si possono considerare azzardate: Lord Kelvin non solo negava la natura fluida del nucleo, ma anche le alte temperature. e Svante Arrhenius, premio Nobel per la chimica, ipotizzava un nucleo \"gassoso\", riprendendo Benjamin Franklin.\nTeorie moderne.\nWilliam Hopkins propone una teoria in anticipo sui tempi, considerando che la solidificazione in superficie sia avvenuta per raffreddamento, mentre al centro per aumento della pressione. Hopkins inoltre fa valutazioni anche astronomiche, considerando un globo solo solido in rotazione e confrontandolo con i movimenti di precessione e nutazione della Terra. Ne dedusse che la sfera terrestre si comporta come un solido rigido, sebbene non si possa escludere un nucleo fluido al di sotto di una crosta spessa almeno un quinto del raggio terrestre. Risultava inoltre impossibile che i vulcani si alimentassero direttamente dal nucleo terrestre.\nCharles-Eug\u00e8ne Delaunay invece, pensava che si potesse trovare una conciliazione tra solidisti e fluidisti concependo un materiale fluido molto viscoso.\n\u00c8 comunque grazie alla sismologia che si arriva ai modelli attuali. Ernst von Rebeur-Paschwitz aveva proposto che le onde sismiche di un terremoto in Giappone nel 1889 avessero attraversato il globo e fatto oscillare il suo pendolo. Oldham, che si considera il padre della scoperta il nucleo terrestre, osserv\u00f2 che le onde sismiche secondarie arrivano con notevole ritardo, segno che passano un materiale pi\u00f9 refrattario alla trasmissione ondulatoria. Oldham non si volle per\u00f2 sbilanciare su che tipo di materiale potesse comporre il nucleo, n\u00e9 sotto quale stato si presentasse.\nEmil Wiechert propose nel 1896 un modello quantitativo bilaminale della struttura interna della Terra che presupponeva un nucleo in ferro, desunto dall'osservazione dei meteoriti. Lo studio del centro della Terra infatti andava di pari passo con lo studio della storia della sua formazione. In questo senso l'ipotesi pi\u00f9 accreditata \u00e8 l'accrezione di planetesimi, corpi stellari pi\u00f9 piccoli di un pianeta.\nIl suo allievo Beno Gutenberg dimostr\u00f2 una discontinuit\u00e0 netta tra mantello e nucleo posta a 2900\u00a0km dalla superficie terrestre. Da ci\u00f2 dedusse che il nucleo fosse solido, ma, grazie a Harold Jeffreys, che osserv\u00f2 maree terrestri e dati sismologici, e Inge Lehmann, sismologa danese, si arriv\u00f2 al concetto attuale di doppio nucleo, con una parte fluida esterna e una solida interna. Tale discontinuit\u00e0 veniva posta dalla Lehmann a circa 5000\u00a0km dalla superficie."}
{"id": "1917135", "revid": "647919", "url": "https://it.wikipedia.org/wiki?curid=1917135", "title": "Congregazione per l'Educazione cattolica", "text": ""}
{"id": "1917142", "revid": "110157", "url": "https://it.wikipedia.org/wiki?curid=1917142", "title": "Novozybkov", "text": "Novozybkov \u00e8 una citt\u00e0 della Russia europea sudoccidentale (Oblast' di Brjansk), situata nel bassopiano del fiume Dnepr, 207\u00a0km a sudovest del capoluogo Brjansk; \u00e8 posta sotto la giurisdizione amministrativa dell'oblast' di Brjansk ed \u00e8 il capoluogo amministrativo del distretto di Novozybkov.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1917145", "revid": "1602064", "url": "https://it.wikipedia.org/wiki?curid=1917145", "title": "Vincenzo Petrali", "text": "Biografia.\nFu organista nel duomo di Cremona, nella basilica di S. Maria Maggiore in Bergamo, maestro di cappella del duomo di Brescia e nel duomo di Crema, e infine a lungo insegnante presso il Liceo Musicale di Pesaro.\nIl Petrali vive la sua parabola artistica in un universo organistico ancora improntato fra la creativit\u00e0 organistica sinfonico-teatrale, basata sull'organo-orchestra, ed il rinnovamento sia organario, sia organistico del quale fu tra i pi\u00f9 tenaci e convinti assertori, assieme al nascente Movimento Ceciliano.\nPur in un momento alquanto travagliato e contraddittorio per la musica d'organo italiana, tent\u00f2 di attuare il suo ideale di riforma della musica sacra rispettando la tradizione dell'arte organaria italiana, ancora legata ad una strumentazione orchestrale, comprendendo che essa non era ancora matura per assumere rivoluzionarie svolte costruttive come gi\u00e0 avveniva, invece, in molti altri paesi europei. Allo stesso tempo, non si pieg\u00f2 mai totalmente all'uso delle trascrizioni operistiche proprio del suo tempo, e nel periodo della maturit\u00e0 spos\u00f2 con convinzione uno stile alquanto severo.\nOpere.\nPetrali fu autore di moltissima musica per organo, in buona parte pubblicata vivente l'autore, tra cui si cita la \"Messa solenne in fa maggiore per organo solo\" e i 71 \"Studi per l'organo moderno\" articolati in tre libri.\nCompose alcuni esempi musicali per il trattato \"Norme generali sul modo di trattare l'organo moderno\" di Giambattista Castelli (Milano, F. Lucca, 1862)."}
{"id": "1917164", "revid": "163662", "url": "https://it.wikipedia.org/wiki?curid=1917164", "title": "Monmouth (Regno Unito)", "text": "Monmouth (in gallese Trefynwy, \"citt\u00e0 sul Monnow\") \u00e8 una comunit\u00e0 del Regno Unito, capoluogo della contea gallese del Monmouthshire.\nSi trova nel Galles sudorientale alla confluenza dei fiumi Wye, Monnow e Trothy.\nStoria.\nMonmouth \u00e8 anche ricordata, in campo militare, per la continua presenza dei suoi reggimenti nell'esercito britannico.\nMonumenti.\nLa citt\u00e0 ospita un ponte di pietra del XIII secolo, il Monnow Bridge. Il Savoy Theatre in Church Street \u00e8 uno dei pi\u00f9 antichi teatri in tutto il Galles. Splendide sono anche le rovine del Monmouth Castle (iniziato a costruire nel 1067 da William FitzOsbern, 1\u00ba Conte di Hereford, poi ampliato da Edmund Crouchback, Conte di Lancaster e figlio di re Enrico III, e da Enrico di Grosmont, 1\u00ba Duca di Lancaster; fu una delle sedi pi\u00f9 amate da re Enrico IV Bolingbroke ed \u00e8 qui che nacque il suo erede Enrico di Monmouth, futuro Enrico V.\nMonmouthpedia.\nMonmouth \u00e8 il centro di MonmouthpediA, il primo progetto Wikipedia GLAM che ricopre un'intera localit\u00e0 creando voci di Wikipedia sulle caratteristiche e aspetti degni di nota.\nEsso utilizza i QRpedia per consegnare gli articoli agli utenti, in inglese, gallese o lingue alternative."}
{"id": "1917165", "revid": "715388", "url": "https://it.wikipedia.org/wiki?curid=1917165", "title": "Tennis ai Giochi della IV Olimpiade - Singolare femminile indoor", "text": "Il torneo di singolare femminile (indoor) fu uno dei sei eventi di tennis disputatesi alle Olimpiadi estive 1908."}
{"id": "1917169", "revid": "101587949", "url": "https://it.wikipedia.org/wiki?curid=1917169", "title": "Jerusalem gangers", "text": "I Jerusalem gangers (inglese per \"pellegrini verso Gerusalemme\") furono un gruppo di boeri Voortrekker che migrarono, intorno agli anni 1840. dal Sudafrica verso il Nord Africa.\nQuesti pensavano che potessero, attraversando l'Africa, raggiungere Gerusalemme in relativamente poco tempo. Credevano infatti che i britannici, che avevano preso potere a Citt\u00e0 del Capo, fossero nientemeno che l'Anticristo, ed erano quindi determinati, sotto la guida di Johan Adam Enslin, loro predicatore, a raggiungere Israele in base alle mappe di Africa, Egitto e Israele disegnate sulle loro bibbie.\nRaggiunsero il posto di quella che oggi \u00e8 la citt\u00e0 di Modimolle (provincia del Limpopo), conosciuta anche come \"Nylstroom\", cio\u00e8 \"fiume Nilo\". Tale appellativo deriva da \"De Nyl\", nome da loro dato al fiume che ivi trovarono, pensando fosse appunto il Nilo, e che quindi, navigandolo, si potesse guadagnare il Nord Africa. Le sorgenti e il luogo attorno furono battezzate (e tuttora portano il nome di) \"De Nyl Zyn Oog\", cio\u00e8 \"occhio del Nilo\". Il Nyl River \u00e8 oggi chiamato Mogalakwena, uno dei pi\u00f9 importanti fiumi del Waterberg (Sudafrica).\nUn'ulteriore conferma del loro trovarsi in Egitto fu l'assimilare i locali monti Kranskop alle piramidi egizie, come ricorda il nome del casello autostradale dell'\"highway\" N1 l\u00ec vicino.\nLontani da casa e lontanissimi da Israele, decisero di sistemarsi in questa vallata."}
{"id": "1917170", "revid": "1573940", "url": "https://it.wikipedia.org/wiki?curid=1917170", "title": "Oratorio di Sant'Apollonia", "text": "L'oratorio di Sant'Apollonia \u00e8 una piccola chiesa sita a Costabissara (Vicenza) in via Roma, all'inizio del tratto di strada anticamente denominato \"de la Fontana di Fabri\" dal nome della sorgente che sgorgava vicino all'edificio. \nComunemente conosciuto per la dedicazione a Sant'Apollonia, inizialmente esso venne dedicato anche alla Madonna della Salute.\nVenne fatta erigere nel 1642 dal curato bissarese Teodoro Bacchi, rettore della chiesa parrocchiale di Torreselle, proprietario di un fabbricato e di un appezzamento di terreno nel quale aveva gi\u00e0 chiesto il permesso di costruirci una chiesa nel 1640.\nStoria.\nNel 1640 Scipio Casonus, vicario generale di Vicenza, concesse il permesso di costruzione: l'edificio venne inaugurato il 22 aprile 1642 durante la festa di San Teodoro (come ricorda la lapide posta sopra la sacrestia). Il 14 settembre 1675 il Bacchi con un lungo testamento regal\u00f2 alla chiesa alcuni beni e chiese per s\u00e9 la sepoltura sotto il loculo pavimentale ai piedi del presbiterio dell'oratorio. Nel 1648 la sua tomba doveva essere demolita per ordine del vescovo di Vicenza cardinale Marcantonio Bragadin, ma l'ordine non fu rispettato. Nello stesso anno la testimonianza scritta della visita pastorale documenta gi\u00e0 la mancanza di una delle due campane del piccolo campanile a vela. Dal 15 ottobre 1684 il loculo ospita i resti del Bacchi.\nDell'edificio non si hanno pi\u00f9 notizie storiche fino al 1809, anno di datazione del Catasto Napoleonico in cui viene registrato come propriet\u00e0 del Monte di Piet\u00e0 di Vicenza. Nel 1839 viene custodito dai parroci del paese e nel 1853 diventa di propriet\u00e0 della Congregazione di Carit\u00e0 di Vicenza.\nAll'edificio vennero tolte le campane del campanile, ma fu sempre attivo: fece da chiesa parrocchiale in periodo di emergenza e accolse le salme dei 5 bissaresi uccisi a Vicenza nel bombardamento del 18 novembre 1944. La campane probabilmente furono spostate nella torre campanaria della chiesa parrocchiale.\nStruttura.\nL'oratorio si presenta con una navata coperta a capanna e un presbiterio ricoperto da una volta a botte. Sulla destra si apre una piccola sacrestia di forma trapezoidale.\nL'altare scolpito in legno di noce e di autore ignoto del XVII secolo, copre completamente la parete di fondo. \u00c8 presente la statua di sant'Apollonia in stoffa e gesso.\nLa santa.\nApollonia fu una martire di origine egiziana uccisa secondo alcune fonti nel III secolo o secondo altre nel IV ai tempi dell'imperatore Giuliano. Venerata dapprima nella Chiesa d'Oriente, entr\u00f2 anche in quella d'Occidente che ne fiss\u00f2 la commemorazione prima per il 20 febbraio e poi per il 9 febbraio.\nPoich\u00e9 secondo la tradizione le sarebbero stati strappati i denti o li avrebbe persi in seguito alle percosse ricevute, la santa veniva invocata per combattere il mal di denti e considerata la patrona di dentisti e odontotecnici."}
{"id": "1917171", "revid": "729019", "url": "https://it.wikipedia.org/wiki?curid=1917171", "title": "Distonia in torsione", "text": "Per distonia in torsione progressiva in campo medico, si intende una malattia autosomica dominante, un disturbo del normale movimento dell'individuo.\nEpidemiologia.\nColpisce prevalentemente nell'et\u00e0 infantile e prima adolescenza (dai 5 ai 16 anni), principalmente ebrei (90% dei casi segnalati). Per quanto riguarda il suo sviluppo in Europa l'incidenza si attesta su 1 su 330.000 fino a 1 su 200.000. La mutazione collegabile alla malattia era nota in Bielorussia centinaia di anni fa.\nSintomatologia.\nFra i sintomi e i segni clinici ritroviamo dolore, contrazioni involontarie e torsione in varie parti del corpo: colonna vertebrale, piedi, collo e mani. Il disturbo muscolare si diffonde lentamente in tutto il corpo e, trascorsi 5 anni, l'intero corpo \u00e8 soggetto a tali contrazioni involontarie.\nNei casi in cui la malattia si mostra in et\u00e0 pi\u00f9 avanzata i primi muscoli ad essere condizionati sono quelli delle braccia e del collo. La sua penetranza varia dal 30% al 40%.\nEziologia.\nLa causa \u00e8 genetica, (cromosoma 9q34), con perdita di acido glutammico.\nTerapia.\nIl trattamento prevede una svariata scelta di interventi, fra cui la moderna stimolazione cerebrale profonda nel pallido e la pallidotomia.\nPer quanto riguarda i farmaci si utilizzano il baclofene, diazepam, clonazepam. Se non dovessero essere sufficienti si ricorre alla tossina botulinica."}
{"id": "1917181", "revid": "1086846", "url": "https://it.wikipedia.org/wiki?curid=1917181", "title": "Liverpool Football Club 1985-1986", "text": "Questa voce raccoglie le informazioni riguardanti il Liverpool Football Club nelle competizioni ufficiali della stagione 1985-1986.\nAvvenimenti.\nAssunta la guida tecnica nel doppio ruolo di allenatore-giocatore, Kenny Dalglish apport\u00f2 modifiche minime alla rosa della squadra, cedendo nel corso della stagione giocatori di lunga militanza come Kennedy e il capitano Neal.\nI \"Reds\" iniziarono la stagione duellando contro il , proponendosi come suo principale concorrente alla lotta per il titolo ed eliminandolo agli ottavi di finale di Coppa di Lega dopo aver estromesso, nei turni precedenti, e . A met\u00e0 campionato il Liverpool si ritrov\u00f2 a -5 da un Manchester United in calo, ma un calo di risultati a cavallo del nuovo anno lo ricaccer\u00e0 indietro al quinto posto. Nelle settimane successive i \"Reds\" tornarono a disputare le coppe: in FA Cup la squadra giunse alle semifinali, estromettendo in sequenza , , e , queste ultime eliminate dopo aver disputato delle ripetizioni dei match. In semifinale si arrest\u00f2 il cammino dei \"Reds\" in Coppa di Lega, in seguito a una sconfitta di misura nel match esterno di andata contro il e un successivo pareggio al ritorno.\nIn campionato, il Liverpool continu\u00f2 ad oscillare fra il secondo e il quinto posto in seguito a una serie di risultati alterni negli scontri diretti, come la vittoria casalinga contro il del 18 gennaio o il 2-0 subito nel derby con l' del 22 febbraio, ultima sconfitta incassata dai \"Reds\" nel corso del campionato. Dalla giornata successiva il Liverpool comincer\u00e0 a inanellare una serie di vittorie consecutive che, nell'arco di tre giornate, gli permetteranno di scalare la classifica fino a raggiungere la vetta, in coabitazione con i rivali cittadini dell'. In seguito a un pareggio a Sheffield il 29 marzo, i \"Reds\" perderanno temporaneamente il comando della classifica ma, vincendo le ultime sette gare rimanenti, riagganciarono subito i \"Toffees\" staccandoli infine alla penultima giornata. Vincendo l'incontro dell'ultima giornata con l', i \"Reds\" furono incoronati per la sedicesima volta campioni d'Inghilterra, ma non poterono accedere alla Coppa dei Campioni per effetto della squalifica comminata dalla UEFA ai club inglesi in seguito alla strage dell'Heysel.\nIl duello contro l'Everton si ripropose anche in FA Cup, con un esito simile: eliminato il alle semifinali grazie a una doppietta di Rush durante i tempi supplementari, i \"Reds\" trovarono i rivali cittadini nell'ultimo atto della competizione, sconfiggendoli ancora una volta grazie a due gol del centravanti gallese.\nMaglie e sponsor.\nLo sponsor tecnico per la stagione 1985-1986 \u00e8 Adidas, mentre lo sponsor ufficiale \u00e8 Crown Paints."}
{"id": "1917182", "revid": "2196166", "url": "https://it.wikipedia.org/wiki?curid=1917182", "title": "Castello di Petroia", "text": "Il castello di Petroia \u00e8 un castello nel comune di Gubbio. Nel 1422 vi nacque Federico da Montefeltro, futuro duca di Urbino; l'intero complesso ospita una struttura alberghiera.\nDescrizione.\nIl castello, posizionato in collina nei pressi di Gubbio, oggi appare come un maschio centrale avente una poderosa torre di avvistamento a latere, ed annesso borgo fortificato; si affaccia con un vasto panorama sulla piana del Chiascio, dominando un ampio tratto dell'Appennino umbro-marchigiano ed in particolare il massiccio del Catria ed il monte Cucco. Costruito con alta valenza strategica, ha sempre fatto parte del sistema difensivo meridionale del comune di Gubbio prima e del ducato di Urbino poi. Assieme ai vicini castelli di Magrano, Castel d'Alfiolo, Caresto, Colpalombo, Biscina e Giomici, costitu\u00ec per secoli un caposaldo militare eugubino, a difesa delle aggressioni di Perugia ed Assisi.\nStoria.\nLe origini.\nIl primo documento sull'esistenza del castello di Petroia risale al 1072. In un atto di donazione, infatti, si parla di un \"mansum in curte Petroij\";\nnel 1171 un altro rogito notarile, trovato nell'archivio comunale di Gubbio, conferma l'esistenza della \"curtis Petroij\" dalla quale dipendevano altre rocche.\nIl 7 maggio 1257 Ugolino, conte di Coccorano conquist\u00f2 il castello di Petroia ed altre fortezze limitrofe, dipendenti da questo.\nI Montefeltro.\nNel 1384 Antonio da Montefeltro occup\u00f2 il territorio di Gubbio e lo annett\u00e9 al ducato di Urbino che, da quel momento, fino al 1508, dominer\u00e0 l'intera regione in cui si trovava anche il castello di Petroia.\nNon fu evento ordinario quello del 7 giugno 1422: nacque a Petroia dalla giovanissima Elisabetta degli Accomandugi, figlia di Guido Paolo e nipote di Matteo, Federico, poi diventato secondo duca d'Urbino. Elisabetta, dama di compagnia della contessa Rengarda, ebbe questo figlio in tenera et\u00e0 da una relazione adulterina con il marito di lei, il conte Guidantonio da Montefeltro.\nFederico rimarr\u00e0 legato a Petroia per tutta la vita, prediligendola come base per le battute di caccia con il falcone di cui era grande appassionato.\nNel suo frequente soggiornare a Gubbio (fu costruito un palazzo ducale), divenuta con lui la seconda capitale dello Stato, Federico soggiorner\u00e0 sovente a Petroia, assieme al fratello, il conte Ottaviano Ubaldini della Carda, e ai figli, Antonio e Guidobaldo da Montefeltro.\nGuidobaldo, non ebbe prole e cos\u00ec dovette adottare nel 1504 il nipote Francesco Maria I della Rovere (la cui madre era sua sorella Giovanna) che, alla sua morte, eredit\u00f2 il ducato, compreso il castello di Petroia.\nLa fine del ducato di Urbino.\nNel 1631, estintasi anche la dinastia dei della Rovere, il ducato di Urbino ed il castello di Petroia passarono alla Stato Pontificio.\nNel 1797 Napoleone Bonaparte occup\u00f2 Gubbio, dichiarando soppressi le minuscole entit\u00e0 territoriali come Petroia, che dal quel momento, assieme a Gubbio, entr\u00f2 a far parte del dipartimento del Metauro, restando legata alle Marche.\nDopo la caduta di Napoleone I, la suddetta zona torn\u00f2 in mano al papa Pio VII il quale ordin\u00f2 che i piccoli comuni appodiati si aggregassero a quello maggiore. Petroia divenne comune appodiato di Gubbio fino al 1837.\nDopo il 1837 anche questa dicitura scomparve.\nXX secolo.\nIl 10 aprile 1925 David Sagrini acquist\u00f2 il castello e l'annessa propriet\u00e0 di oltre 1000 ettari; intorno al 1988 iniziarono i lavori di restauro e ammodernamento del castello, riguardante i tre edifici che compongono la rocca (la torre, il \"castellare\" maggiore e quello minore)."}
{"id": "1917184", "revid": "4462", "url": "https://it.wikipedia.org/wiki?curid=1917184", "title": "Wilhelm Emil Egger", "text": ""}
{"id": "1917186", "revid": "767487", "url": "https://it.wikipedia.org/wiki?curid=1917186", "title": "Specie di Oxyopidae", "text": "Di seguito sono descritte tutte le specie della famiglia di ragni Oxyopidae note al 5 giugno 2008.\nHamataliwa.\n\"Hamataliwa\" \nHostus.\n\"Hostus\" \nMegullia.\n\"Megullia\" \nOxyopes.\n\"Oxyopes\" \nPeucetia.\n\"Peucetia\" \nPseudohostus.\n\"Pseudohostus\" \nSchaenicoscelis.\n\"Schaenicoscelis\" \nTapinillus.\n\"Tapinillus\" \nTapponia.\n\"Tapponia\" "}
{"id": "1917189", "revid": "300067", "url": "https://it.wikipedia.org/wiki?curid=1917189", "title": "Martin Ran\u010d\u00edk", "text": "Carriera.\nHa militato in Italia, nell'Olimpia Milano, dal 2001 al 2004, in un periodo in cui la squadra pi\u00f9 titolata d'Italia era in grande crisi. Ran\u010d\u00edk si rivel\u00f2 uno dei migliori giocatori della squadra, disputando ottime stagioni e mettendosi in mostra sia come realizzatore che come rimbalzista. Si trasfer\u00ec poi per la stagione 2004-2005 alla Fortitudo Bologna, dove diminu\u00ec il suo minutaggio ma non il rendimento: con la Fortitudo vinse il campionato dopo un entusiasmante serie finale proprio contro la sua ex squadra, l'Olimpia Milano. Nella stagione Fortitudina Ran\u010d\u00edk accumul\u00f2 cifre di tutto rispetto: 8,6 punti e 3,8 rimbalzi a partita in 19,8 minuti di media di utilizzo.\nDalla stagione 2005-06 and\u00f2 a giocare nella Liga ACB, prima trascorrendo un biennio allo Iurbentia Bilbao e poi, dopo aver recuperato da un infortunio al legamento del ginocchio, all'Estudiantes.\nAnche il fratello minore Radoslav \u00e8 un cestista professionista con un passato in Italia."}
{"id": "1917191", "revid": "1305772", "url": "https://it.wikipedia.org/wiki?curid=1917191", "title": "Tarocco", "text": ""}
{"id": "1917192", "revid": "765341", "url": "https://it.wikipedia.org/wiki?curid=1917192", "title": "Boris Michajlovi\u010d \u0116jchenbaum", "text": "Biografia.\nLa sua prima attivit\u00e0 in cui si distinse fu l'ideazione dell'Opojaz (societ\u00e0 per lo studio della teoria della lingua poetica) che rimase in attivit\u00e0 dal 1914 al 1923 e pose le basi della teoria formalista. Qui lavor\u00f2 al fianco degli altri ideatori del progetto: Viktor Borisovi\u010d \u0160klovskij, Lilja Jur'evna Brik, Jurij Nikolaevi\u010d Tynjanov, Viktor Maksimovi\u010d \u017dirmunskij.\nIn questi anni ci furono i suoi primi scritti, segnati da un formalismo critico che lo contraddistingueva. Pubblic\u00f2 diversi saggi, fra cui \"Come \u00e8 fatto \u00abIl cappotto\u00bb di Gogol\" (nel 1919) e \"Il giovane Tolstoj\" (1922), in seguito si dedic\u00f2 alle monografie Anna Achmatova. \"Saggio di analisi\" (1923) e \"La posizione letteraria di Lermontov\" (1941). \"Saggio di valutazione storico-letteraria\" (1924).\nLa sua vita fu segnata dalle contrapposizioni politiche, lui che prima si era opposto all'estetica marxista, venne ostacolato in tutti i modi, prima (dal 1930) decise di lasciar perdere l'idea di affrontare i problemi di metodologia letteraria, in seguito (nel 1946), il suo appoggio alla poetessa Anna Achmatova fu aspramente criticato dal governo, precisamente dal ministro della cultura Andrej Aleksandrovi\u010d \u017ddanov.\nGli ultimi anni della sua vita li dedic\u00f2 alla creazione di raccolte di scritti su autori connazionali, ma non riusc\u00ec a vedere pubblicati gli ultimi due volumi della monografia di Tolstoj, che furono resi noti a lui postumo. Lo stesso dicasi per le raccolte sul lavoro di Michail Jur'evi\u010d Lermontov (nel 1961) e (\"Sulla prosa\", 1969)."}
{"id": "1917193", "revid": "226458", "url": "https://it.wikipedia.org/wiki?curid=1917193", "title": "Shadowing", "text": "In informatica e in particolare in programmazione, lo shadowing \u00e8 la regola di visibilit\u00e0 secondo la quale una variabile locale \u201cnasconde\u201d, all'interno di un blocco, una variabile con lo stesso nome definita nel blocco superiore.\nI programmi possono essere strutturati in blocchi, e i blocchi possono essere tra loro annidati (contenuti uno nell'altro). Ciascun blocco pu\u00f2 contenere delle dichiarazioni di variabili, definite tramite i propri identificatori. Se una variabile di un blocco pi\u00f9 interno ha lo stesso nome (stesso identificatore) di una variabile in un blocco pi\u00f9 esterno, quest'ultima viene tenuta \"nascosta\" dall'omonima variabile del blocco pi\u00f9 interno fino a quando questo non ha terminato la propria esecuzione.\nSi veda il seguente esempio scritto in pseudocodice:\n 1 &lt;begin blocco 1&gt;\n 2 var x\u219011 /* qui la variabile x vale 11 */\n 3 &lt;begin blocco 1.1&gt;\n 4 var x\u219022 /* qui la variabile x vale 22 */\n 5 var x\u2190(x + 1) /* qui la variabile x vale 23 */\n 6 &lt;begin blocco 1.1.1&gt;\n 7 var x\u219033 /* qui la variabile x vale 33 */\n 8 &lt;end blocco 1.1.1&gt;\n 9 stampa x /* qui la variabile x vale 23 */\n 10 &lt;end blocco 1.1&gt;\n 11 stampa x /* qui la variabile x vale 11 */\n 12 &lt;end blocco 1&gt;\nTutte le variabili dei 3 blocchi hanno lo stesso nome (stesso identificatore), ovvero \"x\".\nLa variabile definita nel blocco pi\u00f9 esterno (blocco 1) ha valore 11. Appena viene creato il blocco 1.1, quando al suo interno viene definita una nuova variabile \"x\" (variabile locale rispetto al blocco 1.1) il valore della variabile x esterna appartenente al blocco 1 viene \"offuscato\" dal valore 22 della nuova variabile locale, secondo la regola dello shadowing. Ecco, quindi, che x assume il valore 22 in riga 4 e il valore 23 in riga 5. Il valore della variabile x del blocco 1, per\u00f2, rimane 11, in quanto i cambiamenti vengono effettuati unicamente sulla variabile interna al blocco 1.1.\nCon la stessa regola dello shadowing, nel blocco 1.1.1 una nuova variabile locale con lo stesso identificatore \"x\" va ad offuscare le variabili \"x\" pi\u00f9 esterne. In riga 7, il valore 33 \u00e8 riferito alla variabile locale del blocco 1.1.1.\nIn riga 9, la regola dello shadowing fa in modo che x assuma il valore 23, perch\u00e9 \u00e8 la \"x\" interna al blocco 1.1 (il blocco 1.1.1 \u00e8 stato chiuso alla riga precedente).\nPer concludere, in riga 11 viene stampato il valore 11, perch\u00e9 riferito alla x pi\u00f9 esterna, ovvero quella creata nel blocco 1."}
{"id": "1917194", "revid": "1442080", "url": "https://it.wikipedia.org/wiki?curid=1917194", "title": "Tennis ai Giochi della IV Olimpiade - Singolare maschile indoor", "text": "Il torneo di singolare maschile (indoor) fu uno dei sei eventi di tennis disputatesi alle Olimpiadi estive 1908.\nRisultati.\nNon si disput\u00f2 una finale per il 3\u00ba-4\u00ba posto. Eaves, secondo il Rapporto ufficiale, era \"chiaramente fuori forma\" e non riusc\u00ec a terminare l'incontro di semifinale dopo un buon primo set. A Ritchie, di conseguenza, venne assegnata la medaglia di bronzo."}
{"id": "1917195", "revid": "123987194", "url": "https://it.wikipedia.org/wiki?curid=1917195", "title": "Solomon Grundy", "text": "Solomon Grundy \u00e8 una filastrocca per bambini del diciannovesimo secolo.\nFu presentata per la prima volta da James Orchard Halliwell-Phillipps nel 1842.\nViene talvolta usata per insegnare i nomi dei giorni in lingua inglese e facilitarne la memorizzazione.\nLa filastrocca recita:\nDi essa esistono molte versioni con differenze di testo minime."}
{"id": "1917198", "revid": "285054", "url": "https://it.wikipedia.org/wiki?curid=1917198", "title": "Locomotive a vapore", "text": ""}
{"id": "1917199", "revid": "869733", "url": "https://it.wikipedia.org/wiki?curid=1917199", "title": "Arco unno", "text": "L'arco unno \u00e8 un arco asimmetrico, composito e riflesso, composto da legno, corno, rawide e inserti in osso. Le parti in corno sono pi\u00f9 lunghe delle sezioni dell'arco al quale sono accoppiate.\nL'arco \u00e8 stato ideato per eseguire un tiro preciso con grande sicurezza nel raggio di 40 metri, ovvero in un combattimento corpo a corpo nel combattimento a cavallo. L'arco pu\u00f2 essere utilizzato anche a grande distanza, 250-300 metri.\nL'arco \u00e8 stato ideato per essere usato a cavallo: l'arco unno \u00e8 infatti asimmetrico, con il flettente superiore pi\u00f9 lungo dell'inferiore, per permettere all'arciere di farlo passare con facilit\u00e0 da un lato all'altro del collo o del dorso dell'animale. Tuttavia l'asimmetria porta a una minore precisione di tiro.\nL'arco unno surclassava gli archi suoi contemporanei, utilizzati in Europa occidentale, per la maggiore portata e per la maggiore forza di penetrazione: l'arco unno \u00e8 capace infatti di forare scudi e armature di metallo.\nLe frecce erano lunghe, con punte di osso romboidali a tre angolazioni taglienti per penetrare scudi di cuoio cos\u00ec come armature d'acciaio.\nQuest'arma fu un punto di forza degli Unni per sconfiggere le popolazioni germaniche dell'Europa centrale.\nUn arciere a cavallo durante il suo addestramento doveva imparare a tirare in avanti, di lato e all'indietro, il tutto in sella a un animale galoppante variando l'altezza e la direzione del movimento del bersaglio."}
{"id": "1917200", "revid": "2043462", "url": "https://it.wikipedia.org/wiki?curid=1917200", "title": "Vasil Drumev", "text": "Biografia.\nDrumev, per le sue opere, viene considerato un eroe della Bulgaria ai tempi del risorgimento.\nNel rango ecclesiastico riusc\u00ec a fare carriera tanto che nel 1884 divent\u00f2 metropolita, un ruolo simile come importanza all'arcivescovo, di Veliko T\u0103rnovo.\nEgli era uno scrittore di romanzi che riprendeva avvenimenti della sua terra, fra le sue opere si mette in risalto \"Un'infelice famiglia\" (1858-60), ricordato per essere stato il primo romanzo importante della letteratura bulgara. Qui viene espresso tutta la drammaticit\u00e0 di una famiglia bulgara oppressa dai turchi\nAltre sue opere sono \"Maestri e benefattori\" (1864) e uno dei drammi patriottici pi\u00f9 emblematici di quei tempi: \"Ivanko, L'uccisore di Asen I\" (1872)."}
{"id": "1917203", "revid": "838137", "url": "https://it.wikipedia.org/wiki?curid=1917203", "title": "DJ Qualls", "text": "Biografia.\nNato e cresciuto nel Tennessee, uno dei cinque figli di Debbie e Donnie Qualls, studia presso la Coffee County Central High School. All'et\u00e0 di 14 anni gli viene diagnosticato un linfoma di Hodgkin e passa gran parte della sua adolescenza sottoponendosi a sedute di chemioterapia e a vari interventi chirurgici. Guarito dalla malattia, si trasferisce in Inghilterra per studiare inglese e letteratura all'Universit\u00e0 di Londra. Terminati gli studi ritorna in Tennessee, dove entra a far parte di una compagnia teatrale locale. Durante una delle sue performance viene notato dal fotografo David LaChapelle che lo inizia al lavoro di modello, lavorando per Calvin Klein e Prada. Debutta al cinema con un piccolo ruolo in \"La scuola pi\u00f9 pazza del mondo\" e in seguito ottiene un ruolo pi\u00f9 di rilievo nella commedia \"Road Trip\". Nel 2001 prende parte al videoclip di Britney Spears \"Boys\" e nel 2008 a quello dei Simple Plan \"I'm Just A Kid\". Nel 2002 partecipa al film corale \"Big Trouble - Una valigia piena di guai\" e nello stesso anno \u00e8 protagonista della commedia \"Un ragazzo tutto nuovo\". Nel 2003 \u00e8 l'esperto informatico \"Ratto\" nel fantascientifico \"The Core\".\nNegli anni seguenti partecipa come ospite a varie serie televisive, come \"Criminal Minds\", \"Detective Monk\", \"My Name Is Earl\", \"Scrubs - Medici ai primi ferri\", \"Numb3rs\", \"The Big Bang Theory\", \"Supernatural\" e \"Lost\": in quest'ultima ha interpretato l'amico di Hugo Reyes. \u00c8 uno degli interpreti della commedia \"A proposito di Steve\" con Sandra Bullock e Bradley Cooper, uscita nel 2009. Sempre nel 2009 partecipa alla serie \"Breaking Bad\" nel ruolo di un agente di polizia infiltrato. Tra il 2010 e il 2011 ha fatto parte del cast principale della serie televisiva \"Memphis Beat\" nel ruolo di Davey Sutton, mentre dal 2013 \u00e8 uno dei personaggi principali della serie \"Legit\" del comico Jim Jefferies. A partire dal 2014 interpreta il personaggio del Cittadino Z nella serie televisiva \"Z Nation\", fino al 2018. Nel gennaio 2020 ha fatto coming out dichiarandosi omosessuale.\nDoppiatori italiani.\nNelle versioni in italiano dei suoi film, DJ Qualls \u00e8 stato doppiato da:"}
{"id": "1917204", "revid": "71433", "url": "https://it.wikipedia.org/wiki?curid=1917204", "title": "D.J. Qualls", "text": ""}
{"id": "1917205", "revid": "367445", "url": "https://it.wikipedia.org/wiki?curid=1917205", "title": "Solomon Grundy (personaggio)", "text": "Solomon Grundy, il cui vero nome \u00e8 Cyrus Gold, \u00e8 un personaggio dei fumetti creato da Alfred Bester (testi) e Paul Reinman (disegni). Compare per la prima volta in \"All-American Comics\" (vol. 1) n. 61, pubblicato dalla DC Comics nell'ottobre 1944. \u00c8 simile ad uno zombi, e si scontra con Lanterna Verde, Batman e Superman.\nStoria editoriale.\nCreato da Alfred Bester, \u00e8 apparso per la prima volta in \"All-American Comics\" n. 61 dell'ottobre 1944.\nGrundy \u00e8 al centro di uno di quattro numeri di \"Faces of Evil\" che esplora le conseguenze di \"Crisi finale\", scritto da Scott Kolins e Geoff Johns, con i disegni di Shane Davis. \u00c8 l'introduzione ad una mini-serie di sette parti con il personaggio.\nBiografia del personaggio.\nPre Crisi.\nIntorno al 1895 il ricco banchiere Cyrus Gold venne derubato ed ucciso da una banda di ladri, che getter\u00e0 il suo cadavere in una palude, e Gold, morendo, giur\u00f2 vendetta. Il suo corpo, riempito dall'humus depositato nel corso del tempo, rimase per anni nella palude, dove un giorno riemerse, morto ma dotato di una vita, senza ricordi tranne il sapere di essere nato di luned\u00ec, e sentendo l'inizio della filastrocca \u00abSolomon Grundy, born on a Monday\u00bb (\"Solomon Grundy, nato di luned\u00ec, battezzato di marted\u00ec, sposato di mercoled\u00ec, ammalato gioved\u00ec, peggiorato venerd\u00ec, morto di sabato, sepolto di domenica, questa \u00e8 la fine di Solomon Grundy\"), inizi\u00f2 a ripetere quel verso, senza sosta.\nGrundy si dar\u00e0 poi ad una vita di crimine, scontrandosi contro l'eroe Alan Scott, alias Lanterna Verde, avendo inizialmente la meglio su di lui in quanto il suo corpo era in parte composto da piante, immuni al potere dell'anello. Per fermare la minaccia, Lanterna Verde, sar\u00e0 costretto a lanciare Grundy sotto un treno. Nel corso degli anni, Grundy torner\u00e0 pi\u00f9 volte in vita, e sar\u00e0 una spina nel fianco non solo per Lanterna Verde, ma anche per i suoi colleghi della Justice Society, che saranno costretti a trovare una serie di modi sempre nuovi per neutralizzare la sua minaccia , fra cui esiliarlo sulla Luna.\nEssendo un personaggio legato alla Golden Age, Grundy viveva su Terra-2, fino a quando il personaggio debutt\u00f2 anche su Terra-1, con un background differente. Durante uno scontro con il Parassita, quest'ultimo si rifugia nelle fogne dove trova della melma appartenente al Solomon Grundy di Terra-2 (giunto precedentemente su Terra- 1 attraverso un portale), la ingerisce e si trasforma in una versione pi\u00f9 forte e selvaggia di Grundy, il quale inizia ad affrontare Superman numerose volte. Dopo questa fugace apparizione, la Crisi sulle Terre Infinite cancella questa versione di Grundy integrando alla continuity la versione della Golden Age.\nIl Grundy di Terra-2, successivamente si innamorer\u00e0 di Jade, la figlia di Alan, e per un po' sar\u00e0 alleato del supergruppo Infinity, Inc.. Il gruppo di super criminali Injustice Unlimited sfrutter\u00e0 questa situazione a suo vantaggio, spedendo il suo membro Harlequin a sfruttare lo zombie. Harlequin possiede infatti il potere di creare illusioni, e ne proietter\u00e0 una su se stessa, prendendo l'aspetto di Jade, e costringendo Grundy ad poggiare la mano dell'eroe Mister Bones sul volto del leader del gruppo, Skyman, uccidendolo. Tornato in s\u00e9, Grundy picchier\u00e0 Harlequin, ponendo fine alla sua carriera da eroe.\nPost Crisi.\nNella nuova versione Grundy appare a Gotham City negli anni 40, dove affronta svariate volte Alan Scott, fino a sparire per parecchi anni rifugiandosi nelle fogne. Ma le sue apparizioni non si limitano a Gotham e all'affrontare Batman, in quanto fa anche delle fugaci apparizioni contro Superman, Starman e Freccia Verde. Come gi\u00e0 detto, Grundy ad ogni sua morte \u00e8 capace di risorgere, e ogni volta che lo fa la sua personalit\u00e0 cambia; cambiamenti significativi, che lo hanno differenziato dalla sua classica caratterizzazione selvaggia, sono nelle pagine di Starman, dove si sacrifica per salvare l'eroe da una versione bambina di s\u00e9 stesso, oppure ancora una volta contro Starman dove arriva ad essere una creatura pi\u00f9 intelligente anche se di nuovo malvagia, o addirittura nelle pagine di Justice League of America dove arriva ad essere non solo dotato di intelligenza, ma anche pi\u00f9 \"civilizzato\" presentando un look sofisticato.\nCercando di ottenere l'immortalit\u00e0 definitiva, Grundy prover\u00e0 a rubare il corpo dell'androide noto come Red Tornado per poterci scaricare dentro la sua coscienza e mantenere il suo acume per l'eternit\u00e0, ma verr\u00e0 distrutto da quest'ultimo. Durante l'evento noto come La Notte pi\u00f9 profonda, Grundy torner\u00e0 in vita, per cercare di risolvere il mistero della sua morte, solo per scoprire, in realt\u00e0, di essersi a suo tempo suicidato. Grundy otterr\u00e0 poi in seguito un aumento di potere, dato da un magico anello nero, che gli permette di ottenere vari effetti sulla materia, e che funge da batteria per riportare in vita Nekron, signore della morte, venendo pero sconfitto da Bizzarro.\nNew 52.\nNel nuovo universo di Terra-2, Grundy \u00e8 l'avatar del \"Grigio\", ovvero il decadimento della vita.\nPoteri e abilit\u00e0.\nSolomon Grundy possiede una forza e una resistenza sovrumane. La sua forza \u00e8 variata notevolmente nel corso degli anni; per esempio, nell'arco narrativo del Lungo Halloween, \u00e8 stato sconfitto da Batman, mentre in vari momenti la sua forza \u00e8 pi\u00f9 o meno alla pari con quella di Superman. \u00c8 virtualmente indistruttibile e immortale grazie all'energia elementale che impregna la sua forma di pseudo-vita.\n\u00c8 quasi invulnerabile agli attacchi fisici, magici ed energetici e non \u00e8 influenzato dal fuoco o dalle basse temperature. Si \u00e8 dimostrato altamente resistente agli effetti dell'anello del potere della Lanterna Verde originale (che \u00e8 attribuito alla sua essenza in parte vegetale; originariamente perch\u00e9 aveva assorbito materia vegetale dalla palude, e in seguito perch\u00e9 era un \"elementale vegetale\" parziale come Swamp Thing).\nGrundy possiede inoltre un potente fattore curativo. Nonostante sia stato occasionalmente distrutto, prima o poi \u00e8 sempre tornato in vita, anche se spesso con personalit\u00e0 e poteri diversi.\nAltri media.\nVideogiochi.\nSolomon Grundy appare nei seguenti videogiochi:"}
{"id": "1917207", "revid": "196062", "url": "https://it.wikipedia.org/wiki?curid=1917207", "title": "Carmela Russo", "text": ""}
{"id": "1917212", "revid": "124447985", "url": "https://it.wikipedia.org/wiki?curid=1917212", "title": "Mary Elizabeth Braddon", "text": " \nBiografia.\nMary Elizabeth Braddon nacque a Soho, terza e ultima figlia di Fanny White, una giornalista irlandese, e Henry Braddon, un avvocato della Cornovaglia. A causa dell'infedelt\u00e0 e dell'irresponsabilit\u00e0 finanziaria del marito, Fanny si separ\u00f2 da lui quando Mary aveva cinque anni, stabilendosi con i figli prima nel Sussex, ed in seguito a Londra, dove Mary frequent\u00f2 Scarsdale House, una scuola privata femminile. All'et\u00e0 di 17 anni Mary intraprese la carriera di attrice con lo pseudonimo di Mary Seaton, occupazione che le permise di mantenere se stessa e la madre che la seguiva nei suoi viaggi itineranti. Il fratello maggiore, Edward Braddon, quando Mary aveva dieci anni part\u00ec in cerca di fortuna in India per poi raggiungere l'Australia, dove consegu\u00ec una brillante carriera politica, diventando Primo ministro della Tasmania dal 1894 al 1899.\nVerso il 1859, grazie alle cure di un ammiratore che provvide per un certo periodo al suo mantenimento economico, Mary si dedic\u00f2 alla scrittura. Scrisse diversi racconti, pubblicati dal settembre 1860 in riviste di narrativa a basso costo di propriet\u00e0 dell'editore John Maxwell (1820-1895). Nel luglio 1861 la rivista \"Robin Goodfellow\" inizi\u00f2 la pubblicazione a puntate del suo romanzo pi\u00f9 famoso, \"Il segreto di Lady Audley (Lady Audley\u2019s Secret\"), proseguita in \"Sixpenny Magazine\", dopo il fallimento del periodico. \nLa relazione professionale con Maxwell si trasform\u00f2 ben presto in una relazione amorosa. La moglie dell'editore, sofferente di disturbi mentali, viveva ricoverata in un ospedale di Dublino. Mary e la madre si trasferirono nella casa di Maxwell a Londra, dove la scrittrice fece da matrigna ai figli della coppia. Nel 1864 Mary e l'editore, divenuti genitori di altri due figli, cercarono di regolarizzare la loro posizione pubblica diffondendo l'annuncio di un avvenuto matrimonio, smentito per\u00f2 da altre fonti. Nelle riviste dell'epoca e da alcuni suoi contemporanei Mary venne accusata di immoralit\u00e0, sia per la sua vita privata, che per il contenuto dei suoi libri: le sue protagoniste erano eroine trasgressive, e due dei suoi romanzi (\"Il segreto di Lady Audley\" e \"Aurora Floyd\") trattavano il tema della bigamia.\nNella seconda met\u00e0 degli anni Sessanta la vita di Mary fu attraversata da diversi lutti: nel 1866 mor\u00ec il suo terzo figlio, e due anni dopo, la sorella e la madre. Nello stesso anno fu colpita da una grave collasso nervoso, complicato dalla febbre perpuerale che la colp\u00ec dopo aver dato alla luce un figlio. Nonostante un breve periodo di depressione, continu\u00f2 a scrivere: nel 1868 pubblic\u00f2 il suo ventesimo romanzo. Nel 1871 cominci\u00f2 a comporre opere teatrali, di cui per\u00f2 nessuna venne messa in scena, e l'anno dopo apparve un altro suo romanzo importante, \"The Lovels of Ardel\" (1872). \nNel settembre del 1874 la morte di Mary Ann Crowley, prima moglie dell\u2019editore, dest\u00f2 nuovamente scandalo sulla relazione amorosa della scrittrice con John Maxwell: la sua dipartita fu infatti resa nota dal cognato, Richard Knowles, che pubblic\u00f2 la notizia sui giornali nazionali con l\u2019intento di rendere nota l\u2019immoralit\u00e0 della relazione tra i due. Dopo il matrimonio fra Mary e John Maxwell, legalmente riconosciuto e celebrato il 2 ottobre del 1874, la coppia fu costretta a lasciare la casa nel Richmond, e a trasferirsi nel Chelsea per circa un anno, sperando che nel frattempo si placassero i pettegolezzi. Mary vivr\u00e0 con il marito fino alla morte. \nNel 1876 viene pubblicato \"Joshua Haggard's Daughter\" (1876), il romanzo che Robert Lee Wolff, nella biografia dedicata a Elizabeth Mary Braddon definisce il suo \"capolavoro\". Diverso dal sensazionalismo delle sue opere pi\u00f9 famose, rivela l'influenza del realismo sociale francese, in particolare di Zola.\nMary continua comunque a pubblicare romanzi serializzati in riviste dell'epoca con una certa regolarit\u00e0, fino a quando suo marito rimane invalido. Nel 1892 pubblica il suo sessantesimo romanzo, \"Like and Unlike,\" e successivamente attraversa un periodo di pausa nella scrittura.\nIl marito muore di influenza il 5 marzo del 1895, dopo un lungo periodo di malattia. Mary viene fu colpita da un ictus nel 1907; negli anni successivi le sue condizioni di salute peggiorano progressivamente. Muore il 4 febbraio del 1915. \nDue dei figli della coppia, William Babington Maxwell e Gerard Maxwell, seguiranno la carriera della madre. \nProduzione letteraria.\nLa vasta produzione letteraria di Mary Elizabeth Braddon comprende un\u2019ottantina di romanzi, numerose commedie, poesie, saggi e racconti brevi. \nInizialmente Mary si dedic\u00f2 alla scrittura di una raccolta di poesie, \"Garibaldi and other Poems,\" pubblicata nel 1861, e di \"penny dreadfull\". Questi racconti brevi vennero pubblicati a puntate nelle riviste \"Welcome Guest\", \"The Halfpenny Marvel\" e \"Sixpenny Magazine\", rivista appartenente al suo futuro marito John Maxwell. Caratterizzati da trame fitte di crimini, tradimenti, omicidi e avvelenamenti, essi assicurarono una buona rendita all'autrice, che si dedic\u00f2 per\u00f2 anche alla scrittura di romanzi. Il primo, \"Three Times Dead\", pubblicato nel 1860, non raggiunse il successo sperato, che arriv\u00f2 invece l'anno successivo con \"Il segreto di Lady Audley\" (\"Lady Audley's Secret)\", che ha per protagonista una bellissima donna colpevole dell'omicidio del marito. Pubblicato in tre volumi nel 1861, registr\u00f2 un successo immediato ed eccezionale, raggiungendo nove edizioni in un anno e tre diversi adattamenti teatrali. Anche il romanzo successivo, \"Aurora Floyd,\" usc\u00ec prima in puntate sul \"Temple Bar\" per essere poi pubblicato nel 1862.\nL'autrice ricevette numerose critiche per aver dato eccessiva centralit\u00e0 a temi compromettenti come la poligamia e la criminalit\u00e0. Negli anni successivi alla pubblicazione di \"Aurora Floyd\", Mary produsse otto romanzi e ne scrisse altri che comparvero a puntate nelle riviste, fra cui \"Eleanor's Victory\" (1863), \"The Doctor's Wife\" (1864) e \"The Lady's Mile\" (1866). In questa fase i contenuti della sua opera si fanno pi\u00f9 mitigati e confacenti ai canoni della moralit\u00e0 dell'epoca.\nNel 1866 i coniugi Maxwell fondarono il \"Belgravia Magazine\", una rivista di narrativa che Mary cur\u00f2 per dieci anni e nella quale pubblic\u00f2 alcuni dei suoi romanzi a puntate. Uno di questi \u00e8 \"The Lovels of Ardel\" (1872), in cui l'autrice torna a narrare una storia di seduzione e tradimenti. Verso la fine degli anni Settanta dell\u2019Ottocento Mary Elizabeth Braddon divenne un\u2019assidua lettrice di \u00c9mile Zola, di cui si nota l'influenza nei successivi romanzi, come \"Joshua Haggard's Daughter\" (1876). L'influsso della cultura francese \u00e8 rilevabile anche in \"Charlotte's Inheritance\" (1868) e in \"Vixen\" (1879), romanzi considerati pericolosi perch\u00e9 minacciavano di sconvolgere lo status quo, a causa della mancata corrispondenza con gli ideali vittoriani dell'epoca. \nDurante gli anni Novanta del XX secolo sono state pubblicate versioni scolastiche di \"Aurora Floyd\" e di \"Il Segreto di Lady Audley\" nella collana Oxford World's Classics.\nIl romanzo sensazionale e il romanzo giallo.\nMary Elizabeth Braddon ricopr\u00ec un ruolo molto importante nello sviluppo del romanzo giallo. Influenz\u00f2 anche il romanzo poliziesco, genere letterario che stava prendendo piede in quegli anni. Durante gli anni Settanta e Ottanta dell\u2019Ottocento era conosciuta come una dei maggiori esponenti e fondatrici del romanzo sensazionale, genere letterario che combinava gli elementi tradizionali del romanzo e del realismo con emozionanti racconti di misteri e intrighi ambientati in situazioni familiari al pubblico. I romanzi che contribuirono a delineare questo nuovo genere furono \"La donna in bianco\" di Wilkie Collins (\"The Woman in White,\" 1860) e i due pi\u00f9 celebri romanzi di Mary Elizabeth Braddon, \"Il Segreto di Lady Audley\" e \"Aurora Floyd\".\nL'autrice e altri promotori del nuovo genere letterario furono accusati di utilizzare il crimine come un espediente per impressionare il lettore. Poich\u00e9 gli omicidi non avvenivano all'interno delle classi pi\u00f9 basse, ma tra i membri della borghesia, si riteneva inoltre che essi recassero danno all'immagine rispettabile di questo ceto sociale.\nIl romanzo \"Il Segreto di Lady Audley\" (1861) si sviluppa in due trame narrative che finiranno poi per intrecciarsi e completarsi. La prima vede come protagonisti il vedovo Sir Michael Audley e Lucy Graham, la giovane e bellissima seconda moglie, ex istitutrice dall'oscuto passato, insofferente nei confronti di Alicia, poco pi\u00f9 che adolescente, figlia di primo letto di Sir Audley. La seconda trama si sviluppa intorno alle vicende di Robert Audley, nipote di Sir Audley, che avvier\u00e0 delle indagini per fare luce sulla scomparsa di un suo caro amico, George Talboys. Il romanzo, basato sul meccanismo dell\u2019indagine a ritroso, riuscir\u00e0 a svelare, tra delitti, sparizioni, identit\u00e0 multiple e colpi di scena, il segreto di Lady Audley. \n\"Aurora Floyd\" racconta le vicende dell\u2019omonima protagonista, che ancora adolescente fugge con il suo stalliere James Conyers. Lo abbandoner\u00e0 ben presto per sposare un giovane gentleman raffinato ed elegante, Talbot Bulstrode, di cui \u00e8 follemente innamorata, che per\u00f2 scomparir\u00e0 lasciandola sola. Aurora decider\u00e0 allora di unirsi in matrimonio con un rozzo proprietario terriero dello Yorkshire, l\u2019esatto opposto di Bulstrode, ma questa seconda unione coniugale verr\u00e0 scossa dalla ricomparsa del primo marito che Aurora credeva morto in un incidente. Bulstrode continua a minacciare Aurora fino a quando non verr\u00e0 assassinato. Data la situazione, i sospetti dell\u2019omicidio cadono inevitabilmente sulla protagonista, che alla fine si riveler\u00e0 innocente.\nLady Audley rappresentava un nuovo modello di eroina: pur possedendo i tratti caratteristici delle donne angelo, presentava anche altri aspetti del tutto nuovi: al contrario di Laura Fairlie o Rosamund Lydgate (principali personaggi femminili de \"La donna in bianco\" di Wilkie Collins e di \"Middlemarch\"), Lady Audley era una bigama, un\u2019assassina e un\u2019omicida. Aurora Floyd invece, anche se non aveva mai fatto ricorso all'omicidio, era malvista dalla critica del tempo per la sua sensualit\u00e0. Questi due romanzi appartenenti al nuovo genere del \"sensation novel\" venivano condannati dalla societ\u00e0 vittoriana perch\u00e9 violavano le regole sociali dell'epoca, mettendo in discussione l'istituzione matrimoniale e presentando accenni di femminismo. Per questo motivo l'opera di Mary Elizabeth Braddon venne associata, in quegli anni, alla \"bassa\" letteratura e solo nel Novecento riscoperta e studiata proprio per i suoi aspetti innovativi. La stessa vita privata di Mary, simile a quella delle sue protagoniste, veniva criticata e ritenuta assolutamente disdicevole; Margaret Oliphant, ad esempio, afferm\u00f2 che Mary non aveva nulla in comune con le nobildonne beneducate di fine Ottocento."}
{"id": "1917217", "revid": "56818", "url": "https://it.wikipedia.org/wiki?curid=1917217", "title": "Lago Averno", "text": ""}
{"id": "1917218", "revid": "155634", "url": "https://it.wikipedia.org/wiki?curid=1917218", "title": "Tennis ai Giochi della IV Olimpiade - Doppio maschile indoor", "text": "Il torneo di doppio maschile (indoor) fu uno dei sei eventi di tennis disputatesi alle Olimpiadi estive 1908."}
{"id": "1917220", "revid": "6923", "url": "https://it.wikipedia.org/wiki?curid=1917220", "title": "Isola degli Spinaroni", "text": "L'Isola degli Spinaroni \u00e8 un'isoletta della Piallassa di Ravenna, nota per essere stata sede del \"Terzo Lori\", VI Distaccamento della Brigata Partigiana Garibaldi, dal settembre al dicembre 1944.\nL'isolotto prende il nome dall'arbusto detto \"spinarone\", nome dialettale dell'olivello spinoso (Hippophae Rhamnoides), che fino agli anni '60 lo ricopriva pressoch\u00e9 interamente.\nNegli anni '60, il definitivo imbrigliamento entro argini fino al mare del fiume Lamone (la cui foce si trova ora a nord di Marina Romea), che fino ad allora disperdeva le sue acque nella Piallassa, ha provocato profonde trasformazioni del territorio.\nIn particolare, la maggiore salinit\u00e0 delle acque ha determinato una drastica riduzione di molte specie vegetali ed animali, fra cui anche la quasi totale estinzione dell'olivello spinoso, del quale, nell'isola, resta oggi un unico esemplare."}
{"id": "1917228", "revid": "149726", "url": "https://it.wikipedia.org/wiki?curid=1917228", "title": "Tartaruga dalle orecchie gialle", "text": ""}
{"id": "1917231", "revid": "204012", "url": "https://it.wikipedia.org/wiki?curid=1917231", "title": "Distonia di Oppenheim", "text": ""}
{"id": "1917232", "revid": "204012", "url": "https://it.wikipedia.org/wiki?curid=1917232", "title": "Distonia idopatica in torsione", "text": ""}
{"id": "1917233", "revid": "305248", "url": "https://it.wikipedia.org/wiki?curid=1917233", "title": "Grandezza (filosofia)", "text": "Al concetto di grandezza in filosofia sono state date diverse definizioni.\nDefinizione di Euclide.\nIl primo ad introdurre il concetto di grandezza fu Euclide nel V libro degli Elementi (Euclide)\nQuesto complesso di propriet\u00e0 definisce il concetto di grandezza \"enunciandone\" le propriet\u00e0 essenziali, piuttosto che \"ricavare\" queste dalla definizione stessa.\nDefinizione di Russell.\nNel libro \"I principi della matematica\", (1903) Bertrand Russell dice:\nEsempio concreto.\nPer meglio illustrare i concetti di Russell, utilizziamo un esempio.\nLa \"lunghezza\" \u00e8 una delle propriet\u00e0 dello spazio. Essa \u00e8 per\u00f2 un concetto astratto che comprende una pluralit\u00e0 di termini: un chilometro \u00e8 un termine astratto che partecipa del concetto di lunghezza; cos\u00ec pure un metro, un centimetro, un micron, sono tutti termini compresi nel concetto di lunghezza e che perci\u00f2 partecipano di quel concetto. I termini sopra elencati stanno fra loro nel rapporto di maggiore o minore: infatti un chilometro \u00e8 maggiore di un metro, un centimetro \u00e8 maggiore di un micron ma \u00e8 minore di un metro. Questi termini, chilometro, metro, centimetro, micron sono perci\u00f2 grandezze della classe delle \"lunghezze\". Il concetto di lunghezza o meglio la lunghezza \u00e8 perci\u00f2 una classe di grandezze.\nMisura di una grandezza.\nScrive Russell nel libro citato:\nOccorre porre in rilievo l'estrema generalit\u00e0 della definizione di misura data da Russell. La propriet\u00e0 di essere misurabili, non \u00e8 pi\u00f9 un attributo intrinseco delle grandezze, come per Euclide, bens\u00ec le grandezze possono essere misurate mediante un'operazione che \u00e8 totalmente estranea ad esse."}
{"id": "1917234", "revid": "767487", "url": "https://it.wikipedia.org/wiki?curid=1917234", "title": "Fran\u00e7ois Borne", "text": "Biografia.\nFu il primo flauto del Grand Th\u00e9\u00e2tre de Bordeaux e insegnante di flauto al Conservatorio di Tolosa negli ultimi anni dell'Ottocento. Fu un'autorit\u00e0 nel \"design\" del flauto, ed \u00e8 riconosciuto il suo importante contributo nello sviluppo del meccanismo della chiave di Mi del flauto moderno.\nLa \"Fantaisie Brillante sur l'op\u00e9ra Carmen de Georges Bizet\" fu scritta nel 1900 e orchestrata nel 1990 da Raymond Meylan. \u00c8 l'unica composizione arrivata fino a noi delle molte che Borne compose per il flauto. Il pezzo percorre l'intera estensione dello strumento, soddisfacendo il desiderio di Borne di scrivere pezzi che mostrassero l'agilit\u00e0 del flauto, e mettendo alla prova le capacit\u00e0 dei virtuosi. La \"Fantasia\" utilizza i temi pi\u00f9 conosciuti della Carmen, traendone diverse variazioni, mettendo in risalto sia gli aspetti tecnici che quelli musicali dell'esecuzione al flauto."}
{"id": "1917239", "revid": "250538", "url": "https://it.wikipedia.org/wiki?curid=1917239", "title": "Dialetti ionici", "text": ""}
{"id": "1917240", "revid": "1924342", "url": "https://it.wikipedia.org/wiki?curid=1917240", "title": "Seven Lives Many Faces", "text": "Seven Lives Many Faces \u00e8 il settimo album del gruppo Enigma, pubblicato il 19 settembre 2008.\nDisco.\nIl disco segna un ritorno come stile e tipo di musica agli Enigma del primo ciclo, ma con suoni ancora pi\u00f9 innovativi. In molti brani, infatti, sono presenti battiti trance - underground molto potenti e immersivi; l'album contiene anche tracce con canti etnici provenienti da tutto il mondo, arrangiati dallo stesso Cretu, che ci fanno ricordare gli albori del gruppo.\nNel disco compaiono le voci dei figli gemelli di Michael Cretu, Nikita e Sebastian, e della cantante spagnola Margarita Roig.\nTracce.\nTutti i brani sono stati composti da Michael Cretu, eccetto \"La Puerta del Cielo\" e \"Between Generations\" che vedono la collaborazione di Margarita Roig e \"Distorted Love\" e \"Je t'aime Till My Dying Day\" con la collaborazione di Andru Donalds."}
{"id": "1917246", "revid": "250538", "url": "https://it.wikipedia.org/wiki?curid=1917246", "title": "Filosofi ionici", "text": ""}
{"id": "1917248", "revid": "1543377", "url": "https://it.wikipedia.org/wiki?curid=1917248", "title": "Conte Orlok", "text": "Il Conte Orlok (Graf Orlok in lingua tedesca. 1443-1838), soprannominato Nosferatu, \u00e8 un personaggio immaginario creato da Friedrich Wilhelm Murnau e Henrik Galeen ed interpretato dall'attore Max Schreck.\nComparso per la prima volta in \"Nosferatu il vampiro\" (1922) fu il primo volto vampirico comparso sul grande schermo e segn\u00f2 un precedente assoluto nell'immaginario collettivo improntato al tema.\nBiografia.\nNato forse nel 1443 (citato nel film come l'anno di nascita del primo \"nosferatu\", con probabile riferimento a Orlok), il conte vive in un vasto e fatiscente castello in una zona remota della Transilvania. La sua esistenza \u00e8 nota agli abitanti della regione vicina (che ne sono terrorizzati) e si presume che egli abbia occasionalmente viaggiato nel corso della sua lunga vita (la sua presenza in una citt\u00e0 \u00e8 di norma accompagnata da pestilenze e calamit\u00e0).\nNel 1838 dopo aver comprato un edificio di propriet\u00e0 del giovane Hutter, parte alla volta della Germania, viaggiando nascosto in una cassa colma di terra, lasciando dietro di s\u00e9 una scia di morte. Dopo aver sterminato l'equipaggio del veliero \"Empusa\" che lo trasportava, si stabilisce nel vecchio edificio di Wisborg acquistato dal giovane Hutter. Dopo aver mietuto numerose vittime nella citt\u00e0, ove ha diffuso una terribile pestilenza, scatenando l'isteria e il panico nella popolazione, viene ucciso dalla luce del sole per essersi troppo a lungo trattenuto con la sua vittima Ellen Hutter, moglie di Hutter.\nCreazione e caratteristiche.\nGraf Orlok \u00e8 fondamentalmente una rilettura fatta da Murnau del personaggio di Dracula, oltre che della tradizionale immagine del vampiro nel folklore slavo. Il nome Orlok \u00e8 foneticamente affine alla parola ungherese \"Ordog\", ossia \"Diavolo\", cos\u00ec come allo slovacco \"Vrolok\" (vampiro o lupo mannaro). Il termine \"Nosferatu\" invece, spesso utilizzato nel corso del film non in senso generico ma alla stregua di un nome proprio, riferito ad Orlok, deriva da un lato dal \"Nosferat\" (la \"u\" finale \u00e8 un'aggiunta posticcia) romeno (non-spirato) dall'altro dal termine greco \"Nosophoros\": \"portatore di pestilenza\".\nAlla sua prima apparizione questo personaggio viene presentato come una creatura ripugnante e mortifera. Con il conte Orlock si delinea, infatti, un vampiro col fisico scheletrico e deforme, dal pallore cadaverico, senza capelli, orecchie a punta e con la tipica dentatura dai lunghi canini aguzzi, caratteristiche in contrasto col vampiro letterario della tradizione ottocentesca che, pur incutendo paura e orrore, era anche dotato di un notevole fascino. L'aspetto sinistro del conte Orlock \u00e8 sottolineato anche dal suo modo di muoversi: si sposta da una stanza all'altra, cammina come se non poggiasse i piedi a terra ma come se fluttuasse nell'aria. L'ombra di Orlok d\u00e0 al personaggio un'aura di terrore e di potere: lo si vede in particolare nella scena finale di \"Nosferatu il vampiro\", quando l'ombra sale le scale fino alla camera di Ellen, estendendosi su tutto il muro. Orlok \u00e8 fuori campo, lo spettatore vede solo l'ombra che cresce e le lunghe dita che si avvicinano alla porta e successivamente sembrano quasi stritolare il cuore di Ellen.\nInterpretazioni.\nNel periodo in cui fu girato \"Nosferatu\" si diffusero le teorie di Freud riguardo alla psicoanalisi e l'interpretazione dei sogni; \u00e8 naturale, quindi, cercare nella pellicola possibili risvolti psicoanalitici che vedrebbero nel conte Orlok dei precisi elementi psichici, delle istanze freudiane.. Se nel romanzo di Stoker la figura di Dracula, contrapponendosi alla repressiva e perbenista societ\u00e0 vittoriana, incarnava il desiderio-timore di sovversione delle regole sociali e morali, Murnau attua una pi\u00f9 specifica interpretazione psicoanalitica. Orlok, in questa chiave, \u00e8 l'alter ego di Hutter, sfogo delle pulsioni nascoste nell'inconscio del giovane, presentato come un individuo dalla chiara immaturit\u00e0 emotiva (e sessuale), che trova sfogo nella sessualit\u00e0 deviata e aberrante di Orlok, il quale diventa a sua volta la risposta all'inappagamento sessuale di Ellen, al tempo stesso tentata ed inorridita dal mostro.\nUna pi\u00f9 ampia lettura vede anche in Orlok il precursore del Nazismo. Tale teoria venne espressa da Siegfried Kracauer, il quale afferm\u00f2: \u00ab\"Gli orrori descritti in Nosferatu sono provocati da un vampiro che si identifica con la pestilenza. \u00c8 lui l'incarnazione della pestilenza, oppure l'immagine della pestilenza viene evocata per caratterizzarlo? Se egli fosse soltanto l'incarnazione della natura distruttrice, l'influenza di Mina (Ellen nella pellicola) sulle sue azioni non sarebbe nient'altro che magia, priva di senso in questo contesto. Come Attila, Nosferatu \u00e8 un \"flagello di Dio\", e soltanto in quanto tale identificabile con la pestilenza. \u00c8 una figura di tiranno assetato di sangue che succhia sangue, vagante in quelle sfere dove miti e fiabe s'incontrano. \u00c8 facile comprendere come da tali parole possa scaturire una teoria: Nosferatu, il ribelle alle regole, che preconizza l'ascesa al potere di un uomo, Adolf Hitler\"\u00bb.\nEredit\u00e0 culturale.\nSe la \"vita artistica\" del personaggio di Orlok, a differenza del multiforme Dracula, si esaurisce con il film di Murnau la sua influenza sulla cultura popolare \u00e8 immensa (sotto certi aspetti superiore persino a quella del suo \"collega\" letterario). Innanzitutto le ormai abusate letture freudiane della figura del vampiro, sebbene intuite anche da Stoker, sono state rese esplicite dal film di Murnau. Persino la morte del vampiro a causa dei raggi solari, ormai un clich\u00e9 ben noto del genere, risulta assente tanto in Stoker (il cui Dracula si muove alla luce del giorno) quanto nei suoi predecessori, ed \u00e8 stata introdotta di fatto da Orlok. Soprattutto \u00e8 l'aspetto fisico del personaggio l'elemento destinato a incidere maggiormente nell'iconografia vampiresca (e non solo), valicando i limiti del cinema e del genere per diventare una delle icone pi\u00f9 note e diffuse del nostro secolo, presente su loghi, manifesti, murales, opere pittoriche, serie televisive e film.\nNel 1979 Werner Herzog gir\u00f2 il rifacimento del capolavoro di Murnau, \"Nosferatu, il principe della notte\" ma rielaborandolo a suo modo, dandogli significati completamente nuovi e adattandolo ancor pi\u00f9 al romanzo di Bram Stoker. Herzog, pur affermando di considerare il film di Murnau la pellicola pi\u00f9 importante mai prodotta in Germania e di voler stabilire attraverso il suo film, un collegamento tra il grande cinema tedesco del passato e il cosiddetto \"nuovo cinema tedesco\", scelse, forse per esigenze commerciali, di utilizzare il nome del personaggio di Stoker, mantenendo comunque, nel vampiro interpretato da Klaus Kinski, tutte le caratteristiche fisiche della figura di Orlok. Rispetto al vampiro di Murnau, la creatura di Herzog \u00e8 pi\u00f9 umana e sensibile, con atteggiamenti romantici tipici degli eroi dei romanzi del diciannovesimo secolo. Inoltre presenta un elemento davvero innovativo rispetto ai precedenti: la parola. La voce del conte \u00e8 flebile, spezzata e sembra avere un valore catartico. Il desiderio della parola come espressione dell'io \u00e8 pari solo al desiderio d'amore per Lucy, trasmesso alla donna quasi per telepatia. Per il Nosferatu di Herzogh la pena pi\u00f9 crudele non \u00e8 la morte ma un'esistenza senza amore: \u00ab\"La mancanza d'amore \u00e8 la pi\u00f9 abbietta delle pene, \u00e8 una condanna peggiore della morte\"\u00bb. Kinski ritorn\u00f2 ad interpretare il vampiro in \"Nosferatu a Venezia\" (1988). L'attore si rifiut\u00f2 categoricamente di rasarsi la testa e di utilizzare il medesimo trucco del film di Herzog. In questo film, Kinski, infatti, ha lunghi capelli bianchi. Il personaggio del vampiro \u00e8 chiamato semplicemente \"Nosferatu\" (e non Dracula o Orlok).\nTra le successive apparizioni cinematografiche del personaggio, da segnalare la pellicola \"L'ombra del vampiro\" di E. Elias Merhige, che ripercorre la lavorazione del film di Murnau, immaginando che il protagonista fosse davvero un vampiro. In questo film il ruolo di Schreck-Orlok \u00e8 sostenuto da Willem Dafoe che per questa interpretazione ottenne una \"nomination\" ai premi Oscar come miglior attore non protagonista.\nL'impatto del personaggio sulla cultura popolare \u00e8 stato tale da dare vita a numerose leggende, dovute in parte al sinistro pseudonimo dell'interprete (\"Massimo Terrore\" in tedesco), che ha fatto ipotizzare che non si trattasse di un attore realmente esistito (ipotesi del tutto infondata, come dimostra la nutrita carriera teatrale e cinematografica del vero Schreck), ma di un nome fittizio dietro la quale si sarebbe celato, nascosto dal trucco, lo stesso Murnau o addirittura un sedicente o reale vampiro scovato dal regista nei Carpazi (tesi seguita dal film di Mehrige)."}
{"id": "1917256", "revid": "1645136", "url": "https://it.wikipedia.org/wiki?curid=1917256", "title": "John Cho", "text": "Biografia.\nNato in Corea del Sud, cresce a Los Angeles, dove i genitori si sono trasferiti nel 1978. Diplomatosi presso la Herbert Hoover High School, successivamente studia inglese presso Universit\u00e0 della California, Berkeley, laureandosi nel 1996. Terminati gli studi, per qualche tempo, lavora come insegnante alla Pacific Hills School. Dal 2006 \u00e8 sposato con l'attrice Kerri Higuchi, con la quale ha avuto due figli: un bambino nel 2008 e una bambina nel 2013.\nAl cinema debutta con un piccolo ruolo nel film di Barry Levinson \"Sesso &amp; potere\". Dopo essere apparso in \"Felicity\" e \"Streghe\", torna al cinema ottenendo ruoli sempre marginali in \"Bowfinger\", \"American Beauty\" e \"American Pie\", di quest'ultimo partecipa anche ai successivi sequel. Tra il 2001 e il 2002 interpreta Chau Presley nella serie televisiva \"Off Centre\" e affianca George Clooney in \"Solaris\".\nNel 2004 \u00e8 protagonista, assieme a Kal Penn, di \"American Trip - Il primo viaggio non si scorda mai\" e del sequel del 2008 \"Harold &amp; Kumar - Due amici in fuga\". Ha interpretato il personaggio ricorrente di Kenny nella serie TV \"Ugly Betty\", inoltre ha il ruolo di Hikaru Sulu in \"Star Trek\" di J. J. Abrams. Nel 2009 fa parte del cast della serie televisiva \"FlashForward\", dove interpretata l'agente dell'FBI Demetri Noh.\nIn campo musicale \u00e8 la voce dei Viva La Union, gruppo losangelino formato da ex studenti di UCB e USC."}
{"id": "1917262", "revid": "71433", "url": "https://it.wikipedia.org/wiki?curid=1917262", "title": "Donald Joseph Qualls", "text": ""}
{"id": "1917264", "revid": "256896", "url": "https://it.wikipedia.org/wiki?curid=1917264", "title": "Prefettura per gli affari economici della Santa Sede", "text": ""}
{"id": "1917265", "revid": "125187489", "url": "https://it.wikipedia.org/wiki?curid=1917265", "title": "Roberto Colombo (calciatore)", "text": "Carriera.\nClub.\nCresciuto nelle giovanili del Milan, dopo aver giocato per quasi l'intera carriera nelle serie minori, esordisce nel Bologna in Serie B nel 2007 contro l' parando un rigore. Debutta in Serie A il 19 aprile 2009 in - (4-1). Il 26 aprile 2009 gioca la seconda gara in massima serie, contribuendo alla vittoria rossoblu contro il Genoa per 2-0.\nLa stagione successiva, 2009-2010, Colombo \u00e8 ancora il secondo portiere del Bologna. Il suo esordio stagionale, legato ad un infortunio occorso a Emiliano Viviano, risale al 24 gennaio 2010 in occasione della partita Bologna-Bari (2-1) in cui disputa una buona gara risultando poco impegnato. In campionato viene utilizzato in occasione della partite Chievo-Bologna del 31 gennaio e Bologna-Milan del 7 febbraio. In occasione della sfida contro i rossoneri, da cui Colombo proviene e di cui \u00e8 tifoso, il portiere gioca bene confermando la sua affidabilit\u00e0. Gioca anche l'ultima partita, ininfluente, di campionato a Cagliari.\nAlla fine della stagione 2009-2010 si svincola dal Bologna e si aggrega al Milan per partecipare ad una tourn\u00e9e di amichevoli negli Stati Uniti.\nIl 20 agosto 2010 viene ingaggiato a parametro zero dalla dove gioca 33 match subendo 44 gol mentre l'anno successivo, il 12 luglio 2011, si trasferisce (sempre a parametro zero) al , dove assume il ruolo di terzo portiere alle spalle di Morgan De Sanctis e Antonio Rosati. Con la maglia azzurra vince il primo trofeo in carriera, la Coppa Italia, sebbene non venga mai utilizzato nel corso della stagione. Al termine della stagione il contratto viene rinnovato per un altro anno, cui l'anno successivo fa seguito un ulteriore prolungamento annuale. Nelle prime due stagioni non colleziona presenze in prima squadra.\nIl 3 maggio 2014 vince la sua seconda Coppa Italia con i campani allo Stadio Olimpico di Roma contro la Fiorentina, anche in questo caso senza mai scendere in campo. Tre giorni dopo fa infine il suo esordio con la maglia azzurra, subentrando a Jos\u00e9 Manuel Reina all'inizio del secondo tempo della terzultima giornata di campionato al San Paolo contro il Cagliari, gara terminata 3-0 in favore dei partenopei.\nIl 10 luglio 2015, rimasto svincolato, si trasferisce a Cagliari come terzo portiere.\nIl 15 aprile 2017, subentra al 90\u00ba nella partita contro il Chievo, esordendo di fatto con la maglia sarda all'et\u00e0 di 41 anni e 234 giorni e piazzandosi al quarto posto dei calciatori pi\u00f9 anziani ad avere mai disputato una gara in Serie A. Dopo questa gara annuncia il ritiro dall'attivit\u00e0 agonistica, diventando team manager del club rossobl\u00f9.\nStatistiche.\nPresenze e reti nei club.\n\"Statistiche aggiornate al 15 aprile 2017.\""}
{"id": "1917268", "revid": "287204", "url": "https://it.wikipedia.org/wiki?curid=1917268", "title": "Dennis O'Neil", "text": "Biografia.\nNato a St. Louis, O'Neil frequent\u00f2 la St. Louis University, e si arruol\u00f2 nell'esercito, con il quale prese parte ad alcune missioni a Cuba durante la Crisi dei missili di Cuba. Lasciato l'esercito, lavor\u00f2 come giornalista presso il \"Cape Girardeau\" (Missouri), dove fu notato da Roy Thomas, che lo introdusse come scrittore di fumetti.\nInizi\u00f2 a lavorare come assistente editor per Marvel Comics, poi per Charlton Comics a fianco di Dick Giordano, e quando quest'ultimo pass\u00f2 a DC Comics, O'Neil lo segu\u00ec, occupandosi delle serie \"Wonder Woman\", \"Justice League of America\" e \"Superman\". In coppia con Neal Adams rilanci\u00f2 il personaggio di Batman, creando personaggi come Ra's al Ghul, e lavor\u00f2 su \"Lanterna Verde/Freccia Verde\". Assieme a Dennis Cowan si occup\u00f2 delle serie \"The Question\" e \"Azrael\".\nNel 1989 a O'Neil venne affidato il primo arco narrativo della serie \"Legends of the Dark Knight\", \"Sciamano\", dove rafforz\u00f2 il legame dell'eroe con l'animale suo simbolo, il pipistrello.\nNegli anni novanta lo scrittore ha insegnato alla School for Visual Arts di Manhattan, pubblicando poi \"The DC Comics Guide To Writing Comics\" e e \"Batman Unauthorized : Vigilantes, Jokers and Heroes in Gotham City\".\nO' Neil si \u00e8 occupato inoltre degli adattamenti dell'arco narrativo di \"\" (1994) e delle pellicole \"Batman Begins\" (2005) e \"Il cavaliere oscuro\" (2008).\nLo scrittore era membro della dirigenza dell'organizzazione no-profit \"The Hero Initiative\".\nRiconoscimenti.\nO'Neil ha ricevuto i seguenti Shazam Awards:\nOmaggi.\nNella collana a fumetti \"The Batman Adventures\", basata sulla serie animata \"Batman: The Animated Series\", O'Neil appare nel ruolo di Perfesser (tradotto in italiano come \"Sapientino\"), uno scalcagnato criminale accompagnato da due degni compari, Mastermind (caricatura di Mike Carlin) e Mr. Nice (caricatura di Archie Goodwin).\nIl suo cognome appare, assieme a quello di Neal Adams, Scott Peterson e Kelley Puckett, nel film d'animazione \"Batman - La maschera del Fantasma\" (1993), come nome di una corporazione di Gotham City."}
{"id": "1917281", "revid": "287204", "url": "https://it.wikipedia.org/wiki?curid=1917281", "title": "Dario Neri", "text": "Biografia.\nDario Neri nasce il 22 maggio 1895 a Vescovado di Murlo (Siena) da Paolo Neri e Gioconda Bandini. Nel 1913 abbandona gli studi tecnici: \u00e8 allievo a Firenze della scuola di pittura di Giuseppe Rossi. L'anno successivo, ottiene l'abilitazione all'insegnamento sostenendo gli esami all'Accademia delle Belle Arti di Firenze.\nNel 1919 al termine del servizio militare in Carnia, in Macedonia e presso il Comando supremo militare italiano, riprendere a dipingere e inizia anche ad incidere sul legno grazie ad Adolfo De Carolis che aveva conosciuto a Bologna mentre era ancora in servizio. Dal 1920 al 1934 si dedica completamente al lavoro artistico: oltre all'attivit\u00e0 di incisore e di pittore, si occupa anche di arti applicate quali la decorazione, il disegno di mobili e l'impaginazione di libri e riviste. Nel 1920 tiene la sua prima mostra personale a Siena.\nNel 1929 sposa Matilde Sclavo, figlia di Achille Sclavo: alla morte del suocero, viene nominato procuratore dell'Istituto Sieroterapico e Vaccinogeno Toscano \"Sclavo\": dal 1935 al 1944 si dedica alla riorganizzazione delle attivit\u00e0 industriali dell'Istituto, che si espande e diviene una della principali aziende italiane del settore. Nel frattempo, ogni sua attivit\u00e0 artistica cessa, pur continuando ad approfondire le sue ricerche nel campo della pittura.\nNel contempo, assume vari incarichi di rilievo pubblico: Commissario prefettizio al Comune di Murlo fra il 1938 e il 1941, direttore del senese Istituto d'Arte fra il 1939 e il 1943, membro della Consulta Municipale per le Belle Arti, della Commissione Edilizia, Presidente della Commissione Provinciale per la Tutela del Paesaggio, dal 1951 infine membro della Deputazione Amministratrice del Monte dei Paschi.\nAlla fine del 1944 lascia la direzione dell'Istituto \"Sclavo\", per dedicarsi alla pubblicazione di testi d'arte. Sempre nello stesso anno fonda l\"Electa Editrice\" di Firenze, specializzata nella pubblicazione di libri d'arte: grazie alla sua guida, diventare una delle pi\u00f9 prestigiose a livello internazionale. Tra le varie personalit\u00e0 pubblicate sviluppa uno speciale rapporto con Bernard Berenson.\nMuore a Milano nel 1958.\nIl Palio di Siena.\nNeri \u00e8 sempre stato molto legato a Siena e al Palio: dal 1937 al 1952 \u00e8 stato capitano della contrada dell'Onda (che vinse nel 1950). Ha anche collaborato in varie ricerche storiche e araldiche sulla citt\u00e0.\nIn collaborazione con Giovanni Cecchini nel 1958 pubblica il volume \"Il Palio di Siena\", opera ancora oggi ritenuta tra le pi\u00f9 documentate e precise sull'argomento Palio."}
{"id": "1917286", "revid": "56818", "url": "https://it.wikipedia.org/wiki?curid=1917286", "title": "Sterkfontein", "text": ""}
{"id": "1917295", "revid": "438678", "url": "https://it.wikipedia.org/wiki?curid=1917295", "title": "Montesanto Vigi", "text": ""}
{"id": "1917297", "revid": "36426", "url": "https://it.wikipedia.org/wiki?curid=1917297", "title": "Armando Carlini", "text": "Negli anni Trenta rivest\u00ec anche la carica di deputato del Regno d'Italia.\nBiografia.\nNato a Napoli, si laure\u00f2 a Bologna prima in Lettere, poi in Filosofia con Francesco Acri. Dopo aver insegnato prima Italiano poi Storia della filosofia nei licei di molte citt\u00e0 d'Italia (Iesi, Foggia, Cesena, Trani, Parma e Pisa), fu chiamato nel 1917 presso l'Universit\u00e0 di Pisa per sostituire Giovanni Gentile, da poco trasferitosi a Roma, prima come incaricato, poi come titolare della cattedra di Filosofia teoretica (1922). Alcuni anni pi\u00f9 tardi divenne rettore dell'Ateneo pisano (1927 - 1935). Eletto deputato (1934 - 1939), fu ammesso, alla vigilia della seconda guerra mondiale (1939), all'Accademia d'Italia, massimo riconoscimento concesso all'epoca dal regime fascista di cui egli fu fervente sostenitore. Nel secondo dopoguerra, ritiratosi dalla vita pubblica e dall'insegnamento, si dedic\u00f2 interamente agli studi filosofici e religiosi e alla pubblicazione delle ultime creazioni. Mor\u00ec ottantunenne a Pisa, sua citt\u00e0 d'adozione.\nPensiero.\nI primi passi.\nCarlini inizi\u00f2 a farsi conoscere, attorno al 1910, assumendo la direzione, prima con Renato Serra, poi da solo, di una collana edita da Laterza che inizialmente venne lanciata sotto il nome di \"Testi di filosofia ad uso dei licei\" e ribattezzata successivamente \"Piccola biblioteca filosofica\". Ad introdurlo nella Laterza fu Giovanni Gentile, conosciuto qualche anno prima dal Carlini, e Benedetto Croce, all'epoca ancora in rapporti col filosofo di Castelvetrano. La collana aveva scopi divulgativi, ma divenne presto celebre per l'alto livello degli autori che collaborarono in vario modo al suo interno, fra cui, oltre al Carlini, anche Armando Saitta e lo stesso Giovanni Gentile. Oltre al lavoro di direzione e coordinamento in qualit\u00e0 di direttore responsabile, il filosofo napoletano pubblic\u00f2 nel 1912, due saggi su Aristotele (in realt\u00e0 raccolte aristoteliche da lui curate, commentate e tradotte) cui fece seguito uno studio su Giovanni Bovio (1914) che dest\u00f2 l'interesse di non pochi studiosi e l'approvazione di Giovanni Gentile, considerato dal Carlini suo maestro indiscusso.\nLa maturit\u00e0 intellettuale.\nGi\u00e0 da alcuni anni professore incaricato a Pisa, Carlini pubblic\u00f2 nel 1921 due corposi volumi che gli assicurarono un posto di assoluto rilievo nel mondo accademico del tempo: \"La filosofia di Giovanni Locke\", esaustivo studio sul pensiero del grande filosofo britannico, e soprattutto \"La vita dello spirito\". In quest'ultimo saggio si inizi\u00f2 infatti chiaramente a delineare il proprio pensiero: adesione alla dottrina idealista, vista come sintesi fra il pensiero immanentista gentiliano (Gentile fu, fino alla propria scomparsa, suo amico, oltre che maestro) e quello crociano, soffusa per\u00f2 di luce cristiana che finir\u00e0, con il passare degli anni, per divenire preponderante ed imporsi sempre pi\u00f9 nettamente nelle speculazioni del Carlini.\nGi\u00e0 nel 1934, con l'uscita de \"La religiosit\u00e0 dell'arte e della filosofia\" Carlini si fece fautore di uno spiritualismo cristiano che lo allontanava da Gentile e da Croce (che pur non si professarono mai atei), avvicinandolo in qualche modo al Rosmini. Al centro della propria visione filosofica c'\u00e8 il pensiero cattolico di matrice soprattutto agostiniana che si pone come fondamento etico universale e chiave di interpretazione dell'esistenza umana. Secondo il filosofo napoletano il raggiungimento della verit\u00e0 cristiana, incentrata su un'entit\u00e0 superiore che ci trascende, \u00e8 per\u00f2 raggiungibile solo soggettivamente, attraverso un ripensmento costante irto di dubbi ed angosce. \u00c8 dal dialogo che riusciamo ad instaurare con noi stessi che possiamo scoprire Dio. Il messaggio cristiano non ci viene pertanto dato attraverso una forma di metafisica dogmatica, ma costituisce il punto di arrivo di un percorso critico interiore, una conquista realizzabile solo attraverso gli strumenti di una metafisica critica. La centralit\u00e0 del cristianesimo nella teoria della conoscenza sar\u00e0 ripresa e ulteriormente sviluppata nel saggio \"Lineamenti di una concezione realistica dello spirito umano\", dato alle stampe nel 1942 e, soprattutto, in \"Alla ricerca di me stesso\", del 1951.\nComprensibile appare pertanto l'interesse che il Carlini nutr\u00ec per l'esistenzialismo tedesco, che per\u00f2 si espresse con una singolare preferenza verso Martin Heidegger, nelle cui speculazioni trovarono ben poco posto le istanze religiose, piuttosto che nei confronti del cristiano Karl Jaspers che su quelle stesse istanze aveva strutturato il proprio pensiero. Nel 1952 Armando Carlini tradurr\u00e0 dal tedesco, commenter\u00e0 e curer\u00e0 l'edizione italiana de \"Il pensiero logico\" di Martin Heidegger, e l'anno successivo, sempre dello stesso autore, \"Che cos'\u00e8 la metafisica?\".\nNel 1957, un paio di anni prima della propria scomparsa, Carlini volle rendere un ultimo e commosso omaggio a Giovanni Gentile con i suoi \"Studi gentiliani\", raccolta di scritti in massima parte gi\u00e0 pubblicati precedentemente, tesi a ricordarne la figura e le affinit\u00e0 intellettuali che un tempo lo avevano legato al grande filosofo siciliano."}
{"id": "1917299", "revid": "287204", "url": "https://it.wikipedia.org/wiki?curid=1917299", "title": "Punto di vista euleriano", "text": ""}
{"id": "1917300", "revid": "287204", "url": "https://it.wikipedia.org/wiki?curid=1917300", "title": "Punto di vista lagrangiano", "text": ""}
{"id": "1917301", "revid": "287204", "url": "https://it.wikipedia.org/wiki?curid=1917301", "title": "AMOS BASIC", "text": "L\"AMOS BASIC\" \u00e8 un linguaggio di programmazione basato sul BASIC sviluppato per i computer Commodore Amiga e pubblicato nel 1990 dalla Mandarin Software (poi divenuta Europress Software). Deriva dallo STOS BASIC (1988), scritto per i computer Atari ST da Fran\u00e7ois Lionet e Constantin Sotiropoulos..\nL'AMOS BASIC, come il suo diretto rivale Blitz BASIC, permetteva la creazione di applicazioni multimediali con relativa facilit\u00e0, offrendo ai programmatori una serie di comandi e funzioni per manipolare animazioni, immagini e musica: per questo fu utilizzato soprattutto per realizzare videogiochi e software educazionale. Non si diffuse mai molto a causa della sua incompatibilit\u00e0 con le funzioni e le interfacce del sistema operativo dell'Amiga: l'AMOS, infatti, controllava direttamente le funzioni offerte dell'hardware e questo causava la realizzazione di programmi con un'interfaccia utente non standard e problemi di compatibilit\u00e0 con le nuove versioni del sistema operativo.\nLa versione originale dell'AMOS BASIC era interpretata, soffrendo sul lato prestazionale. Per ovviare a questo problema, fu offerto in un secondo tempo un compilatore, che permetteva di ottenere un buon aumento della velocit\u00e0 di esecuzione dei programmi.\nDopo la prima versione, la Casa sviluppatrice ne offr\u00ec altre due versioni: l\"Easy AMOS\", semplificata e per gli utenti alle prime armi, e l\"AMOS Professional\", con una IDE migliorata, supporto al linguaggio ARexx, ed un nuovo sottolinguaggio per il controllo dell'interfaccia utente. Nessuna di esse raggiunse la popolarit\u00e0 della versione originale.\nI sorgenti del linguaggio sono oggi disponibili con una licenza di tipo BSD e sono scaricabili dal sito di \"Clickteam\", una societ\u00e0 informatica fondata da Fran\u00e7ois Lionet.\nIl 4 aprile 2019 Fran\u00e7ois Lionet ha annunciato l'uscita di AMOS2. AMOS2 sostituisce STOS e AMOS insieme, usando JavaScript come interprete di codice, rendendo il nuovo sistema di sviluppo indipendente e generalmente implementato nei browser Internet. AMOS2 \u00e8 ora chiamato AOZ Studio https://www.aoz.studio\nCompatibilit\u00e0 AMOS/STOS.\nIl ritardo di quasi 2 anni nella presentazione della versione per Amiga permise agli sviluppatori di rivedere il linguaggio: l'AMOS offriva diversi comandi e funzioni non presenti nella versione per Atari ST, cos\u00ec come l'assenza della numerazione delle linee e costrutti di programmazione strutturata, assenti nello STOS. Questo causava problemi di compatibilit\u00e0 fra le due piattaforme di sviluppo: generalmente, un listato scritto in STOS poteva essere convertito in AMOS ma l'inverso non era sempre possibile."}
{"id": "1917302", "revid": "290948", "url": "https://it.wikipedia.org/wiki?curid=1917302", "title": "Politropica", "text": ""}
{"id": "1917303", "revid": "287204", "url": "https://it.wikipedia.org/wiki?curid=1917303", "title": "Honda NS 500", "text": "La NS 500 \u00e8 una motocicletta da competizione della casa motociclistica Honda che riprende a partecipare al motomondiale con moto a due tempi, dopo l'insuccesso della Honda NR 500.\nStoria.\nIl 1982 \u00e8 un anno importante nella storia del reparto corse Honda: nasce ufficialmente e come entit\u00e0 separata la Honda Racing Corporation che seguir\u00e0 da quel momento lo sviluppo e la gestione delle corse; contemporaneamente nasce il nuovo progetto della moto destinata a competere nella classe regina.\nLa casa giapponese aveva sempre puntato sui motori a 4 tempi, sia durante le sue prime partecipazioni al campionato mondiale (interrotte al termine della stagione 1967), sia al ritorno nel motomondiale 1979, avvenuto con la NR 500 a pistoni ovali; questo della \"NS\" fu quindi un progetto totalmente nuovo per la casa e venne predisposto un motore tricilindrico in configurazione a V con l'intento di limitare al massimo gli ingombri della moto.\nNel primo anno di gare la moto venne condotta da Freddie Spencer, Takazumi Katayama e Marco Lucchinelli che giunsero rispettivamente 3\u00b0, 7\u00b0 e 8\u00b0 nella classifica stagionale, con il pilota statunitense che ottenne anche due vittorie, nel GP del Belgio e in quello di San Marino mentre il pilota giapponese vinse nel GP di Svezia.\nAl secondo anno di partecipazione, nel motomondiale 1983, Spencer si aggiudic\u00f2 il titolo iridato ottenendo 6 successi su 12 gran premi; tale successo fu accompagnato anche dal primo posto nella classifica costruttori.\nDopo soli due anni di vita, nel 1984 Honda present\u00f2 la sua erede, la NSR 500 quadricilindrica, e Spencer la altern\u00f2 con la NS tre cilindri che; condotta da Randy Mamola riusc\u00ec ad ottenere ancora dei successi, di cui l'ultimo nuovamente a San Marino, e contribu\u00ec in buona parte alla conquista del titolo costruttori del 1984 da parte di Honda.\nLe ultime presenze della tricilindrica furono nel motomondiale 1985 e l'ultima vittoria conseguita fu quella ottenuta da Mamola nel Gran Premio motociclistico d'Olanda.\nIn onore a questa moto vennero prodotti due modelli in produzione di serie, la NS 125 nel 1985 fino al 1987 e la NS 400 R dal 1986 al 1988. Inoltre, dalla NS 500 fu derivata una versione destinata ai piloti privati: la RS 500 R, costruita dal 1983 al 1987."}
{"id": "1917304", "revid": "729019", "url": "https://it.wikipedia.org/wiki?curid=1917304", "title": "Distonia sensibile alla dopamina", "text": "La distonia sensibile alla dopamina \u00e8 una sindrome genetica a trasmissione autosomica dominante facente parte del gruppo dei disordini del movimento e caratterizzata da un insieme di manifestazioni che comportano disfunzioni del movimento. \u00c8 chiamata anche distonia di Segawa.\nEpidemiologia.\nColpisce prevalentemente il sesso femminile e soprattutto l'infanzia, sebbene possa presentarsi anche durante l'adolescenza. I distretti anatomici maggiormente colpiti sono gli arti inferiori.\nEziologia.\nLa malattia \u00e8 dovuta a una mutazione del gene denominato \"GCH1\" situato sul cromosoma 14 che codifica per un enzima che, non direttamente, limita la sintesi della dopamina.\nClinica.\nSi assiste clinicamente in primo luogo a una diminuzione progressiva della capacit\u00e0 di deambulazione che pu\u00f2 arrivare a comportare una completa paralisi del paziente; inizialmente i disturbi sono meno marcati al mattino e aumentano durante il giorno, per diventare maggiori durante la sera. Il paziente ritrova sollievo quando va a letto e quando si sveglia il mattino seguente.\nLe manifestazioni cliniche possono comportare una diagnosi errata, dal momento che i disturbi sono simili alla malattia di Parkinson nella forma giovanile.\nTrattamento.\nLa terapia \u00e8 farmacologica, prevede la somministrazione di levodopa e permette una buona prognosi."}
{"id": "1917306", "revid": "1543377", "url": "https://it.wikipedia.org/wiki?curid=1917306", "title": "Honda NS", "text": "La NS \u00e8 una serie di modelli di motocicletta prodotta dalla casa motociclistica giapponese Honda dal 1984 al 1987. Si tratta di una stradale sportiva che richiama nelle linee il modello da competizione del motomondiale, la Honda NS 500, ed \u00e8 stata prodotta in cilindrate dai 125 ai 400cm\u00b3.\n50.\nQuesto ciclomotore prodotto nel 1990 con raffreddamento a liquido ed in grado di raggiungere i 105 km/h di serie, fu antesignano dell'NSR50, il peso complessivo \u00e8 di 88kg, ed \u00e8 caratterizzato dal monoammortizzatore posteriore, freno posteriore a tamburo, mentre il freno anteriore poteva essere a disco o a tamburo, cambio a 6 marce, telaio a tubi monotrave sdoppiato e monoculla sdoppiato, con telaietto saldato al telaio principale.\n125.\nPresentata per la prima volta al Motor Show di Bologna del 1984, \u00e8 stata prodotta dal 1985 al 1987 ed inizialmente era una semicarenata e aveva il suffisso \"F\", poi nel 1987 vennero presentate altre due versioni carenate \"R\" e \"RII\".\nUtilizza delle ruote a tre raggi sdoppiati e una carenatura che assomiglia alla concorrente prodotta dalla Gilera.\nLa differenza tra la versione carenate \"R\" e la \"RII\" \u00e8 data dalla presenza del doppio disco anteriore da 251\u00a0mm per la \"RII\", dal parafango anteriore pi\u00f9 avvolgente e per il guscio coprisella posteriore con tabella porta numero gialla come da regolamento dell'epoca per le 500 del Motomondiale .\n250.\nQuesta moto \u00e8 stata prodotta dal 1984 al 1987 ed inizialmente era una semicarenata e aveva il suffisso \"F\", poi nel venne presentate nella versione carenata \"R\" con adozione di un forcellone nuovo senza capriata di rinforzo\n400.\nQuesta moto \u00e8 una race replica prodotta dal 1985 al 1987, che insieme ai concorrenti Suzuki RG 500 Gamma e Yamaha RD 500 hanno segnato un'epoca alla seconda met\u00e0 degli anni '80.\nHa la disposizione del motore simile al modello del motomondiale, ma con un solo cilindro verticale (il cilindro centrale) e due orizzontali, esattamente l'opposto del modello da gara, inoltre \u00e8 munito del sistema allo scarico \"ATAC\" (\"Automatic Torque Amplification Chamber\"), che era caratterizzato da una valvola e un risuonatore, che ha un'apertura graduale dai 5.000 ai 7.000\u00a0rpm.\nEsteticamente la moto richiama molto il modello da gara, con il terzo silenziatore posto sotto al codino a destra e integrato dalle carene, ma anche la struttura del telaio e del forcellone richiama il modello da competizione.\n\u00c8 stata la prima moto con il telaio box."}
{"id": "1917312", "revid": "122246", "url": "https://it.wikipedia.org/wiki?curid=1917312", "title": "Santuario di Vourry", "text": "Il santuario di Vourry (altra grafia \"Voury\" o \"Voures\"), oppure Notre-Dame-de-Gr\u00e2ce de Voury, si trova nel comune di Gaby in Valle d'Aosta. \u00c8 situato a quota 980 m s.l.m. e a circa 2 chilometri prima del capoluogo di Gaby, in localit\u00e0 Voury.\n\u00c8 dedicato alla Madonna delle Grazie (in francese, \"Notre-Dame-de-Gr\u00e2ce\").\nDescrizione e storia.\nUna cappella era presente all'inizio del XIX secolo. Nel 1833, un abitante di Gaby, Jean-Pantal\u00e9on Touscoz, uscito salvo da una valanga nei pressi, decise di costruirvi un santuario.\nSulle mura sono presenti le stazioni della \"Via Crucis\".\nSecondo un'usanza locale, la popolazione di Gaby si riuniva il giorno di Pasqua per cantare il \"R\u00e9jouis-toi Marie\", importante canto mariano francofono, in quanto il santuario \u00e8 mariano, oggi dedicato a Notre-Dame-de-Gr\u00e2ces e in precedenza a Notre-Dame-de-l'All\u00e9gresse. La festa patronale \u00e8 il 2 luglio. Il parroco di Gaby pi\u00f9 attivo per il santuario \u00e8 stato Jean-Pierre Goyet.\nIl santuario \u00e8 stato oggetto di restauro negli ultimi anni per rispondere alle esigenze di luogo di pellegrinaggio di primo piano, il 12 agosto.\nDi particolare pregio l'altare maggiore e l'organo, uno dei pi\u00f9 antichi della Valle d'Aosta."}
{"id": "1917314", "revid": "438678", "url": "https://it.wikipedia.org/wiki?curid=1917314", "title": "Castel San Giovanni di Spoleto", "text": ""}
{"id": "1917316", "revid": "436907", "url": "https://it.wikipedia.org/wiki?curid=1917316", "title": "The Black Parade Is Dead!", "text": "The Black Parade Is Dead! \u00e8 il secondo album live dei My Chemical Romance, pubblicato nel 2008, comprendente 2 dischi, 1 DVD e 1 CD. Il DVD contiene la registrazione dell'ultimo concerto dei My Chemical Romance come \"The Black Parade\" (il soprannome che i My Chemical Romance hanno adottato per numerosi concerti prima e dopo l'uscita dell'omonimo album) al \"Palacio de los Deportes\" a Citt\u00e0 del Messico il 7 ottobre 2007, e di quello tenuto come \"My Chemical Romance\" a Hoboken, New Jersey, il 24 ottobre 2007. Il cd contiene le tracce audio del concerto al Palacio de los Deportes.\nTracce.\nCD.\nConcerto al Palacio de los Deportes a Citt\u00e0 del Messico, Messico, il 7 ottobre 2007.\nDVD.\nConcerto al Palacio de los Deportes a Citt\u00e0 del Messico il 7 ottobre 2007.\nConcerto al Maxwell's a Hoboken, New Jersey, il 21 ottobre 2007."}
{"id": "1917322", "revid": "73843", "url": "https://it.wikipedia.org/wiki?curid=1917322", "title": "Calcio ai Giochi della XVI Olimpiade - Qualificazioni", "text": "Il torneo di calcio alla XVI Olimpiade \u00e8 stato il primo torneo olimpico di calcio a necessitare di un turno di qualificazione per ridurre il numero di partecipanti a 16.\nPresero parte alle qualificazioni 26 squadre (10 europee, 2 africane, 12 asiatiche e 2 americane).\nL' (in qualit\u00e0 di paese organizzatore) e la ottennero la qualificazione automatica. Ad esse si sarebbero aggiunte le 13 squadre vincitrici degli spareggi ed una scelta dalla FIFA.\nTutti gli incontri vennero patrocinati dalla FIFA anche se molti non si svolsero a seguito di ritiri.\nFormula.\nEra previsto un unico turno ad eliminazione diretta con scontri di andata e ritorno. Le 26 squadre vennero abbinate su base geografica; tra le nazionali europee venne incluso anche ."}
{"id": "1917324", "revid": "131358", "url": "https://it.wikipedia.org/wiki?curid=1917324", "title": "Javier Horacio Pinola", "text": ""}
{"id": "1917335", "revid": "599013", "url": "https://it.wikipedia.org/wiki?curid=1917335", "title": "Giovanni De Min (calciatore)", "text": "Carriera.\nCresciuto nel Belluno, collezion\u00f2 diverse esperienze tra serie B e C, prima di approdare nel Verona nelle cui file milit\u00f2 per tre anni. Titolare per due campionati, \u00e8 tra i protagonisti della promozione della squadra giallobl\u00f9 in serie A nel 1967-1968. Poi si ritrov\u00f2 nella stagione 1969-1970 relegato nel ruolo di riserva, passando quindi alla Roma.\nDopo Roma, si trasfer\u00ec alla e successivamente a Montecatini, dove concluse la carriera."}
{"id": "1917338", "revid": "1863966", "url": "https://it.wikipedia.org/wiki?curid=1917338", "title": "Museo internazionale della calzatura", "text": "Il Museo Internazionale della Calzatura Pietro Bertolini (MIC) \u00e8 situato all'interno del Castello Sforzesco di Vigevano. Il Museo fu istituito negli anni '50 per iniziativa dello storico vigevanese Luigi Barni e fu dedicato a Pietro Bertolini, primo donatore di una notevole collezione di calzature provenienti da tutto il mondo.\nIl Museo conserva calzature provenienti da tutto il mondo e rappresentative dell'evoluzione nelle diverse epoche storiche. Il percorso espositivo si articola in 4 sale e una galleria, in cui sono esposte collezioni provenienti anche da donazioni e prestiti di aziende e stilisti del settore, quali Salvatore Ferragamo, Emilio Pucci, Andrea Pfister, il vigevanese Armando Pollini, che \u00e8 anche il curatore scientifico del museo, Christian Dior, Karl Lagerfeld, Giorgio Armani, Louis Vuitton, Givenchy e molti altri.\nSono presenti anche scarpe appartenute a personaggi storici, quali una pianella risalente alla fine del XV secolo e attribuita alla duchessa Beatrice d'Este, nonch\u00e9 modelli dalle caratteristiche particolari, come un sandalo futurista con suola di rocchetti in legno e una scarpina in argento, di un solo centimetro di lunghezza.\nIl museo, nel 2005, ha presentato una mostra sulla calzatura italiana dalla seconda met\u00e0 degli anni Trenta fino alla Seconda Guerra Mondiale."}
{"id": "1917340", "revid": "124735", "url": "https://it.wikipedia.org/wiki?curid=1917340", "title": "Guido de Rosso", "text": ""}
{"id": "1917341", "revid": "256896", "url": "https://it.wikipedia.org/wiki?curid=1917341", "title": "Prefettura per gli Affari Economici della Santa Sede", "text": ""}
{"id": "1917343", "revid": "827882", "url": "https://it.wikipedia.org/wiki?curid=1917343", "title": "Casteldilago", "text": "Casteldilago \u00e8 una frazione del comune di Arrone, in provincia di Terni, situata a 2\u00a0km dal capoluogo e ad un'altitudine di 292 .\nSecondo i dati del censimento del 2001, gli abitanti sono 441. \nGi\u00e0 comune autonomo, denominato Castel di Lago, fu accorpato nel 1875 dall'attuale comune, che all'epoca faceva parte della provincia di Perugia.\nInfrastrutture e trasporti.\nAttraversata dalla strada statale 209 \"Valnerina\", Casteldilago era servita, nel periodo compreso tra il 1909 e il 1960, dalla tranvia Terni-Ferentillo, un'infrastruttura nata per agevolare il trasporto delle merci e delle persone lungo la valle della Nera che risult\u00f2 determinante ai tempi dell'industrializzazione della stessa."}
{"id": "1917345", "revid": "438678", "url": "https://it.wikipedia.org/wiki?curid=1917345", "title": "Castel di Lago", "text": ""}
{"id": "1917358", "revid": "110157", "url": "https://it.wikipedia.org/wiki?curid=1917358", "title": "Coppa Italia Lega Pro 2008-2009", "text": "La Coppa Italia Lega Pro 2008-2009 di calcio si \u00e8 disputata tra l'agosto 2008 e l'aprile 2009.\nLa formula.\nVengono ammesse alla competizione tutte le squadre che risultano regolarmente iscritte ad un campionato di Serie C ed alcune di serie D.\nLa competizione si divide in varie fasi:\nLa fase eliminatoria a gironi.\nIn grassetto le squadre di Serie D"}
{"id": "1917361", "revid": "17654", "url": "https://it.wikipedia.org/wiki?curid=1917361", "title": "Parco a tema", "text": ""}
{"id": "1917362", "revid": "1226", "url": "https://it.wikipedia.org/wiki?curid=1917362", "title": "Parchi a tema", "text": ""}
{"id": "1917364", "revid": "2056951", "url": "https://it.wikipedia.org/wiki?curid=1917364", "title": "Insegna (disambigua)", "text": ""}
{"id": "1917365", "revid": "18107748", "url": "https://it.wikipedia.org/wiki?curid=1917365", "title": "Stendardi", "text": ""}
{"id": "1917367", "revid": "120958319", "url": "https://it.wikipedia.org/wiki?curid=1917367", "title": "Stendardo", "text": ""}
{"id": "1917370", "revid": "1226", "url": "https://it.wikipedia.org/wiki?curid=1917370", "title": "Raubwirtschaft", "text": ""}
{"id": "1917372", "revid": "767487", "url": "https://it.wikipedia.org/wiki?curid=1917372", "title": "Into the Mirror", "text": " \u00e8 un film horror coreano del 2003, scritto e diretto da Kim Sung-ho.\nNel 2008 il regista Alexandre Aja ha diretto il film \"Riflessi di paura\", remake di questa pellicola.\nTrama.\nDopo l'accidentale morte del suo collega Young-ho, tenuto in ostaggio da un criminale, il detective Woo Young-min lascia il proprio incarico sentendosi responsabile della tragedia, per trovare lavoro nella SecuZone, un istituto di vigilanza privato. Woo Young-min viene assegnato al grande magazzino \"Dreampia\", gestito proprio da suo zio Jeon-il Sung. L'edificio \u00e8 stato ricostruito dopo che un incendio l'aveva distrutto l'anno prima, uccidendo una giovane dipendente. \"Dreampia\" viene riaperto tra polemiche e proteste, in particolare dei familiari della vittima ai quali \u00e8 stato rifiutato un risarcimento.\nQuando uno dei dipendenti del negozio muore in circostanze misteriose, Woo decide di indagare per conto proprio, mentre le indagini ufficiali sono affidate al detective Ha Hyun-Su, in diretto contrasto con Woo che continua ad accusare della morte di Young-ho, ed alla sua assistente Park. Mentre altre morti misteriose si susseguono all'interno del grande magazzino, Woo conosce Lee Ji-hyun, sorella gemella di Lee Jeong-hyun, convinta che sua sorella non mor\u00ec nell'incendio, ma \u00e8 intrappolata negli specchi. Ha Hyun-Su invece \u00e8 convinto che la giovane sia la serial killer.\nUn intreccio di colpi di scena e di rivelazioni su illeciti del direttore del grande magazzino, Choi, porta alla scoperta del responsabile dell'incendio dell'anno prima e dei misteri che esso tentava di nascondere, nonch\u00e9 alla scoperta del mistero della fine della sorella gemella di Lee Ji-hyun."}
{"id": "1917375", "revid": "83531", "url": "https://it.wikipedia.org/wiki?curid=1917375", "title": "Associazione Sportiva Varese 1910 2008-2009", "text": "Questa voce raccoglie le informazioni riguardanti l'Associazione Sportiva Varese 1910 nelle competizioni ufficiali della stagione 2008-2009.\nMaglie e sponsor.\nLa maglia casalinga \u00e8 rossa con inserti bianchi, pantaloncini bianchi e calze rosse; per la trasferta i colori sono invertiti. Lo sponsor tecnico per la stagione 2008-2009 \u00e8 Joma, mentre non vi \u00e8 uno sponsor ufficiale. Tuttavia la squadra ha giocato alcune partite con il marchio del presidente Rosati (HDC Holding) sulle maglie.\nOrganigramma societario.\nArea direttiva\nArea organizzativa\nArea tecnica\nArea sanitaria\nGiovanili.\nOrganigramma societario.\nArea direttiva\nScuola Calcio\nProgetto Bimbo"}
{"id": "1917376", "revid": "712828", "url": "https://it.wikipedia.org/wiki?curid=1917376", "title": "Vinland Saga (manga)", "text": " \u00e8 un manga di Makoto Yukimura, incentrato sulle vicende in Europa settentrionale dell'XI secolo, con particolare attenzione alle gesta dei vichinghi in quel periodo.\nDal suo debutto nel 2005, l'opera \u00e8 stata pubblicata inizialmente con cadenza settimanale da K\u014ddansha sulla rivista \"Weekly Sh\u014dnen Magazine\", ma poich\u00e9 l'autore non riusciva a stare al passo col lavoro, venne trasferita sulle pagine del magazine \"seinen\" \"Afternoon\". L'edizione italiana \u00e8 curata da Star Comics, che ne ha iniziato la pubblicazione a partire dal 10 febbraio 2010.\n\"Vinland Saga\" ha registrato un buon successo di critica e pubblico. Nel 2009 \u00e8 stato insignito del gran premio del Japan Media Arts Festival, mentre nel 2012 \u00e8 stato eletto miglior manga nella categoria generale al Premio Kodansha per i manga.\nTrama.\nNel 1002 d.C. in un piccolo villaggio dell'Islanda vive Thorfinn, un bambino di sei anni, con suo padre Thors, la madre Helga e la sorella Ylva, dilettandosi ad ascoltare storie sulla leggendaria terra di Vinland per bocca del commerciante e navigatore Leif Erikson. Il padre Thors \u00e8 un ex mercenario dei vichinghi di Jomsborg che ha finto la sua morte per ritirarsi a condurre un'esistenza pacifica lontano dalla violenza. Ma quando il re Sweyn I di Danimarca richiama i suoi vassalli per invadere l'Inghilterra, anche Thors deve rispondere alla chiamata per proteggere il suo villaggio da possibili ripercussioni. Tuttavia il suo capo non ha dimenticato la sua diserzione e pianifica di ucciderlo assoldando il pirata Askeladd. Caduto nell'imboscata, Thors preferisce farsi uccidere pur di salvare il piccolo Thorfinn, che si era imbarcato di nascosto sulla sua nave. Giurando di vendicare personalmente il padre, Thorfinn segue la banda di Askeladd e, nei dieci anni successivi, combatte tra le sue fila diventando un valido guerriero e accettando di compiere per l'uomo pericolose missioni pur di ottenere uno scontro leale da cui per\u00f2 esce sempre sconfitto.\nNel 1013 la truppa di Askeladd si unisce all'esercito di invasione dell'Inghilterra, dove protegge il principe Canuto dagli attacchi degli anglosassoni guidati da Thorkell l'Alto. Durante la campagna militare, il giovane principe matura da ragazzo timido e impacciato a figura autorevole, carismatica e machiavellica, e, influenzato dalle violenze a cui ha assistito e dalla sua morale cristiana, decide di prendere il potere con la forza per creare un'utopia in Terra. Ottenuto il supporto sia di Askeladd che di Thorkell, Canuto pianifica di assassinare il padre, evento che si verifica poco dopo a York per mano di Askeladd, il quale si sacrifica per permettere al principe di realizzare il suo sogno. Sconvolto dall'uccisione di Askeladd per mano di qualcun altro, Thorfinn si avventa su Canuto, ma \u00e8 fermato e reso schiavo come punizione. Egli finisce per essere acquistato insieme all'inglese Einar dal ricco possidente terriero danese Ketil e messo a lavorare nella sua fattoria nello Jutland, con la prospettiva di poter riacquistare la libert\u00e0 se lavorer\u00e0 abbastanza da riscattarsi. Alla fattoria, grazie a Einar, Thorfinn scopre le fatiche ma anche le gioie e le soddisfazioni del lavoro manuale e sperimenta per la prima volta la gentilezza e l'affetto. Egli si ripromette quindi di iniziare una nuova vita, lasciandosi alle spalle gli anni da guerriero per un'esistenza priva di violenza. Canuto intanto continua la campagna in Inghilterra e, con la morte dei legittimi regnanti dell'isola, viene eletto re d'Inghilterra, e qualche anno dopo, alla morte del fratello, sovrano di Danimarca.\nMentre le storie di Canuto e di Thorfinn continuano a intrecciarsi, il giovane giunge alla conclusione che per espiare i propri peccati debba fondare una colonia a Vinland e creare cos\u00ec un'oasi di pace lontano dalla schiavit\u00f9 e dalle guerre che affliggono il mondo vichingo.\nProduzione.\nAl termine della sua serie precedente, \"Planetes\", Makoto Yukimura desiderava esplorare il tema della \"negazione della violenza\", e per farlo aveva bisogno di un'ambientazione in cui la violenza era all'ordine del giorno. Invece che ripiegare sul familiare ma inflazionato medioevo giapponese, l'autore opt\u00f2 per qualcosa di originale, e, appreso che i vichinghi furono i primi europei a mettere piede in America, si orient\u00f2 verso questo popolo. Yukimura pass\u00f2 quindi un anno a documentarsi sul periodo storico e sulle abitudini dei vichinghi, reperendo il poco materiale a disposizione tradotto in giapponese, studiando reperti archeologici e recandosi personalmente in Francia, Gran Bretagna, Norvegia, Danimarca e Islanda nel 2003. Egli cerc\u00f2 inoltre ispirazione in altre opere di ambientazione vichinga, e constat\u00f2 che l'unica serie giapponese in tal senso era \"Vicky il vichingo\". Nonostante il prodotto finale di Yukimura abbia un'impronta marcatamente pi\u00f9 realista, egli fu inconsciamente influenzato dal rapporto padre-figlio presente nel cartone, rendendo centrale nella sua storia il legame tra figli e genitori, come ad esempio nel caso di Thorfinn e Thors. Un'altra opera che lo influenz\u00f2 fu \"Ken il guerriero\", da cui prese l'idea di un protagonista che \u00e8 costretto dall'ambiente in cui vive e per proteggere le persone che ama a ricorrere alla violenza, ma che la rigetterebbe in situazioni normali.\nIl tema centrale dell'opera \u00e8 l'antitesi tra \"il codice di condotta guerriero medievale e una nuova moralit\u00e0 basata sulla pace e l'uguaglianza\", mostrato attraverso gli occhi di un eroe che, rifiutando la violenza, si districa in un mondo brutale e feroce. Yukimura voleva mostrare infatti la crescita spirituale del protagonista Thorfinn, da un giovane carico di rancore, socialmente imbranato e irascibile, a un adulto guidato da valori. Perci\u00f2 la violenta societ\u00e0 vichinga e i guerrieri non sono mai glorificati nell'opera, ma fanno da contraltare ai veri eroi, rappresentati dalle vittime innocenti e dal concetto di \"vero guerriero\".\nPur delineando l'opera come un manga storico, Yukimura si prese numerose libert\u00e0 artistiche nella trattazione del quadro storico di riferimento. Mentre infatti alcune date, soprattutto le tappe dell'invasione dell'Inghilterra sono rispettate, in altri contesti sono introdotte numerose inesattezze. Laddove inoltre alcuni personaggi, come Thorfinn, Leif Erikson, Thorkell e Canuto sono realmente esistiti, altri, come Askeladd sono di pura fantasia. Anche le figure storiche, tuttavia, differiscono e agiscono diversamente dalla loro controparte reale: Thorfinn infatti dovrebbe avere all'incirca trent'anni in pi\u00f9 e il suo tentativo di colonizzazione di Vinland sarebbe dovuto avvenire attorno all'anno 1000, vent'anni prima degli eventi trattati nel manga e con un Leif pi\u00f9 giovane. Lo stesso Canuto nel manga, per far s\u00ec che la sua utopia si concretizzi, fa largo uso di congiure e assassinii, contro suo padre Sweyn, re Ethelred, Edmondo e infine contro il suo stesso fratello Harald; come traccia storica si sa che a volte Canuto us\u00f2 mezzi simili contro traditori, ma non in modo cos\u00ec frequente ed efferato.\nYukimura \u00e8 aiutato nella realizzazione del manga da due assistenti, i quali si occupano soprattutto di realizzare i fondali, mentre lui si concentra principalmente sui personaggi. L'autore \u00e8 conosciuto per essere piuttosto lento nel suo lavoro, impiegando in media 7-8 ore per tavola; egli non riusciva pertanto a mantenere i ritmi necessari di 80 tavole al mese per una serializzazione settimanale, e, in accordo con il suo editore, decise dopo la pubblicazione dei primi due volumi di ridurre la periodicit\u00e0 dell'opera a mensile. Con il cambio di rivista da \"Weekly Sh\u014dnen Magazine\" a \"Afternoon\", mut\u00f2 anche il pubblico di riferimento, ora rappresentato da giovani adulti, e Yukimura pot\u00e9 cos\u00ec inserire immagini pi\u00f9 crude e rendere il tratto meno caricaturale. Ciononostante nel manga sono presenti di tanto in tanto dei siparietti comici con personaggi deformati per allentare la tensione e distendere i lettori. Alla domanda quanto durer\u00e0 l'opera, Yukimura nel 2010 ha risposto di prevedere la sua conclusione entro 25 o 30 tomi.\nMedia.\nManga.\n\"Vinland Saga\" debutt\u00f2 nel 2005 sulle pagine della rivista settimanale \"Weekly Sh\u014dnen Magazine\" di K\u014ddansha. Poich\u00e9 per\u00f2 Yukimura non riusciva a stare al passo col lavoro, la serializzazione venne trasferita sul mensile \"Afternoon\". I capitoli del manga sono inoltre raccolti in volumi \"tank\u014dbon\", con il primo pubblicato il 15 luglio 2005. Dopo il cambio di rivista, i primi due albi sono stati ripubblicati sotto l'etichetta \"Afternoon\" rispettivamente il 23 agosto e il 22 settembre 2006. Le nuove versioni presentano nuove copertine, nuovi commenti dell'autore e sono privi di furigana. L'edizione italiana \u00e8 curata da Star Comics, che ne ha iniziato la pubblicazione a partire dal 10 febbraio 2010.\nAnime.\nUn adattamento anime di \"Vinland Saga\" \u00e8 stato annunciato il 19 marzo 2018. La serie televisiva anime, prodotta da Wit Studio, \u00e8 stata trasmessa in televisione in Giappone e in streaming mondiale su Prime Video.\nUna seconda stagione \u00e8 stata annunciata nel luglio 2021.\nSpin-off.\nIl personaggio di Ylva, la sorella di Thorfinn, piacque tanto al \"mangaka\" e amico di Yukimura Hideo Nishimoto, che decise di trarne un manga spin-off intitolato ; di carattere comico e satirico, esso racconta le avventure di Ylva in Islanda durante gli anni in cui Thorfinn \u00e8 assente. L'opera \u00e8 stata serializzata sulla rivista \"Afternoon\" di K\u014ddansha dal 25 aprile 2007 al 25 settembre 2010 e in seguito raccolta in tre volumi \"tank\u014dbon\".\nAccoglienza.\n\"Vinland Saga\" ha registrato un buon successo di pubblico e critica. Esso figura nella top 10 dei manga pi\u00f9 apprezzati dai lettori sul sito Anime News Network.\nL'opera \u00e8 stata descritta come un dramma storico, un romanzo di formazione e un manga epico. La critica ha definito la storia \"complessa\", \"avventurosa e frenetica\", e ha apprezzato l'abilit\u00e0 di Yukimura di accostare alle violente scene di battaglia anche dei momenti pi\u00f9 lenti di riflessione, che non risultano per\u00f2 mai noiosi. La cura nel tratteggio dei sentimenti e delle convinzioni dei diversi personaggi, cos\u00ec come la trattazione di temi come l'amore e il valore della vita, sono infatti ritenuti i punti forti del manga. Per l'attenta ricostruzione religiosa e per l'esaltazione della carit\u00e0 e della non-violenza in esso contenuto, Shaenon K. Garrity di Anime News Network l'ha definito un \"fumetto cristiano\" con un approccio buddhista, mentre per la sua ambientazione l'ha accostato al manga \"Berserk\" di Kentar\u014d Miura.\nLa veste grafica \u00e8 stata generalmente apprezzata, in particolar modo le illustrazioni elaborate, la disposizione dei pannelli nelle sequenze di azione, e le scene di battaglia. Riccardo Lucchesi di C4 Comic ha descritto invece il segno come \"gradevole, seppur di non primissima caratura, specialmente per quello che riguarda le anatomie dei volti, vagamente caricaturali e non sempre adatti al contesto\". Anche la ricostruzione storica ha un sapore autentico e credibile, mostrando con grande cura e dettaglio le tradizioni, le abitazioni, e i vestiti della cultura vichinga, e fornendo utili approfondimenti senza risultare troppo didascalica. Una critica \u00e8 stata invece mossa allo scarso ruolo riservato ai personaggi femminili, che andrebbe a cozzare con quanto emerso dagli scavi archeologici di guerriere tra i vichinghi.\nRiconoscimenti.\n\"Vinland Saga\" \u00e8 stato insignito nel 2009 del gran premio nella categoria manga al 13\u00ba Japan Media Arts Festival. Alla 36\u00aa edizione del Premio Kodansha per i manga, nel 2012, l'opera \u00e8 risultata vincitrice come miglior manga nella categoria generale."}
{"id": "1917377", "revid": "599013", "url": "https://it.wikipedia.org/wiki?curid=1917377", "title": "Alf Segers\u00e4ll", "text": "Professionista dal 1980 al 1986, vinse una tappa al Giro d'Italia e rappresent\u00f2 per quattro volte il suo paese (1980, 1981, 1982 e 1985) ai campionati del mondo su strada."}
{"id": "1917380", "revid": "371529", "url": "https://it.wikipedia.org/wiki?curid=1917380", "title": "Nu-Mixx Klazzics Vol. 2", "text": "Nu-Mixx Klazzics Vol. 2 \u00e8 una raccolta del rapper statunitense Tupac Shakur, pubblicata nel 2007 da Death Row Records e Koch Records."}
{"id": "1917387", "revid": "110157", "url": "https://it.wikipedia.org/wiki?curid=1917387", "title": "Po\u010dep", "text": "Po\u010dep \u00e8 una citt\u00e0 della Russia europea sudoccidentale (Oblast' di Brjansk), situata nel bassopiano della Desna, sulle sponde del fiume \"Sudost\"', 84\u00a0km a sudest del capoluogo Brjansk; dipende amministrativamente dal distretto omonimo, del quale \u00e8 capoluogo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1917388", "revid": "287204", "url": "https://it.wikipedia.org/wiki?curid=1917388", "title": "Pocep", "text": ""}
{"id": "1917389", "revid": "2092824", "url": "https://it.wikipedia.org/wiki?curid=1917389", "title": "Monterubiaglio", "text": "Monterubiaglio (\"Montrubbiajo\" in dialetto locale) \u00e8 una frazione del comune di Castel Viscardo, in provincia di Terni, situata a 86,6\u00a0km dal capoluogo e ad un'altitudine di 340 .\nSecondo i dati del censimento del 2001, gli abitanti sono 652.\nStoria.\nLe origini di Monterubiaglio risalgono al periodo etrusco-romano, all'epoca centro di scambi commerciali, grazie alla vicinanza della via Traiana Nova.\nIl centro storico caratterizzato da un crocevia tipico dell\u2019Urbanistica Romana, \u00e8 probabile che sia stato attraversato appunto dalla Via Trajana Nova; variante dell\u2019antica Via Cassia; tra Bolsena e Chiusi; valida testimonianza \u00e8 un importante ara funebre ritrovata il secolo scorso nei fondi della Parrocchia di S. Antonio Abate, attualmente visibile presso il Museo Archeologico di Orvieto.\nIl borgo, di cui si hanno le prime notizie nel 1262, \u00e8 dominato dal castello di origine medievale; costruito intorno al Trecento, esso nacque come avamposto difensivo. I primi proprietari furono la famiglia Monaldeschi, per poi passare nel 1650 alla famiglia Lodovisi. Nel corso degli anni varie famiglie si avvicendarono nella propriet\u00e0 del castello. Nel 1600 all'interno del castello visse l'alchimista Giovanni Battista Negroni.\nNegli anni \u201960 durante la costruzione del Complesso Turistico Sabatini in localit\u00e0 \u201cCannelletto\u201d sono stati rinvenuti reperti archeologici di un probabile complesso termale\u00a0 (acque solfuree e ferruginose) dell\u2019epoca di Tiberio.\nIl contado fu signoria degli Orvietani \u201cMonaldeschi della Cervara\u201d che, con alterne traversie di parentela si avvicendarono fino al 1650.\nE\u2019 documentato che il Borgo fosse recintato da mura che delimitavano la corte tra la piazza e la Chiesina ottagonale in localit\u00e0 \u201cLa Madonna\u201d.\nNel 1503, il paese venne saccheggiato dalle bande di ventura di Cesare Borgia.\nDopo il 1650, il Feudo pass\u00f2 nelle mani della Famiglia Lodovisi di San Casciano; poi ai Conti Negroni ed in ultimo ai Giberti-Macioti (1882 ).\nI bassorilievi degli stemmi nobiliari sono incastonati nelle mura del campan\u00edle della Chiesa Parrocchiale.\nNel Castello, come in tutti quelli che si rispettano, pare che nelle notti lugubri s\u2019aggiri il fantasma di Giovanni Rinaldo II\u00b0 Monaldeschi, assassinato dalla Regina Cristina di Svezia nel 1654.\nNel 1611, Giacomo I\u00b0 Monaldeschi della Cervara promulga lo Statuto del Castello di Monterubiaglio, importante strumento legislativo che regolava tutta 1\u2019attivit\u00e0 religiosa e socio-economica del contado; ancora oggi principalmente fondata sulla produzione del vino Orvieto D.O.C.\nNel 1652 viene istituita la \u201cFesta della Madonna Ass\u00fanta\u201d con la processione della statua in legno di pero attribuita all\u2019arch. orvietano Ippolito Scalza, progettista della Chiesina ottagonale in localit\u00e0 \u201cLa Madonna\u201d.\nLa statua \u00e8 ora visibile nella Chiesa parrocchiale dove esternamente, in una lunetta sopra il portale, si pu\u00f2 ammirare una \u201cDeposizione\u201d: bassorilievo in terracotta di Adalgiso Fini.\nGi\u00e0 comune autonomo, denominato Monte Rubbiaglio, fu accorpato nel 1879 dall'attuale comune, che all'epoca faceva parte della provincia di Perugia."}
{"id": "1917390", "revid": "80339", "url": "https://it.wikipedia.org/wiki?curid=1917390", "title": "Pochep", "text": ""}
{"id": "1917391", "revid": "438678", "url": "https://it.wikipedia.org/wiki?curid=1917391", "title": "Monterubbiaglio", "text": ""}
{"id": "1917394", "revid": "1214201", "url": "https://it.wikipedia.org/wiki?curid=1917394", "title": "Ronnie Hellstr\u00f6m", "text": "Biografia.\nSuo padre Rolf fu il portiere del Sofielunds IF, una squadra con sede a Malm\u00f6 militante nelle serie dilettantistiche. Suo figlio Erland arriv\u00f2 invece alla massima serie svedese, difendendo anch'egli la porta dell'Hammarby.\nRonnie Hellstr\u00f6m mor\u00ec il 6 febbraio 2022 a 72 anni a causa di un cancro all'esofago.\nCarriera.\nClub.\nTrasferitosi con la famiglia da Malm\u00f6 a Stoccolma all'et\u00e0 di 13 anni, entr\u00f2 nel settore giovanile dell'Hammarby. L'11 maggio 1966 debutt\u00f2 in prima squadra all'et\u00e0 di 17 anni: essa fu la sua unica presenza stagionale, in un'annata che per\u00f2 vide i biancoverdi centrare la promozione in Allsvenskan. Nel 1967 divenne portiere titolare e venne premiato dalla rivista \"Idrottsbladet\" come miglior portiere del campionato, nonostante la retrocessione della sua squadra. Hellstr\u00f6m e l'Hammarby disputarono cos\u00ec altre due stagioni in seconda serie, prima di tornare a disputare l'Allsvenskan nel 1970. Nel 1971 egli fu il vincitore del Guldbollen di quell'anno, premio assegnato al miglior giocatore svedese di ogni stagione.\nNel 1974 si trasfer\u00ec in Germania al Kaiserslautern. Quattro anni pi\u00f9 tardi, oltre a vincere il suo secondo Guldbollen, si piazz\u00f2 al sesto posto nella classifica del Pallone d'oro 1978. Con il club tedesco milit\u00f2 per dieci stagioni, durante le quali la squadra disput\u00f2 le finali di Coppa di Germania nel 1975-1976 e 1980-1981, perse rispettivamente contro Amburgo e Eintracht Francoforte. Oltre a ci\u00f2, la squadra termin\u00f2 il girone di andata della Bundesliga 1978-1979 al primo posto (chiudendo poi terza), e raggiunse inoltre le semifinali di Coppa UEFA 1981-1982 in cui il Kaiserslautern venne eliminato ai supplementari dagli svedesi dell'IFK G\u00f6teborg. Con 266 presenze in Bundesliga, Hellstr\u00f6m divenne il portiere straniero con il maggior numero di partite nella storia della competizione. Decise di ritirarsi nel 1984.\nNazionale.\nIl 1\u00ba agosto 1968 a G\u00f6teborg, Hellstr\u00f6m debutt\u00f2 con la nazionale svedese in occasione dell'incontro amichevole contro l', terminato con il risultato di 2-2. Ai Campionati del mondo di Messico 1970 gioc\u00f2 solo la partita contro l', che la Svezia perse 1-0 con un gol causato proprio da una sua incertezza, e che cost\u00f2 l'eliminazione dal girone finale.\nIl 1\u00ba giugno 1978, durante i Mondiali di Argentina, si sparse la voce che fosse l'unico tra tutti i calciatori presenti alla competizione ad aver preso parte alla manifestazione delle Madri di Plaza de Mayo davanti alla Casa Rosada. Tuttavia nel 2008 lo stesso Hellstr\u00f6m ammise che la cosa non era vera. Dopo il ritiro, avvenuto nel 1984, ha svolto l'attivit\u00e0 di allenatore dei portieri delle squadre svedesi dell'Hammarby e del Malm\u00f6 FF."}
{"id": "1917397", "revid": "46291", "url": "https://it.wikipedia.org/wiki?curid=1917397", "title": "Echinops (botanica)", "text": "Echinops \u00e8 un genere di piante angiosperma dicotiledone appartenenti alla famiglia delle Asteraceae, dall'aspetto di erbacee annuali o perenni dalla tipica infiorescenza a \u201cpalla\u201d. \"Echinops\" \u00e8 anche l'unico genere della sottotrib\u00f9 Echinopsinae .\nEtimologia.\nIl nome del genere (\"Echinops\") deriva dall'accostamento di due parole greche: riccio e visione (\"op\" = omma, occhio); questo vuol dire che la pianta a vederla sembra un riccio. \u00c8 Linneo che nel 1737 denomin\u00f2 cos\u00ec questo genere. Il nome scientifico della sottotrib\u00f9 \u00e8 stato definito per la prima volta dal conte Alexandre Henri Gabriel de Cassini (1781 \u2013 1832), botanico e naturalista francese, perfezionato poi dal botanico, naturalista e politico belga Barth\u00e9lemy Charles Joseph Dumortier (Tournai, 3 aprile 1797 \u2013 9 giugno 1878) nella pubblicazione \"Analyse des Familles de Plantes 32\" del 1829.\nIn inglese questa pianta si chiama \"Globe thistle\" mentre in francese riceve il nome generico di \"Boullettes\".\nDescrizione.\nSono piante erbacee pi\u00f9 o meno bianco \u2013 tomentose, dall'aspetto spinoso con un portamento in generale disordinato. La forma biologica prevalente della specie \u00e8 emicriptofita scaposa (H scap), ossia sono piante perennanti tramite gemme situate sul terreno e con asse fiorale allungato e con poche foglie. Sono presenti anche forme annuali.\nRadici.\nLe radici sono secondarie da rizoma.\nFusto.\nIl fusto si sviluppa in modo ascendente, \u00e8 mediamente ramificato e nella parte terminale porta normalmente una sola infiorescenza. Esiste anche una parte sotterranea del fusto che consiste in un legnoso rizoma.\nFoglie.\nLe foglie lungo il fusto si dispongono in modo alterno. La lamina pu\u00f2 essere intera ma pi\u00f9 facilmente \u00e8 del tipo pennatosetta (una, due o anche tre volte) o pennatofida. Il margine fogliare \u00e8 dentato\u00a0\u2013 spinoso (o raramente non spinoso). La pagina superiore pu\u00f2 essere glabra, mentre quella inferiore in genere \u00e8 tomentosa.\nInfiorescenza.\nL'infiorescenza, sottesa da un ciuffo di setole, \u00e8 la parte pi\u00f9 curiosa e tipica di questo genere: consiste in un insieme di molti numerosi capolini (a un solo fiore) con un proprio involucro (con 16\u00a0\u2013 20 squame o brattee) riuniti in una struttura globosa a forma di palla. Tale struttura morfologica (sinflorescenza) \u00e8 propria di questo tipo di fiori e viene chiamata da alcuni botanici \"florula\" (\"capolino\" sarebbe in questo caso una denominazione impropria). Ogni singolo fiore dell'infiorescenza (il capolino) \u00e8 fertile e completo in tutte le sue parti. Le brattee involucrali sono spinose e disposte su pi\u00f9 file; quelle esterne sono fortemente carenate, alate e leggermente fimbriate all'apice; quelle mediane sono alate in modo pi\u00f9 vistoso; quelle interne sono lucide ed hanno delle forme lineari-lanceolate e sono colorate di verde o verde-bruno.\nFiori.\nI fiori sono tutti del tipo tubuloso (il tipo ligulato, i fiori del raggio, presente nella maggioranza delle Asteraceae, qui \u00e8 assente), sono inoltre ermafroditi, tetraciclici (calice \u2013 corolla \u2013 androceo \u2013 gineceo) e pentameri. Inoltre ogni fiore (chiamato in questo caso capolino) dell'infiorescenza ha un suo proprio involucro.\nFrutti.\nIl frutto \u00e8 un achenio con pappo. L'achenio oblungo ha il pericarpo parenchimatoso e densamente sericeo. Il pappo \u00e8 formato da diverse brevi e larghe squamette lineari e membranose; le squamette sono saldate alla placca apicale del frutto.\nDistribuzione e habitat.\nGli \"Echinops\" sono piante il cui habitat sono i luoghi rocciosi e selvatici, aridi e sassosi posizionati a quote medie (al piano sono meno frequenti). L'area di diffusione \u00e8 compresa tra il Mediterraneo (specialmente quello orientale), l'Asia Minore, l'India, e verso il nord fino ai Monti Altai e alla Siberia, mentre al sud si spingono fino all'Abissinia (una specie \u00e8 propria della flora della Guinea).\nDelle 4 specie spontanee della flora italiana 3 vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Echinopsinae \u00e8 una di queste).\nIl genere \"Echinops\" elenca oltre 200 specie delle quali mezza dozzina sono presenti spontaneamente sul territorio italiano.\nIl genere \"Echinops\" nella classificazione tradizionale (Sistema Cronquist) fa parte della sottofamiglia Cichorioideae (trib\u00f9 Cardueae, sottotrib\u00f9 Echinopsinae). La classificazione APG lo colloca invece nella sottofamiglia Carduoideae (trib\u00f9 Cardueae, sottotrib\u00f9 Echinopsinae). Comprende oltre 100 specie originarie soprattutto della fascia che va dall'Asia Minore fino ai monti Altai. Sei sono le specie spontanee della nostra flora.\nIl genere storicamente viene diviso (in riferimento alla flora spontanea italiana) in due sezioni (secondo Adriano Fiori (1865-1950), botanico italiano e Stephan Ladislaus Endlicher (1804-1849), botanico austriaco) :\nUn'altra sezione, sempre definita dal botanico Bunge, \u00e8 \"Oligolepis\".\nTra i giardinieri invece vale l'abitudine pratica di suddividere gli \"Echinops\" secondo le caratteristiche delle foglie: un primo gruppo con foglie non pubescenti ma glabre di sopra (\"Echinops ritro\", \"Echinosp tournefortii\"); un secondo gruppo con foglie pubescenti o setolose di sopra. Questo secondo gruppo poi pu\u00f2 essere ulteriormente suddiviso tra specie biennali (\"Echinops exaltatus\") e perenni (\"Echinops sphaerocephalus\").\nAltre volte si ricorre alla colorazione dell'infiorescenza: blu (\"Echinops ritro\"); bluastra chiara (\"Echinops sphaerocephalus\", \"Echinops exaltatus\", \"Echinops banaticus\", \"Echinops humilis\"); bianca (\"Echinops spinosissimus\", \"Echinops tournefortii\", \"Echinops nivenus\").\nAttualmente (vedi paragrafo \"\u201cFilogenesi\u201d\") il genere \u00e8 suddiviso in 11 sezioni.\nLa denominazione della sottotrib\u00f9 non \u00e8 ancora ben definita da tutta la comunit\u00e0 dei botanici. Di seguito sono elencate alcune di queste denominazioni:\nQuest'ultima denominazione, considerate anche le norme sulla Classificazione scientifica secondo il Codice internazionale di nomenclatura botanica (ICBN) dovrebbe essere quella pi\u00f9 valida: il nome del genere tipo (\"Echinops\") pi\u00f9 il suffisso \u201c-inae\u201d.\nFilogenesi.\nTramite analisi del DNA si \u00e8 dimostrato che la sottotrib\u00f9 comprende un solo genere (\"Echinops\"). Il genere monotipo \"Acantholepis\" con una singola specie \u00e8 ora considerato all'interno di \"Echinops\". L'origine della particolare infiorescenza composta per il momento non \u00e8 rintracciabile nei dati molecolari e non sembra avere alcuna affinit\u00e0 con il resto della trib\u00f9. Le due sottotrib\u00f9 pi\u00f9 vicine a Echinopsinae sono Cardopatiinae e Carlininae (probabilmente sono \u201cgruppo fratello\u201d alla sottotrib\u00f9 di questa voce). La struttura dell'achenio delle tre sottotrib\u00f9 \u00e8 molto simile, quindi questo carattere pu\u00f2 essere considerata una simplesiomorfia.\nNell'ambito della trib\u00f9, da un punto di vista filogenetico, le Echinopsinae occupano una posizione pi\u00f9 o meno \"basale\" insieme alla sottotrib\u00f9 Cardopatiinae e Carlininae. Le date di divergenza dal gruppo principale sono comprese tra 18 e 12 milioni di anni fa.\nQuesto genere \u00e8 simile al genere \"Carlina\", ma differisce per i seguenti caratteri:\nRecenti studi di tipo filogenetico (analisi delle sequenze di DNA) sulla quasi totalit\u00e0 delle specie di questo genere hanno dimostrato la monofilia del genere e confermata la sua divisione in 11 sezioni. Una prima grande divisione si ha tra due sezioni quasi esclusivamente annuali e biennali (\"Chamaechinops\" \u2013 \"Acantholepis\") e le restanti 9 sezioni, quasi esclusivamente perenni. Grande importanza tassonomica ha il numero, la forma e altre caratteristiche delle brattee involucrali. Le sezioni interessate alla flora spontanea italiana sono tre:\nIl cladogramma, tratto dallo studio citato e semplificato, mostra a grandi linee la struttura filogenetica del genere. Sono evidenziate le due stirpi principali: (A) specie annuali e bienni e (B) specie perenni. Inoltre sono indicate le quattro specie spontanee della flora italiana con le relative sezioni. Dal cladogramma risultano evidenti le sezioni monofiletiche da quelle parafiletiche (o polifiletiche) come \"Oligolepis\", \"Ritropsis\" e \"Echinopsis\".\nIl numero cromosomico delle specie di questo genere \u00e8: 2n = 28, 30 e 32.\nSpecie spontanee della flora italiana.\nLe seguenti specie si trovano nella flora spontanea italiana:\nPer meglio comprendere ed individuare le varie specie del genere (solamente per le specie spontanee della nostra flora) l'elenco seguente utilizza in parte il sistema delle chiavi analitiche aggiornato in base alle ultime checklist della flora spontanea italiana.\nGeneri simili.\nUn genere che spesso viene confuso con l\"'Echinops\" \u00e8 quello degli \"Eryngium\"; le piante di quest'ultimo genere appartengono per\u00f2 alla famiglia delle Apiaceae (o Umbelliferae) con caratteristiche molto diverse anche se a volte morfologicamente vicine al genere \"Echinops\".\nUsi.\nDue sono le specie utili al genere umano: \"Echinops dahuricus\" \u00e8 usata in Cina (nelle province del \u201cFukien\u201d e \u201cShanthung\u201d) per le sue propriet\u00e0 medicinali; \"Echinops spinosissimus\" \u00e8 la materia prima per una gomma da masticare (chiamata \u201cMastice Anagado\u201d) prodotta in Grecia.\nGiardinaggio.\nL'effetto decorativo di queste piante \u00e8 abbastanza buono sia per la caratteristica forma dell'infiorescenza che per il fogliame elegante e di piacevole effetto, per cui vengono impiegate facilmente nel giardinaggio di bordura o giardini rocciosi, anche se l'aspetto in generale \u00e8 un po' disordinato. Hanno bisogno di luoghi soleggiati (ma anche in mezz'ombra va bene). Sono specie che si adattano a diversi tipi di terreni (anche se preferiscono quelli a base calcarea) e possono facilmente tornare allo stato spontaneo. Alcune specie di questo genere sono considerate piante rustiche e di facile coltura. Sono inoltre coltivate su vasta scala per l'industria del fiore reciso. Le specie considerate sicuramente ornamentali sono: \"Echinops ritro\", \"Echinops sphaerocephalus\", \"Echinops exaltatus\", \"Echinops spinosissimus\".\nLe prime documentazioni relative alla coltivazione nei giardini europei di queste specie risalgono al 1570 (\"Echinops ritro\") e al 1596 (\"Echinops sphaerocephalus\").\nMentre \u00e8 intorno al 1810\u00a0\u2013 1825 che si \u00e8 avuta un'ulteriore immissione di una decina di specie esotiche (quindi d'importazione), sempre a scopo ornamentale.\nGli \"Echinops\" si moltiplicano per seme (preparato in semenzaio a maggio e messo a dimora in settembre), oppure per divisione di piede fatta in primavera, oppure ancora con talee radicali.\nVoci correlate.\nGeneri di Asteraceae"}
{"id": "1917400", "revid": "287204", "url": "https://it.wikipedia.org/wiki?curid=1917400", "title": "Ronnie Hellstrom", "text": ""}
{"id": "1917404", "revid": "21880", "url": "https://it.wikipedia.org/wiki?curid=1917404", "title": "Specie di Echinops", "text": "Elenco delle 216 specie di \"Echinops\":"}
{"id": "1917405", "revid": "767487", "url": "https://it.wikipedia.org/wiki?curid=1917405", "title": "Mamma dammi i soldi/Golf", "text": "Mamma dammi i soldi/Golf \u00e8 un singolo di Francesco Baccini, pubblicato su 45 giri nell'inverno del 1988 dalla CGD. Rappresenta il debutto discografico del cantautore genovese, ed \u00e8 prodotto da Oscar Prudente.\nQuesto 45 giri, peraltro dallo scarso successo commerciale, permette a Baccini di raggiungere un primo obiettivo dopo anni di gavetta. Esso sar\u00e0 inserito nella compilation sanremese della stessa CGD. Tutto questo far\u00e0 da premessa alla produzione della sua opera prima \"Cartoons\", pubblicata l'anno seguente.\nIl brano \"Mamma dammi i soldi\" affronta, non senza elementi autobiografici, il problema della produzione discografica. Un artista in erba pu\u00f2 arrangiarsi in mille modi per realizzare le proprie idee, anche trovando qualche amico in grado di aiutarlo. Ma tutto si ferma, se non si trova qualcuno che possa mettere mano al portafogli e finanziare il progetto. Il ricordo alla mamma rimanda ad una canzone d'epoca \"Mamma dammi cento lire\" (\"...che in America voglio andare\"), interpretata da Gigliola Cinquetti e anche da Orietta Berti, che esprimeva lo stesso concetto di chi vorrebbe realizzare un sogno ma non ne ha i mezzi, sottinteso che la mamma (o il pap\u00e0) se potesse lo aiuterebbe ma ovviamente non pu\u00f2.\nIl lato A del disco \u00e8 attribuito allo pseudonimo \"Espressione Musica\": ha fatto da sigla finale al Festival di Sanremo di quell'anno, e questo soprannome inusuale \u00e8 stato adottato da Caterina Caselli, discografica di Baccini, per aggirare le regole della gara canora che impediva che altri artisti italiani potessero comparire o darsi visibilit\u00e0 dalla stessa manifestazione ma senza concorrervi. Baccini, parlando di questa sua prima esperienza, affermer\u00e0 di non avere avuto certo una grande pubblicit\u00e0, poich\u00e9 la sigla era sempre andata in onda al termine delle lunghe serate, quindi intorno alle 2 di notte.\nLa facciata B invece \u00e8 attribuita a Baccini. Si tratta di \"Golf\", canzone a sfondo comico su una partita a golf, dove lei colpisce lui con un colpo maldestro, e lui che di lei si era invaghito, conosce le pene d'amore nella maniera pi\u00f9 inaspettata.\nEntrambe le canzoni saranno incluse nella versione CD di \"Cartoons\"."}
{"id": "1917406", "revid": "287204", "url": "https://it.wikipedia.org/wiki?curid=1917406", "title": "Jeremy Menez", "text": ""}
{"id": "1917409", "revid": "2039939", "url": "https://it.wikipedia.org/wiki?curid=1917409", "title": "Olmo (azienda)", "text": "La Olmo Giuseppe S.p.A \u00e8 un'azienda italiana specializzata nella produzione di biciclette, fondata da Giuseppe Olmo nel 1939.\nStoria.\nIl primo stabilimento \"Olmo Cicli\" nasce nel 1939 a Celle Ligure (in provincia di Savona), per volont\u00e0 del corridore Giuseppe Olmo e dei suoi tre fratelli Franco, Giovanni, Michele.\nA partire dal 1955 la famiglia Olmo d\u00e0 vita ad una serie di aziende specializzate nella produzione di materiali plastici per vari settori automobilistico, del mobile, calzaturiero, tessile e dell'isolamento termico. Nasce, cos\u00ec, il Gruppo Olmo che oggi raggruppa alcune imprese del settore dei poliuretani espansi flessibili.\nLa guida dell'azienda continua ad essere affidata alla famiglia Olmo, con sede storica a Celle Ligure, dove tuttora viene realizzata l'intera gamma di prodotti.\nDal 2018, le biciclette \"Olmo\" sono distribuite a livello internazionale dall'azienda piemontese Montana Bike.\nSponsor.\nLa Olmo ha sponsorizzato le squadre professionistiche:\nL'azienda \u00e8 stata rappresentata in diverse competizioni:"}
{"id": "1917412", "revid": "125470504", "url": "https://it.wikipedia.org/wiki?curid=1917412", "title": "Nazionale di pallavolo femminile della Svizzera", "text": "La nazionale di pallavolo femminile della Svizzera \u00e8 una squadra europea composta dalle migliori giocatrici di pallavolo della Svizzera ed \u00e8 posta sotto l'egida della Federazione pallavolistica della Svizzera.\nRosa.\nSegue la rosa delle giocatrici convocate per il campionato europeo 2021."}
{"id": "1917413", "revid": "666668", "url": "https://it.wikipedia.org/wiki?curid=1917413", "title": "Mauro Galv\u00e3o", "text": "Carriera.\nClub.\nLa carriera di Galv\u00e3o inizia nel 1979, anno nel quale, a 18 anni, conquista il campionato brasiliano con l'Internacional, squadra della sua citt\u00e0 natale, Porto Alegre. Nel 1986 passa al Bangu, dopo quasi 400 presenze nel club ga\u00facho. Nel 1987, dopo una sola stagione, passa alla formazione carioca del Botafogo, dove resta per quattro anni, accumulando 110 presenze con una sola rete.\nNel 1990, dopo i mondiali di , per Mauro Galv\u00e3o si aprono le porte del calcio europeo con il suo trasferimento agli svizzeri dell'FC Lugano, dove rimane per sei stagioni totalizzando 186 presenze e segnando 26 gol.\nNel 1996 \u00e8 il Gr\u00eamio ad acquistare Galv\u00e3o, mantenendolo nei ranghi per una sola stagione prima che il difensore si accasi al Vasco da Gama, dove rimane fino al 2000, vincendo anche una Copa Libertadores, quella del 1998. Nel 2001 si ritira con la maglia del Gr\u00eamio.\nNazionale.\nIn nazionale di calcio brasiliana Mauro Galv\u00e3o ci arriva nel 1980, disputando il Torneo Pre-Olimpico CONMEBOL 1980; in seguito gioc\u00f2 durante Los Angeles 1984 con la nazionale olimpica raccogliendo la medaglia d'argento. Nel 1986 \u00e8 chiamato dal tecnico Tel\u00ea Santana per giocare a . Nel 1989 \u00e8 Sebasti\u00e3o Lazaroni a chiamarlo per la vittoriosa Copa Am\u00e9rica 1989, e successivamente viene selezionato nella rosa dei 22 per .\nAllenatore.\nDopo il suo ritiro Mauro Galv\u00e3o intraprende la carriera di allenatore, guidando nel 2003 il Vasco da Gama per 30 partite, poi il Botafogo per 19 partite l'anno seguente e infine il N\u00e1utico per soli 3 match nel 2005."}
{"id": "1917414", "revid": "179980", "url": "https://it.wikipedia.org/wiki?curid=1917414", "title": "Mauro Geraldo Galv\u00e3o", "text": ""}
{"id": "1917415", "revid": "729019", "url": "https://it.wikipedia.org/wiki?curid=1917415", "title": "Calcio ai Giochi della XVII Olimpiade - Qualificazioni", "text": "Le qualificazioni al torneo di calcio alla XVII Olimpiade furono disputate da 51 squadre (21 europee, 10 americane, 9 africane, 8 asiatiche e 3 mediorientali).\nL', in quanto Paese ospitante, ottenne la qualificazione automatica al torneo. Ad essa, si sarebbero aggiunte 7 squadre dall'Europa, 3 dalle Americhe, 2 dall'Africa, 2 dall'Asia ed 1 dal Medio Oriente."}
{"id": "1917418", "revid": "287204", "url": "https://it.wikipedia.org/wiki?curid=1917418", "title": "San Vito in Monte", "text": "San Vito in Monte \u00e8 una frazione del comune di San Venanzo, in provincia di Terni. Si trova a circa 6 km dal capoluogo San Venanzo, a 516 m. s. l.m. Gode di un'eccellente condizione climatica e di un'unica posizione panoramica su una vastissima porzione dell'Umbria e sull'appennino Centrale, facendone una meravigliosa terrazza naturale. Il paese conta attualmente circa 20 abitanti. Il torrente Fersinone scorre sotto alle rocciose colline boschive del sanvitese. Noto per essere uno tra i .\nCi\u00f2 che caratterizza maggiormente la morfologia di questo territorio oltre l'essere quasi totalmente immerso in un verdeggiante bosco \u00e8 la prossimit\u00e0 con l'imponente valle del torrente Fersinone, definita \"La Colorado dell'Umbria\".\nStoria.\nIl paese \u00e8 diviso in due parti, San Vito Castello e San Vito in Monte che si trova in basso. L\u2019abitazione del territorio \u00e8 avvenuta dal paleolitico e i reperti trovati costituiscono le pi\u00f9 antiche tracce della presenza dell\u2019uomo nell\u2019Italia Centrale, conservate al Museo archeologico di Perugia, sono stati trovati nei pressi di San Vito nella \"Buca del Diavolo\", una grotta aperta sopra un terrazzo fluviale sovrastante il torrente Fersinone. Al cadere dell\u2019Impero romano d\u2019occidente l\u2019Umbria fu occupata prima dagli Eruli (476) poi dagli Ostrogoti di Teodorico (493) i quali fecero di Ravenna la capitale del loro regno e dominarono la nostra regione fino a quando non vennero definitivamente sconfitti dai generali dell\u2019imperatore di Bisanzio. Una parte di storia del territorio l\u2019hanno scritta i Longobardi che arrivarono nel 568 e crearono una contrapposizione tra un\u2019Italia longobarda e un\u2019Italia bizantina e le terre della montagna del Peglia si trovarono in pieno corridoio bizantino e ci\u00f2 rinsald\u00f2 un legame con Orvieto che dura fino ai nostri giorni. La dipendenza di San Vito dalla diocesi orvietana \u00e8 attestata da un documento del 24 aprile 1213. Nel XII secolo una famiglia di origini longobarde (I Bulgarelli) guidati da Bulgarello I si spostarono dai loro possedimenti toscani si incunearono nei territori tra Perugia e Orvieto giurando fedelt\u00e0 al vescovo di questa seconda ed estesero i loro possedimenti in un\u2019ampia area fino a San Vito. Nel 1240 durante la lotta tra Guelfi e Ghibellini quest\u2019ultimi sostenuti da Federico II, San Vito sub\u00ec la devastazione da parte dei conti di Rotecastello. Nel 1276 il paese era ancora privo di abitanti e in pessimo stato, ma essendo strategico per la difesa verso Perugia, il vescovo di Orvieto eman\u00f2 disposizioni e concesse incentivi affinch\u00e9 tornasse ad essere popolato e si preoccup\u00f2 di ricostruire le opere difensive. Dopo l\u2019occupazione del Castello di Poggio Aquilone nel 1384 da parte del perugino Biondo di Bulgaro che lo tenne per 25 anni assoggettando altri castelli della sfera orvietana, il vescovo Perrotti, dette impulso alla costruzione della chiesa di S. Giovanni di Civitella, che provvide di rendite e, a seguito della visita pastorale dell\u2019ottobre del 1357 fece erigere la chiesa parrocchiale di San Vito. Questo evento fu immortalato in una lapide dedicatoria che ancora si pu\u00f2 leggere alla base del campanile: \u201c\"Nell\u2019anno del Signore 1358, sotto il pontificato di papa Innocenzo VII, questa chiesa fece fare Ponzio (Perotti) vescovo di Orvieto e vicario dell\u2019Urbe sotto il titolo di S. Vito e dei suoi compagni\"\u201c. Dell\u2019antica chiesa, bombardata dai tedeschi nel 1945, oggi non restano che le mura perimetrali e il campanile che ha una campana del Cinquecento. \nA partire dal XVI secolo vi fu un notevole sviluppo demografico dovuto all'incremento dell'agricoltura. La famiglia Viti, che dal luogo prese il nome, edific\u00f2 pregevoli edifici e vi ebbe residenza fino al XIX secolo. \nAttraverso di esso passava infatti l'importante via di comunicazione tra Orvieto e Perugia. \nNota per la presenza di sorgenti di acque minerali ferro-magnesiache (Acquaforte) e per la bont\u00e0 della sua aria, \u00e8 stata ed \u00e8 tuttora meta di vacanza da italiani e stranieri. \nComune autonomo, denominato \"San Vito\" fino al 1863 e facente parte fino al 1927 della provincia di Perugia, fu accorpato nel 1929 all'attuale comune di San Venanzo. \nSociet\u00e0.\nGli attuali residenti tra San Vito castello e San Vito in Monte sono 81"}
{"id": "1917422", "revid": "23117", "url": "https://it.wikipedia.org/wiki?curid=1917422", "title": "Tribunale arbitrale sportivo", "text": ""}
{"id": "1917423", "revid": "767487", "url": "https://it.wikipedia.org/wiki?curid=1917423", "title": "Stephen Lynch", "text": "Fu nominato ai Tony Award ed \u00e8 conosciuto per le sue canzoni che prendono in giro la vita quotidiana e la cultura popolare. Lynch ha pubblicato un album in studio e due album live insieme ad un DVD live. \u00c8 apparso in due speciali del Comedy Central Presents e ha partecipato ad all'adattamento a Broadway di \"The Wedding Singer\" (in italia: \"Prima o poi me lo sposo\").\nBiografia.\nLe origini.\nLynch \u00e8 nato ad Abington, Pennsylvania. Pi\u00f9 tardi la sua famiglia si trasfer\u00ec a Saginaw, Michigan. Lynch si esibiva nel teatro comunitario e nel teatro musicale mentre frequentava la Arthur Hill High School e la Saginaw Arts and Sciences Academy. Rimase in Michigan finch\u00e9 si laure\u00f2 alla Western Michigan University con un Bachelor of Arts in teatro nel 1993. Alla Western Michigan University cominci\u00f2 a scrivere le sue canzoni comiche.\nConsiderandosi prima di tutto musicista e in secondo luogo comico, Lynch cita i cantautori Paul Simon e Joni Mitchell come le sue fonti d'ispirazione da bambino. Il \"mockumentary\" \"This Is Spinal Tap\" fu la sua pi\u00f9 grande fonte di ispirazione e lo port\u00f2 a decidere il percorso della sua carriera.\nLa prima canzone che scrisse fu una canzone country intitolata \u201cBeefy Burrito\u201d."}
{"id": "1917424", "revid": "116735529", "url": "https://it.wikipedia.org/wiki?curid=1917424", "title": "Isaac Alvarez", "text": "Biografia.\nPrimo collaboratore di Jacques Lecoq, ha fondato la celebre scuola-teatro \"Th\u00e9atre du Moulinage\", a Lussas, nella regione francese dell'Ard\u00e8che.\nDurante gli anni di insegnamento nella scuola del maestro, l'\"Ecole Internationale de l'Acteur\" di Parigi, inizi\u00f2 un percorso di lavoro con la \"Belle Equipe\" e ottenne la notoriet\u00e0 grazie alla parte di \"Belphagor\" nel celebre sceneggiato \"Il fantasma del Louvre\".\nIl mimo mascherato abbandon\u00f2 per\u00f2 la televisione dopo quest'esperienza in cerca di nuova linfa vitale creativa. Un lungo viaggio in India e poi i continui pellegrinaggi in Thailandia, Giappone, Cina, lo porteranno a studiare ed insegnare in un continuo peregrinare tra spettacoli e stages.\nNel 1984 lasci\u00f2 Parigi e fond\u00f2 il \"Th\u00e9atre du Moulinage\" creando quindi l'omonima compagnia.\nDopo ventiquattro anni di ricerca sperimentale, di stages e di spettacoli al \"Festival di Avignon\" , Alvarez chiuse la scuola per ripartire in viaggio.\nIn seguito lavor\u00f2 a lungo con l'allievo Marco Chenevier, organizzando corsi e stage. Fin\u00ec per passare il testimone del lavoro del primo Lecoq alla compagnia italiana \"Teatro Instabile di Aosta\", che oltre a mantenere vive alcune coreografie di repertorio del maestro, crea ancora oggi nuovi lavori di commistione tra danza, teatro e mimo, continuando la linea poetica di Lecoq e di Isaac Alvarez."}
{"id": "1917431", "revid": "830939", "url": "https://it.wikipedia.org/wiki?curid=1917431", "title": "Ruggero Marston", "text": "Studi\u00f2 al seguito di John Pecham a Parigi, negli anni attorno al 1270, e probabilmente anche ad Oxford qualche anno dopo. Generalmente segu\u00ec la visione di Pecham sull'Eucaristia. Egli consider\u00f2, inoltre, il tempo come un assoluto. "}
{"id": "1917462", "revid": "729019", "url": "https://it.wikipedia.org/wiki?curid=1917462", "title": "Distonia mioclonica", "text": "Per distonia mioclonica in campo medico, si intende una sindrome neurologica \"distonia-plus\" con presenza di mioclono e tremore, un insieme di manifestazioni di tipo ereditario-famigliare a carattere dominante che comportano disfunzioni del movimento (discinesia); sintomi di distonia mioclonica si manifestano in varie patologie. Qua \u00e8 trattata la forma genetica (DTY1, DTY2, DTY3 fino a DTY11 ecc.).\nLe pi\u00f9 comuni sono la DTY1 e la DTY11.\nSolitamente ci si riferisce ad esse come sindrome da distonia mioclonica (MDS), che \u00e8 caratterizzata da distonia lieve-moderata associata a scosse miocloniche; \u00e8 chiamato anche \"mioclono essenziale\" o \"sindrome mioclono-distonia\". Spesso pu\u00f2 presentarsi geneticamente in soggetti che soffrono anche di disordini psichiatrici come i disturbi d'ansia o il disturbo ossessivo-compulsivo.\nEziologia.\nLa distonia mioclonica \u00e8 una patologia neuromuscolare. La sintomatologia pu\u00f2 apparire di derivazione extrapiramidale ma pi\u00f9 solitamente la causa \u00e8 genetica, causata dal gene SGCE legato al cromosoma mappato in 11q23, una proteina transmembrana parte del complesso glicoproteico associato alla distrofina dei muscoli scheletrici e cardiaci, per cui il sarcolemma dei muscoli volontari reagisce in maniera eccessiva con ipereccitabilit\u00e0 agli stimoli del sistema nervoso periferico e centrale (specialmente del globo pallido o del cervelletto: il primo ha un'azione principalmente inibitoria che equilibra l'azione eccitatoria del secondo), come nell'ipereccitabilit\u00e0 muscolare; \u00e8 possibile anche un disturbo congenito nelle aree cerebrali coinvolte. I motoneuroni e il sistema nervoso autonomo sovrastimolano i muscoli tramite il rilascio del neurotrasmettitore acetilcolina.\nLa MDS si associa spesso anche a sintomi psichiatrici collegati alla mancanza di serotonina (depressione, ansia, attacchi di panico, disturbo ossessivo-compulsivo, disturbi della personalit\u00e0) e alcolismo; non si sa se si tratta di un effetto reattivo, emotivo o farmacologico, o se ci siano problemi in comune nei gangli della base, come indicherebbe assai probabile l'alta comorbilit\u00e0 tra i portatori di uno specifico cromosoma in comune con il DOC.\nIl gene \u00e8 ad imprinting materno e, nel 95% dei casi, i pazienti che ereditano la mutazione dalla madre mantengono un buono stato di salute, mentre quelli che lo ereditano per via paterna sviluppano la MDS. Talvolta accadono mutazioni spontanee, per cui la malattia si manifesta senza che nessuno dei genitori sia portatore.\nEsistono tipologie simili legate ad altri geni, a volte sconosciuti. Se la causa precisa non \u00e8 individuata di parla di \"distonia mioclonica idiopatica\".\nSintomatologia.\nLa malattia esordisce nella prima o seconda decade di vita. Il mioclono in genere \u00e8 il primo segno, solitamente causato da attivit\u00e0 motorie complesse, come il disegno e la scrittura, come nel crampo dello scrivano (un tipo di distonia focale), quindi dopo sforzo, in seguito anche spontaneo; non va confuso con la miotonia. Tali fenomeni possono essere dolorosi.\nI movimenti interessano inizialmente soprattutto collo, braccia e tronco, ma anche gambe o laringe. Nei 2/3 dei pazienti vi \u00e8 anche come distonia cervicale e distonia focale (es. blefarospasmo o nei casi lievi semplice miochimia palpebrale), stabile nel tempo. La distonia diviene poi generalizzata, ossia appare in molti punti diversi.\nLa MDS pu\u00f2 presentarsi con il tremore essenziale o col tremore intenzionale, anche se molti distinguono il tremore distonico (pi\u00f9 irregolare) da quello essenziale, con gli spasmi e le fascicolazioni, e la sindrome delle gambe senza riposo.\nDiagnosi.\nLa diagnosi \u00e8 basata sui segni clinici e l'esame genetico-molecolare, dato che reperti di altro tipo come le neuroimmagini sono regolari.\nDiagnosi differenziale.\nLa diagnosi differenziale \u00e8 con distonia cervicale, distonia sensibile alla dopamina, epilessia mioclonica di vario tipo (es. sindrome di Janz, epilessia mioclonica progressiva, ecc.), miopatia, neuropatia, sindrome di Isaacs, sindrome di Tourette, sindrome dell'uomo rigido, mioclono corticale familiare, altre forme di distonia mioclonica non primaria (ad es. nella malattia di Wilson o nella demenza frontotemporale), sclerosi multipla, parkinsonismi, atassia spinocerebellare tipo 3 (SCA3) e tipo 14 (SCA14), atassia opsoclono-mioclono, encefalopatie, malattia di Lyme con neuroborreliosi, tetania, atassia con deficit isolato di vitamina E, patologie genetiche che presentanto mioclono (malattia di Unverricht-Lundborg, malattia di Lafora) e forme secondarie di distonia dovute ad altre malattie o cause.\nTerapia.\nIl trattamento \u00e8 simile alle altre distonie miocloniche, farmacologico e fisioterapico, ma non essendo possibile trattare la causa, la terapia \u00e8 solo sintomatica, con miorilassanti, tossina botulinica a bassissima dose, anticonvulsivanti come acido valproico e la benzodiazepina clonazepam, la cannabis ad uso medico, un moderato consumo di bevande alcoliche, a volte la stimolazione cerebrale profonda o intervento chirurgico diretto (entrambi sul globus pallidus interno) in casi estremi di grave invalidit\u00e0.\nI pazienti hanno un'aspettativa di vita normale, ma in casi gravi la qualit\u00e0 di vita pu\u00f2 essere compromessa."}
{"id": "1917464", "revid": "339392", "url": "https://it.wikipedia.org/wiki?curid=1917464", "title": "Aeroporto Punta Raisi", "text": ""}
{"id": "1917466", "revid": "179091", "url": "https://it.wikipedia.org/wiki?curid=1917466", "title": "Conglomerato cementizio armato precompresso", "text": ""}
{"id": "1917470", "revid": "44627", "url": "https://it.wikipedia.org/wiki?curid=1917470", "title": "Classi di resto", "text": ""}
{"id": "1917478", "revid": "729019", "url": "https://it.wikipedia.org/wiki?curid=1917478", "title": "Amaru Entertainment", "text": "Amaru Entertainment \u00e8 un'etichetta discografica statunitense, fondata nel 1997 da Afeni Shakur, la madre del defunto rapper Tupac Shakur. L'etichetta \u00e8 stata fondata con lo scopo di editare e pubblicare in album postumi il materiale inedito di Tupac, ed ha acquistato i diritti degli album \"2Pacalypse Now\", \"Strictly 4 My N.I.G.G.A.Z\", \"Thug Life Vol. 1\" e \"Me Against the World\", e il film \"\"."}
{"id": "1917480", "revid": "44627", "url": "https://it.wikipedia.org/wiki?curid=1917480", "title": "Dipendenza algebrica", "text": ""}
{"id": "1917481", "revid": "44627", "url": "https://it.wikipedia.org/wiki?curid=1917481", "title": "Algebricamente indipendenti", "text": ""}
{"id": "1917482", "revid": "124123", "url": "https://it.wikipedia.org/wiki?curid=1917482", "title": "Gennaro della Valtellina", "text": "Biografia.\nIl beato Gennaro entr\u00f2 nel Terzo ordine regolare di San Francesco nel 1408. Visse come eremita in penitenza e contemplazione a Bioggio, attualmente frazione di Traona, nella Valtellina, in diocesi di Como, dove mor\u00ec in fama di santo verso il 1450.\nIconografia e venerazione.\nIl suo corpo, oggetto di venerazione presso gli abitanti della regione, si conserva tuttora in un'elegante urna di legno dorato sotto l'altare maggiore della chiesa gi\u00e0 dell'Eremo di San Giovanni, distrutta nel 1531 nel saccheggio del Medeghino.\nLa tradizione lo chiama \u00abSanto vecchio\u00bb. In un quadro conservato nella parrocchia di Mello \u00e8 rappresentato con l'aureola in testa sopra la scritta \"Beatus Ianuarius\". \u00c8 invocato specialmente in periodo di siccit\u00e0.\nParecchi dipinti lo rappresentano vestito con l'abito da terziario regolare francescano, col cappuccio acuminato davanti. Tra i dipinti pi\u00f9 antichi va ricordato quello del 1590, attribuito a Canclini, dove il beato Gennaro \u00e8 riprodotto a fianco della Madonna. Il dipinto fu destinato a pala dell'altare centrale, eretto in onore del beato, nella chiesa di San Giovanni a Bioggio. Nella navata della stessa chiesa si trovano affisse alcune tele riproducenti il beato Gennaro nell'atto di concedere grazie ai devoti.\nLa sua festa si celebra il 19 settembre."}
{"id": "1917503", "revid": "18109627", "url": "https://it.wikipedia.org/wiki?curid=1917503", "title": "Michelle Steffin", "text": ""}
{"id": "1917505", "revid": "697352", "url": "https://it.wikipedia.org/wiki?curid=1917505", "title": "Strato D\u2019\u2019", "text": ""}
{"id": "1917509", "revid": "37188741", "url": "https://it.wikipedia.org/wiki?curid=1917509", "title": "Strato D", "text": ""}
{"id": "1917514", "revid": "709565", "url": "https://it.wikipedia.org/wiki?curid=1917514", "title": "Giampilieri Marina", "text": "Giampilieri Marina \u00e8 una frazione costiera della I Circoscrizione del comune di Messina, posta 16\u00a0km a Sud dal centro cittadino. Il paese si affaccia sulle rive dello Stretto di Messina e confina a Sud col comune di Scaletta Zanclea, a Nord con Briga Marina e ad Ovest con Giampilieri Superiore.&lt;br&gt; Fino al riordino nel 2005 delle Circoscrizioni comunali, Giampilieri Marina era sede degli uffici del \"Primo Quartiere - \"Piliero\".\nToponimo.\nIl suo nome deriva da Giovanni Piliero, antico proprietario terriero della zona, mentre l'aggettivo \"marina\"\" fa riferimento alla sua posizione geografica per differenziarlo da Giampilieri Superiore.\nStoria.\nLa storia del paese \u00e8 relativamente recente. Da piccolo borgo di pescatori, posto sulle rovine dell'antica strada romana Consolare Valeria, spopolato dalle incursioni barbaresche e dalla malaria, inizi\u00f2 a svilupparsi attorno alla fine del secolo XIX, allorch\u00e9 venne costruita sia la stazione della Ferrovia Messina-Catania e sia la tranvia Messina-Giampilieri, il cui percorso terminava nel capolinea Sud che era Giampilieri Marina.\nL'economia del villaggio si basava sulla coltivazione degli agrumi che alimentava una discreta industria manifatturiera, che usufruiva del vicino scalo merci per la spedizione in Italia e all'estero dei limoni e dei suoi derivati. Con la crisi del comparto, l'economia di Giampilieri Marina decadde. Oggi il villaggio \u00e8 luogo di tranquilla villeggiatura estiva.\nNella notte tra l'1 e il 2 ottobre 2009 la frazione \u00e8 stata maggiormente colpita dall'alluvione di Messina, che ha causato 37 morti e 95 feriti.\nInfrastrutture e trasporti.\nGiampilieri Marina \u00e8 percorsa in tutta la sua lunghezza dalla via vecchia Nazionale che attraversa la parte antica del villaggio e a monte di esso dall'Autostrada Messina-Catania e dalla ex Strada statale 114 Orientale Sicula. Lungo quest'ultima, fra il 1892 e il 1951, la localit\u00e0 era servita dalla tranvia Messina-Giampilieri della SATS, elettrificata nel 1917, che proprio qui trovava la stazione capolinea.\nNella medesima localit\u00e0 \u00e8 presente la stazione \"Giampilieri\" del servizio ferroviario suburbano Messina-Giampilieri svolto da Trenitalia nell'ambito del contratto di servizio stipulato con la Regione Siciliana lungo la ferrovia Messina-Siracusa; tale impianto svolge funzione di passaggio dal doppio al semplice binario.\nGiampilieri Marina \u00e8 collegata al centro cittadino dagli autoservizi ATM."}
{"id": "1917522", "revid": "1442080", "url": "https://it.wikipedia.org/wiki?curid=1917522", "title": "Seconda Divisione 1934-1935", "text": "La Seconda Divisione 1934-1935 fu il torneo regionale superiore di quell\u2019edizione del campionato italiano di calcio.\nLa Seconda Divisione fu organizzata e gestita dai Direttori di Zona.\nA causa della riforma dei campionati sovrastanti, che prevedeva un taglio di ben cinquanta squadre dal DDS, questa edizione della Seconda Divisione non prevedeva promozioni, e quindi inutili finali, ma si giocava solo per mettersi in mostra in vista della selezione che ogni direttorio di zona avrebbe fatto nell\u2019estate del 1935 allorquando, con la scusa del cambio di nome del torneo in Prima Divisione, era stabilita una licenza per rielaborare gli organici in senso pi\u00f9 elitario.\nFin da questa stagione intanto vennero escluse le squadre Allievi, mentre per le Riserve le decisioni erano delegare ad ogni direttorio.\nPiemonte.\nDirettorio I Zona (Piemonte)\nSede: - Via Ponza 2 - Torino.\nPresidente: Gustavo Norzi.\nClassifica.\nLegenda:\nRegolamento:\nLombardia.\nDirettorio II Zona (Lombardia)\nSede: Via Torino 45 - Milano.\nPresidente: Cav. Eraldo Gaudenzi.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nFinali regionali.\nVinse il Codogno con titolo onorifico.\nVeneto.\nDirettorio III Zona (Veneto)\nSede: - Venezia.\nPresidente: Antonio Scalabrin.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nDirettorio IV Zona (Venezia Tridentina)\nSede: - Trento.\nPresidente: Adalberto Bragagna.\nVenezia Giulia.\nDirettorio V Zona (Venezia Giulia)\nSede: - Trieste.\nPresidente: Pietro Sponza.\nLiguria.\nDirettorio VI Zona (Liguria)\nSede: - Genova.\nPresidente: Dott. Mario Tortarolo.\nClassifica finale.\nLegenda:\nRegolamento:\nEmilia.\nDirettorio VII Zona (Emilia)\nSede: Via Ugo Bassi - Locali Borsa 25/B - Bologna.\nIncaricato: Rag. Cav. Carlo Mazzantini.\nToscana.\nDirettorio VIII Zona (Toscana)\nSede: - Firenze.\nPresidente: Cav. Dante Berretti.\nClassifica finale.\nLegenda:\nRegolamento:\nNote:\nMarche.\nDirettorio IX Zona (Marche)\nSede: - Ancona.\nPresidente: Giulio Borghetti.\nClassifica finale.\nLegenda:\nRegolamento:\nNote:\nUmbria.\nDirettorio X Zona\nPresidente: Gastone Bonaiuti, Piazza Morlacchi 2 - Perugia.\nClassifica finale.\nLegenda:\nRegolamento:\nLazio.\nDirettorio XI Zona (Lazio)\nSede: - Roma.\nPresidente: Rag. Federico Tedeschi.\nClassifica finale.\n\"Fonte\": Il Littorale del 26 maggio 1935 bookreader\nLegenda:\nRegolamento:\nNote:\nAbruzzi.\nDirettorio XII Zona (Abruzzi)\nSede: - Aquila degli Abruzzi.\nPresidente: Prof. Dott. Giulio Natali (Direttore Ospedale Civile).\nClassifica finale.\nLegenda:\nRegolamento:\nCampania.\nDirettorio XIII Zona (Campania)\nSede: - Napoli.\nPresidente: Marchese Ing. Gaetano Del Pezzo.\nClassifica finale.\nLegenda:\nRegolamento:\nPuglia.\nDirettorio XIV Zona (Puglia)\nSede: Bari.\nPresidente: Avv. Sebastiano Roca.\nClassifica finale.\nLegenda:\nRegolamento:\nNote:\nRisultati (Matera)\n10-0\n1-0\n0-1\n1-2\n1-1\n0-3\n1-1\n1-0\nAggregato: \nDirettorio XV Zona (Lucania)Sede: - Potenza.Presidente: Vincenzo Salerno.\nGiocano le gare nel girone Puglie\nTorneo non organizzato:\nDirettorio XVI Zona (Calabria)Sede: Cosenza.Presidente: Rag. Massimo Cavalcanti.\nSicilia.\nDirettorio XVII Zona (Sicilia)Sede: Palermo.Incaricato: Dott. Rosario Gregorio.\nSardegna.\nDirettorio XVIII Zona (Sardegna)\nSede: - Cagliari.\nPresidente: Comm. Guido Costa.\nNon organizzato:\nDirettorio XIX Zona (Tripolitania)\nSede: Ufficio Sportivo P.N.F. - Tripoli.\nPresidente: Emanuele Parodi.\nNon organizzato:\nDirettorio XX Zona (Cirenaica)\nSede: - Bengasi.\nPresidente: Carlo Santi.\nNon organizzato:\nDirettorio XXI Zona (Somalia)\nSede: - Mogadiscio.\nPresidente: Luigi Saverio Bertazzoni.\nBibliografia.\nGiornali:\nSiti online:"}
{"id": "1917539", "revid": "4175", "url": "https://it.wikipedia.org/wiki?curid=1917539", "title": "Victor De Sabata", "text": ""}
{"id": "1917543", "revid": "197778", "url": "https://it.wikipedia.org/wiki?curid=1917543", "title": "Sit &amp; go", "text": ""}
{"id": "1917546", "revid": "1776051", "url": "https://it.wikipedia.org/wiki?curid=1917546", "title": "The Vampire Chronicles", "text": "The Vampire Chronicles \u00e8 un album dei Theatres des Vampires pubblicato nel 1999."}
{"id": "1917547", "revid": "80565", "url": "https://it.wikipedia.org/wiki?curid=1917547", "title": "Amfipoli", "text": ""}
{"id": "1917548", "revid": "599013", "url": "https://it.wikipedia.org/wiki?curid=1917548", "title": "Barry Sanders", "text": "Si ritir\u00f2 quando era a breve distanza dal record per il maggior numero di yard corse in carriera, posizionandosi al terzo posto nella classifica di tutti i tempi dopo Emmitt Smith e Walter Payton, senza aver mai disputato un Super Bowl. Sanders \u00e8 membro della Hall of Fame sia a livello di college che a livello professionistico. \u00c8 considerato uno dei migliori running back di tutti i tempi.\nCarriera universitaria.\nSanders al college gioc\u00f2 a football con gli Oklahoma State Cowboys, squadra rappresentativa dell'Universit\u00e0 statale dell'Oklahoma. Nei primi due anni fu la riserva del running back All-American Thurman Thomas. Nella sua terza e ultima stagione divenne titolare e vinse il prestigioso Heisman Trophy, il premio riservato al miglior giocare universitario dell'anno.\nStatistiche al college\nCarriera professionistica.\nI Detroit Lions scelsero Sanders come terzo assoluto nel Draft NFL 1989, grazie al consiglio dell'allora allenatore Wayne Fontes. La dirigenza dei Lions stava considerando di scegliere un altro Sanders, il cornerback Deion Sanders, ma Fontes li convinse a puntare su Barry. Al giocatore fu offerto di indossare il numero 20, precedentemente appartenuto a due grandi giocatori dei Lions del passato, Lem Barney e Billy Sims; quest'ultimo era stato uno dei migliori running back della lega agli inizi degli anni ottanta.\nMalgrado ci fossero delle incertezze riguardo alla sua taglia, alla fine questi dubbi si rivelarono infondati. Sanders era troppo rapido per essere fermato con colpi violenti e troppo forte per essere trascinato a terra. Malgrado fosse alto solo 1,70 m, il suo peso forma era di 91 chili distribuito sulle gambe eccezionalmente grandi e muscolose, le quali provvedevano a una rapida accelerazione e a un basso baricentro; questo peso era lo stesso di Walter Payton ed era solamente poco pi\u00f9 basso della media per un running back della lega.\nContrariamente a molte altre stelle della sua epoca, Sanders era noto per la sua umilt\u00e0 in campo. Malgrado il suo stile di gioc\u00f2 eccitante, Sanders raramente fu visto esultare troppo in campo dopo un touchdown. Al contrario egli preferiva consegnare il pallone a un arbitro e congratularsi coi propri compagni di squadra.\nNel 1989, Sanders salt\u00f2 il training camp del suo anno da rookie a causa di una disputa contrattuale. Il suo primo possesso nella stagione regolare fu una corsa da 18 yard mentre gi\u00e0 al quarto segn\u00f2 un touchdown. La sua stagione termin\u00f2 al secondo posto nella lega per yard corse e touchdown, dopo aver preferito non tornare in campo nell'ultima giornata di stagione regolare quando gli bastavano sole 10 yard per aggiudicarsi la classifica delle yard corse (vinta poi da Christian Okoye). Sanders fu premiato come rookie offensivo dell'anno.\nBarry fu l'arma offensiva principale dei Lions che raggiunsero i playoff cinque volte negli anni novanta (1991, 1993, 1994, 1995 e 1997). Detroit vinse il titolo della NFC Central division nel 1991 e nel 1993, stabilendo nel 1991 il record di franchigia con 12 vittorie.\nNel 1994, Sanders corse 1,883 yard a una media di 5,7 yard a possesso. Inoltre ricevette 283 yard, portandolo a un totale di 2,166 yard guadagnate dalla linea di scrimmage quell'anno, venendo premiato come giocatore offensivo dell'anno. L'anno successivo, Sanders corse 1.500 yard e ne ricevette 398. Nel 1996, Sanders corse 1.553 yard e un minimo in carriera di 147 yard ricevute.\nLa miglior stagione di Sanders fu quella del 1997 quando divenne membro del club delle 2.000 yard corse in una stagione. Dopo aver guadagnato solo 53 yard in 25 possessi nelle prime due gare, Sanders corse il record NFL di 14 gare consecutive da oltre cento yard, incluse 2 gare da oltre 200 yard, arrivando a un totale di 2.053. Barry divenne all'epoca solamente il terzo giocatore a raggiungere le 2.000 yard stagionali e il primo da O.J. Simpson a correrne duemila in un arco di 14 gare consecutive. Fu il primo running back a correre 1.500 yard in cinque stagioni diverse e il primo a farlo per quattro stagioni consecutive. Alla fine della stagione, Sanders condivise il premio di MVP della NFL col quarterback dei Green Bay Packers Brett Favre.\nNell'ultima stagione di Sanders nella NFL, il 1998, egli corse 1.491 yard, concludendo la sua striscia di quattro stagioni consecutive da almeno 1.500 yard.\nMalgrado i suoi successi individuali, i Lions non raggiunsero mai il Super Bowl durante gli anni di Sanders con la squadra. La volta in cui si avvicinarono di pi\u00f9 fu nel 1991. Aiutati dalle 1.855 yard totali guadagnate da Sanders e dai suoi 17 touchdown nella stagione regolare, nei playoff superarono i Dallas Cowboys 38\u20136 nel secondo turno di playoff, la quale rimane l'unica vittoria di Detroit nei playoff dalla vittoria sui Cleveland Browns nella finale del campionato NFL del . I Lions persero coi Washington Redskins 41\u201310 nella finale della NFC, con Sanders che fu tenuto a sole 59 yard totali in quella partita.\nNei suoi dieci anni di carriera, fu sempre convocato per il Pro Bowl, venne inserito nel First-team All-Pro otto volte nei periodi 1989\u20131991 e 1993\u20131997 e nel Second-team All-Pro due volte nel 1992 e 1998."}
{"id": "1917552", "revid": "1921867", "url": "https://it.wikipedia.org/wiki?curid=1917552", "title": "Anthony Kiedis", "text": "Biografia.\n\u00c8 di origini inglesi, irlandesi, olandesi, tedesche e lituane.\nCome racconta in \"Scar Tissue\", libro autobiografico scritto dallo stesso Kiedis nel 2004, Anthony nasce il 1\u00ba novembre 1962 al St. Mary's Hospital di Grand Rapids, nel Michigan. I genitori sono i coniugi John Kiedis, noto attore e stuntman conosciuto col nome d'arte Blackie Dammett, e Peggy Noble, entrambi americani. Dopo la nascita suo nonno si trasfer\u00ec per ragioni di lavoro con tutta la famiglia a Palm Beach, in Florida, portando con s\u00e9 il piccolo Anthony e sua madre. Nello stesso periodo suo padre invece si trasfer\u00ec per qualche mese a Parigi. Alla fine del 1963 si ricongiunsero in Michigan, dove il padre decise di terminare gli studi e si iscrisse a un corso biennale preuniversitario, grazie al quale ottenne una borsa di studio alla UCLA, dove frequent\u00f2 scuola di cinema. Cos\u00ec nel luglio del '65 si trasferirono per la prima volta in California. Il matrimonio tra John e Peggy non dur\u00f2 molto: i due si separarono a causa della reiterata infedelt\u00e0 di John. Lei se ne and\u00f2 di casa portandosi appresso il bambino e successivamente ritornarono a Grand Rapids, dove nel giugno del 1968 si rispos\u00f2.\n All'et\u00e0 di 11 anni Anthony si trasfer\u00ec dal padre in California, dove frequent\u00f2 la Emerson Middle School a Westwood. Suo padre, che continuava a cercare fortuna nel cinema, ebbe un grande effetto su di lui mentre cresceva. Durante questo periodo col padre inizi\u00f2 a sperimentare varie droghe: inizi\u00f2 a fumare cannabis che il padre trafficava come spacciatore. Sempre a quell'et\u00e0 cominci\u00f2 a fare piccoli furti nei supermercati con gli amici d'infanzia. Anthony perse la verginit\u00e0 pochi giorni prima del suo dodicesimo compleanno con una ragazza diciottenne di nome Kimberley Smith, \"compagna\" del padre a quel tempo.\nNel 1977 pass\u00f2 al liceo al Fairfax High School, una scuola frequentata dai figli di tanti immigrati. Un vero melting pot dove si trovavano ragazzi cinesi, russi, ebrei e neri mischiati ai bianchi. Qui conobbe e fece amicizia con un ragazzo australiano di nome Michael Balzary. Primo trombettista della band della scuola che fece conoscere ad Anthony il jazz e la musica di Miles Davis. Ai due si aggiunsero presto Hillel Slovak e Jack Irons, con i quali successivamente formeranno i Red Hot Chili Peppers.\nFinito il liceo Anthony venne accettato alla UCLA, ma non riusc\u00ec mai ad ambientarsi, arrivando a sentirsi totalmente un corpo estraneo al campus. Fece svariati lavori occasionali per mantenersi, fra i quali il babysitter ad un ragazzo affetto da disturbo da deficit di attenzione/iperattivit\u00e0, ma fu licenziato dopo aver organizzato un party clandestino con Flea ed Hillel, durante il quale i tre consumarono le pillole di Ritalin del ragazzo, mischiate con della Vodka. Alla fine dell'autunno 1981 abbandon\u00f2 i corsi universitari e inizi\u00f2 a lavorare per un'azienda di film e arti grafiche specializzata in computer grafica per spot pubblicitari, dove ricopriva la mansione di fattorino tuttofare addetto alle consegne delle pellicole.\nPer quanto riguarda la sua carriera cinematografica, ha iniziato con il film F.I.S.T. in cui interpretava il figlio di Sylvester Stallone e usava lo pseudonimo \"Cole Dammett\".\nRed Hot Chili Peppers.\nNell'estate del 1982, grazie alla canzone The Message di Grandmaster Flash and The Furious Five, prese coscienza del fatto che per poter fare strada nel mondo della musica non fosse necessario essere un musicista di assoluto talento. Cap\u00ec di avere l'abilit\u00e0 e il desiderio di scrivere versi da mettere in musica. Cos\u00ec, nel febbraio 1983, quando il suo amico Gary Allen gli chiese di aprire il concerto della sua band al locale \"Rhythm Lounge\" in Melrose Avenue, accett\u00f2 con entusiasmo coinvolgendo Flea ed Hillel che gi\u00e0 suonavano in altri gruppi. Nonostante l'iniziale scetticismo, i suoi amici decisero di provare a fare qualcosa che fosse basato sul funk, sopra il quale Anthony avrebbe rappato qualche verso. Da quella esperienza nacque la prima canzone: \"Out in L.A.\". La band si present\u00f2 al debutto con il nome di \"Tony Flow and the Miraculus Master of Mayhem\", e bast\u00f2 l'esibizione di quel solo brano per fargli guadagnare un'altra serata per la settimana successiva. Si trovarono per le prove e scrissero un'altra canzone, \"Get up and jam\", basata su ritmo sincopatico del basso di Flea.\nDopo le prime due esibizioni l'esperienza, nata pi\u00f9 che altro come uno scherzo, divenne un'idea per un progetto musicale pi\u00f9 concreto. Si decise di proseguire e si pens\u00f2 a cercare un nome pi\u00f9 adatto che prendesse spunto dalla tradizione della vecchia scuola americana del blues e del jazz: nacquero cos\u00ec i Red Hot Chili Peppers.\nIl terzo concerto si tenne il 2 di marzo al nightclub Cathay de Grande, dove alle prime due canzoni vennero aggiunte le nuove composizioni: \"Police Helicopter\" e \"Nevermind\". In poco tempo il nome della band cominci\u00f2 a circolare velocemente nel circuito underground di Hollywood. Registrarono un demo con le loro prime canzoni per poter trovare un ingaggio. Il 4 luglio si tenne uno dei primi storici concerti del gruppo presso il Kit Kat Club, un locale di spogliarelli che occasionalmente allestiva serate musicali. Qui per la prima volta si esibirono nudi con un calzino a coprire le parti intime, un'immagine che nel tempo sarebbe diventata la prima icona distintiva della band. Grazie a quella esibizione si guadagnarono l'attenzione di Lindy Goetz, un giovane talent manager addetto alla promozione per la MCA Records, che divenne il loro primo manager e che nel giro di pochi mesi riusc\u00ec a procurargli il loro primo contratto discografico con la Enigma/EMI. A quel punto Hillel e Jack Irons lasciarono la band perch\u00e9 davano priorit\u00e0 al loro precedente gruppo, i What Is This?, cos\u00ec Anthony e Flea furono costretti a trovare in fretta i sostituti in vista delle registrazioni del primo album.\nStile musicale.\nDurante la creazione di testi e melodie per il gruppo, Kiedis ha dichiarato di aver tratto ispirazione da fonti diverse. La sua prima esperienza musicale fu l'ascolto di un brano di Neil Young, \"Heart of Gold\", a 11 anni: \"Mi colp\u00ec al punto da convincere mia madre a comprarmi il 45 giri.\" Alle superiori fu particolarmente colpito dalle parti vocali rap di \"The Message\" di Grandmaster Flash and the Furious Five, ma anche dai testi diretti a sfondo sessuale di \"Dirty Mind\" di Prince. Kiedis \u00e8 autore di quasi tutti i testi dei Red Hot Chili Peppers. A partire dall'album del 1989 \"Mother's Milk\", John Frusciante e Flea cominciarono a scrivere gran parte delle musiche, mentre Kiedis provvide a testi e melodie, attenendosi alle sessioni vocali e strumentali del gruppo.\nIl cantante ha adottato, nel corso degli anni, vari approcci nei confronti dei testi. Nei primi anni di carriera scrisse brani incentrati su esperienze sessuali, di consumo di stupefacenti e di divertimento a Los Angeles. Con la diversificazione delle preferenze sonore, e col passare degli anni, ha cominciato a parlare di argomenti pi\u00f9 vari nei testi, tanto da aver dichiarato di trarre ispirazione, in molti casi, da alcune opere di Charles Bukowski, che considera proprio riferimento letterario.\nSebbene Kiedis sia considerato un cantautore e non un rapper, nei primi lavori si affid\u00f2 a uno stile vocale molto vicino al rap, facendo s\u00ec che lui e il suo gruppo fossero annoverati tra gli ispiratori del rap rock, noto anche come crossover. A partire da \"Mother's Milk\", il cantante cominci\u00f2 a ricorrere pi\u00f9 spesso a parti vocali tradizionalmente melodiche, ma anche a discostarsi dagli influssi funk dei lavori precedenti, come dimostrato dal singolo \"Knock Me Down\", a cui contribu\u00ec per\u00f2 principalmente il chitarrista, John Frusciante, che ha spesso cantato in sottofondo. Con \"Blood Sugar Sex Magik\", pubblicato nel 1991, Kiedis propose sia canzoni rappate sia melodiche, tra cui \"Under the Bridge\", \"Breaking the Girl\" e \"I Could Have Lied\". Nel corso degli anni, il cantante ha preferito affidarsi maggiormente al canto tradizionale.\nVita privata.\nHa due sorellastre da parte di madre, Julie e Jenny, e un fratellastro da parte del padre, James, di 26 anni pi\u00f9 giovane.\nConsiderato uno scapolo d'oro, Kiedis non si \u00e8 mai sposato e in passato \u00e8 stato protagonista di molti flirt e relazioni con modelle, cantanti e attrici famose tra cui Ione Skye, Carmen Hawk, Sin\u00e9ad O'Connor (per la quale ha scritto il brano \"I Could Have Lied\"), Sofia Coppola, Jaime Rishar, Melanie C, Yohanna Logan, Heidi Klum, Helena Vestergaard e Heather Christie, che lo ha reso padre di un figlio. Il ragazzo \u00e8 nato il 2 ottobre 2007 e si chiama Everly Bear; il particolare nome \u00e8 dovuto alla passione di Anthony per gli Everly Brothers, mentre il secondo nome \u00e8 stato scelto dalla madre.\nKiedis \u00e8 vegetariano. La PETA lo ha eletto nel 2008 come vegetariano pi\u00f9 sexy dell'anno.\nDipendenza dalle droghe.\nIl rapporto di Kiedis con le sostanze stupefacenti inizi\u00f2 gi\u00e0 in et\u00e0 adolescenziale. Suo padre, che era uno spacciatore di cocaina e metaqualone abbastanza noto nell'ambiente dello spettacolo di Hollywood, lo inizi\u00f2 alla marijuana all'et\u00e0 di 12 anni e occasionalmente condividevano pastiglie di Tuinal, un farmaco sedativo a base di sali barbiturici. Nella loro casa c'era una stanza adibita a laboratorio dove suo padre tagliava la droga, perci\u00f2 si pu\u00f2 dire che sia cresciuto a contatto con le droghe. Insieme ai suoi amici cominci\u00f2 ad assumere anche LSD e a 13 anni inizi\u00f2 a sniffare regolarmente cocaina fino ai 18 anni.\nIl consumo delle droghe crebbe in maniera esponenziale durante il suo primo anno di universit\u00e0, compensando spesso la mancanza della stessa con alcol o altri farmaci, diventando a tutti gli effetti un cocainomane. Durante l'estate del 1981 inizi\u00f2 ad assumere eroina aggravando ulteriormente la sua gi\u00e0 pericolosa tossicodipendenza. Le droghe contribuirono a debilitarlo a livello fisico e mentale, divenne inaffidabile e spesso assente dal lavoro, dal quale fu licenziato. Questo stile di vita dissoluto lo port\u00f2 spesso a ritrovarsi in situazioni reali di pericolo in quartieri malfamati di Los Angeles. Anche il suo contributo artistico nei Red Hot Chili Peppers col tempo divenne progressivamente nullo, saltando spesso prove e concerti. Cos\u00ec nel 1987, durante i lavori per il disco The Uplift Mofo Party Plan venne allontanato dalla band. Lasci\u00f2 la California e torn\u00f2 dalla madre in Michigan, dove entr\u00f2 in un programma di disintossicazione presso l'Esercito della Salvezza. Dopo poco pi\u00f9 di un mese riusc\u00ec a ripulirsi dagli stupefacenti, ma una volta tornato a Los Angeles per ricongiungersi con la band, nel giro di poche settimane ebbe una rapida ricaduta. Varie vicissitudini lo portarono in un caso anche ad essere arrestato e a passare la notte presso la \"Glass House\", la prigione del quartier generale della polizia cittadina, da dove usc\u00ec il giorno successivo dopo il pagamento della cauzione da parte del manager della band.\nLa situazione degener\u00f2 nuovamente durante la tourn\u00e9e del 1988, che si rivel\u00f2 particolarmente problematica per l'aggravarsi dell'abuso incontrollato dell'eroina, oltre che per lo stesso Kiedis, anche per Hillel Slovak. Il 25 giugno, un paio di settimane dopo il rientro dal tour europeo, il chitarrista perse tragicamente la vita a causa di un'overdose di eroina. Il suo corpo venne rinvenuto nel suo appartamento due giorni dopo la sua morte. Anthony rimase terribilmente scioccato per la morte dell'amico, tanto da arrivare a rifiutare la realt\u00e0 dei fatti, non presentandosi al funerale e rifugiandosi in Messico per metabolizzare il lutto. Al suo rientro a Los Angeles decise di entrare in un programma ASAP (\"Alcohol and Substance Abuse Programs\"), in una clinica di disintossicazione di Van Nuys, da dove ne usc\u00ec ripulito.\nAll'inizio degli anni novanta, a causa dell'occasionale utilizzo di siringhe non sterilizzate, scopr\u00ec di aver contratto l'epatite C.\nL'argomento droga \u00e8 spesso citato nelle sue canzoni. In particolare in brani come \"Fight Like a Brave\", \"Knock Me Down\", \"Under the Bridge\", \"Warped\" e \"Otherside\" che sono delle intime confessioni delle sue continue battaglie alla dipendenza da droghe.\nRiusc\u00ec a rimanere pulito per cinque anni, fino al 1994, quando ebbe una nuova ricaduta a causa di un'anestesia locale a base di oppiacei ricevuta durante una visita dentistica, che gli riaccese il desiderio dell'abuso. Ricominci\u00f2 quindi a fare uso di droghe, principalmente eroina e crack, che assumeva tramite inalazione dei fumi di \"freebase\", per poi smettere definitivamente nel 2000, dopo l'uscita dell'album \"Californication\". Da allora non si \u00e8 pi\u00f9 drogato e non ha pi\u00f9 bevuto alcolici.\nDopo oltre vent'anni di speculazioni, nel maggio del 2012, il MacArthur Park di Los Angeles \u00e8 stato erroneamente indicato dallo scrittore Mark Haskell Smith come il luogo in cui Kiedis era solito far uso di droghe, e che ha ispirato la canzone \"Under the Bridge\", individuato basandosi su interviste rilasciate dal cantante e sulla sua autobiografia, \"Scar Tissue\". Nel 1992 Kiedis aveva confessato alla rivista \"Rolling Stone\" che in realt\u00e0 il ponte si trovava nella periferia di Los Angeles, ma aveva affermato: \"\"Non \u00e8 importante, non voglio che le persone lo cerchino\".\""}
{"id": "1917555", "revid": "599013", "url": "https://it.wikipedia.org/wiki?curid=1917555", "title": "Jason Scotland", "text": "Carriera.\nJason \"Rocket\" Scotland esord\u00ec per T&amp;T nel gennaio del 2000. Il suo ingresso nella Nazionale trinidadense fu positivo perch\u00e9 con due gol port\u00f2 T&amp;T ad una vittoria per 2-1 sul Dundee United il 19 gennaio 2003. L'allora manager dei \"Tangerines\" Ian McCall lo port\u00f2 a Tannadice l'estate del 2003 dopo che si assicur\u00f2 un permesso di lavoro. Fece il suo esordio il 31 agosto 2003, contro i Glasgow Rangers e segn\u00f2 cinque volte nei suoi primi nove inizi nella Campionato di calcio scozzese. Mentre gioca per il St Johnstone, Jason Scotland segna la sua prima tripletta sul suolo scozzese contro lo Stranraer il 1\u00ba aprile 2006. Con 29 gol \u00e8 il miglior marcatore del suo club (nell'insieme) per la stagione 2007-2008 che li ha aiutati nel conquistare la promozione al Championship League del 2008-2009.\nIl 18 luglio 2009 viene acquistato dal Wigan, con cui firma in contratto biennale.\nNell'agosto del 2010 lascia il Wigan per legarsi all'; nel gennaio del 2013 risolve il proprio contratto con l' e, a pochi giorni di distanza sottoscrive un contratto che lo lega al Barnsley sino al termine della stagione.\nSvincolatosi nell'estate del 2013, il 22 gennaio 2014 viene messo sotto contratto dagli scozzesi dell'Hamilton Academical."}
{"id": "1917559", "revid": "179980", "url": "https://it.wikipedia.org/wiki?curid=1917559", "title": "Sebasti\u00e1n Ignacio Gonz\u00e1lez", "text": ""}
{"id": "1917561", "revid": "1185701", "url": "https://it.wikipedia.org/wiki?curid=1917561", "title": "Vera Carrara", "text": "Carriera.\nNazionale.\nAi mondiali su pista vinse sette medaglie, tutte nella corsa a punti, tra cui tre ori nel 1998, 2005 e 2006. Ai Giochi della XXVIII Olimpiade di Atene del 2004 prese parte alla corsa a punti e si classific\u00f2 in quinta posizione.\nNell'agosto del 2008 partecip\u00f2 con la squadra azzurra ai Giochi olimpici di Pechino, durante i quali prese parte alla gara in linea (in sostituzione di Marta Bastianelli), ritirandosi durante la corsa, ed alla corsa a punti. In quest'ultima gara, nonostante fosse data tra le favorite, concluse al quattordicesimo posto con solo un punto, annunciando la volont\u00e0 di ritirarsi dalle gare al termine della stagione.\nDopo quindici mesi, nel novembre 2009, annuncia il ritorno all'attivit\u00e0 agonistica nella mountain bike."}
{"id": "1917564", "revid": "6923", "url": "https://it.wikipedia.org/wiki?curid=1917564", "title": "Sciopero degli sceneggiatori della Writers Guild of America (2007-2008)", "text": "Lo sciopero degli scenneggiatori della Writers Guild of America del 2007-2008 fu uno sciopero al quale presero parte pi\u00f9 di 12.000 tra sceneggiatori e scrittori rappresentati dai sindacati Writers Guild of America, East (WGAE) e Writers Guild of America, West (WGAW) che inizi\u00f2 il 5 novembre 2007 e fin\u00ec il 12 febbraio 2008.\nLo sciopero chiedeva di incrementare i benefici degli sceneggiatori proporzionalmente agli enormi introiti delle produzioni, dirigendosi principalmente alla Alliance of Motion Picture and Television Producers (AMPTP), l'associazione di categoria che al momento rappresentava gli interessi di 397 case di produzione cinematografica e televisiva statunitensi, tra le quali CBS, Metro-Goldwyn-Mayer, NBC Universal, News Corp/Fox, Paramount Pictures, Sony Pictures Entertainment, Walt Disney Company e Warner Bros.\nL'8 febbraio 2008 le negoziazioni arrivarono alla stesura di un accordo che due giorni dopo, il 10 febbraio, fu approvato all'unanimit\u00e0 dalle giunte direttive di entrambi i sindacati. Attraverso una votazione interna, il 12 febbraio gli sceneggiatori approvano di far terminare le proteste con un 92.5% a favore. Il 26 febbraio la WGA annunci\u00f2 che il nuovo contratto era stato ratificato con una approvazione del 93.6% dei membri iscritti.\nLo sciopero dur\u00f3 14 settimane e 2 giorni. Secondo una stima della National Public Radio presentata il 12 febbraio 2008, lo sciopero cost\u00f2 all'economia dell'industria dell'intrattenimento circa 1.5 miliardi di dollari, mentre uno studio della UCLA Anderson School of Management stim\u00f2 la perdita in 380 milioni di dollari."}
{"id": "1917566", "revid": "1305772", "url": "https://it.wikipedia.org/wiki?curid=1917566", "title": "Sciopero degli sceneggiatori della Writers Guild of America", "text": ""}
{"id": "1917567", "revid": "260676", "url": "https://it.wikipedia.org/wiki?curid=1917567", "title": "Eclissi solare", "text": "&lt;!-- "}
{"id": "1917568", "revid": "287204", "url": "https://it.wikipedia.org/wiki?curid=1917568", "title": "M\u0103iastru Sfetnic", "text": "M\u0103iastru Sfetnic \u00e8 un concept album pubblicato nel 2000 dalla black metal band Negur\u0103 Bunget."}
{"id": "1917570", "revid": "110157", "url": "https://it.wikipedia.org/wiki?curid=1917570", "title": "Miracle Linux", "text": "Miracle Linux \u00e8 una distribuzione asiatica del sistema operativo GNU/Linux, pensata appositamente per il mercato giapponese. \u00c8 supportata dall'azienda giapponese Miracle Linux Corporation, posseduta al 50,5% dall'americana Oracle Corporation.\nMiracle Linux - Asianux inside \u00e8 basata su Red Hat Linux."}
{"id": "1917572", "revid": "729019", "url": "https://it.wikipedia.org/wiki?curid=1917572", "title": "La Vall\u00e9e Notizie", "text": "La Vall\u00e9e Notizie \u00e8 un settimanale presente nella regione autonoma Valle d'Aosta.\nDescrizione.\nFondato nel 1985, diretto da Massimo De Nuzzo, edito da Paolo Maccari che ne \u00e8 anche direttore generale, esce in edicola ogni sabato.\nContenuto.\nA seconda della lunghezza prevista dal timone, l'abbozzo schematico in griglia dei contenuti del giornale, (64 o 72 pagine), solitamente il giornale prevede: 3 pagine di Cronaca, 3 pagine di Regione, 3 pagine di Aosta, 1 pagina di Parrocchie, 3 pagine di Alta Valle, 1 pagina di Gran San Bernardo, 3 pagine di Media Valle, 3 pagine di Bassa Valle, 1 pagina di Economia &amp; Lavoro, 1 pagina di Sanit\u00e0, 1 pagina di Salute &amp; Benessere, 1 pagina di Alpi &amp; Dintorni, 1 pagina di Gente di Montagna, dalle 6 alle 12 pagine di Sport, 1 o 2 pagine di Ultime, e alcune pagine di rubriche, auguri, necrologi, annunci economici."}
{"id": "1917573", "revid": "1632387", "url": "https://it.wikipedia.org/wiki?curid=1917573", "title": "'N Crugu Bradului", "text": "N Crugu Bradului \u00e8 un concept album pubblicato dalla band black metal Negur\u0103 Bunget nel 2002. Ogni traccia rappresenta una stagione dell'anno e il titolo del disco pu\u00f2 essere tradotto come \"attraverso le profondit\u00e0 delle altezze degli abeti\""}
{"id": "1917574", "revid": "15756", "url": "https://it.wikipedia.org/wiki?curid=1917574", "title": "Alberto Novelli", "text": "Spesso schierato da ala o interno di centrocampo.\nIn carriera ha totalizzato complessivamente 45 presenze e 4 reti in serie A, 124 presenze e 20 reti in serie B, 148 presenze e 27 reti in Serie C. \u00c8 stato campione d'Europa Under-18 nel 1957 in Lussemburgo e vicecampione in Bulgaria nel 1958 con 7 presenze e 4 reti.\nCarriera.\nFratello minore di Carlo Novelli (attaccante di , e ), cresce nella Rondinella Marzocco per passare alle giovanili della SPAL nel 1958 dove aveva gi\u00e0 militato il fratello e dove di l\u00ec a poco ritorner\u00e0. Novelli II esordisce in Serie A il 2 novembre 1958 quando non ha ancora compiuto 18 anni in una sconfitta casalinga contro una sua futura squadra, la .\nNel 1959 viene mandato a maturare in Serie C alla assieme a Giancarlo Vitali dove viene allenato da Aredio Gimona. Torna in Serie A a Ferrara e gioca un'altra manciata di partite nella massima serie. Nel 1961 il presidente della SPAL Paolo Mazza lo rispedisce in Serie C al che nel frattempo aveva ingaggiato Gimona come allenatore e quando nel 1963 l'allenatore istriano torna alla Pistoiese, Alberto Novelli viene definitivamente ceduto agli arancioni.\nA Pistoia, con Gimona, Novelli II segna 5 reti come centravanti arretrato; di lui si interessa la Triestina in Serie B che aveva ingaggiato come allenatore l'ex tecnico alla SPAL Serafino Montanari.\nDopo due campionati fra gli alabardati, Novelli segue Montanari a e con i biancoscudati gioca altre due stagioni in Serie B per approdare nuovamente in Serie A con la Sampdoria del suo esordio. A Genova, dove aveva giocato anche Carlo, Alberto disputa una stagione da rincalzo e la seconda (1968-1969) da titolare (25 presenze); dopo due stagioni, nel 1969 al mercato di riparazione di novembre, si rif\u00e0 vivo Paolo Mazza che gli fa giocare due campionati di Serie C come regista a Ferrara, dove ritrover\u00e0 Saul Malatrasi, poi nel 1971 un altro anno in C a Imola per tornare infine con i ferraresi nell'anno della promozione in Serie B senza trovare spazio e giocando tra i rincalzi \nSuccessivamente, continuer\u00e0 a giocare fra i dilettanti iniziando contemporaneamente un'attivit\u00e0 di allenatore che lo porter\u00e0 in diverse societ\u00e0 di Serie D e gli consentir\u00e0 di ottenere una promozione in Serie C2 con la nel 1983 e di allenarla l'anno successivo nella serie superiore. Ha inoltre allenato in diverse occasioni le giovanili della SPAL."}
{"id": "1917582", "revid": "125831501", "url": "https://it.wikipedia.org/wiki?curid=1917582", "title": "Automa cavaliere", "text": "L'automa cavaliere (a volte chiamato anche robot di Leonardo) \u00e8 un automa meccanico umanoide progettato da Leonardo da Vinci intorno al 1495; era stato probabilmente previsto per animare una delle feste alla corte sforzesca di Milano, tuttavia non \u00e8 dato sapere se fu realizzato o no.\nCaratteristiche.\nNegli appunti riscoperti negli anni cinquanta nel \"Codice Atlantico\" e in piccoli taccuini tascabili databili intorno al 1495-1497 si trovano disegni dettagliati per un cavaliere meccanico, vestito di un'armatura del tardo XV secolo in stile italo-tedesco, che per lo studioso Rosheim appare capace di effettuare diversi movimenti analoghi a quelli umani: alzarsi in piedi, agitare le braccia e muovere la testa e la mascella in modo anatomicamente corretto, pare emettendo suoni dalla bocca grazie ad un sofisticato meccanismo di percussioni collocato all'altezza del petto.\nL'automa di Leonardo, che per Rosheim era il frutto delle ricerche precedenti compiute nei campi dell'anatomia e della cinetica, cos\u00ec come si trovano registrati nel \"Codice Huygens\", rispettava il canone delle proporzioni dell\"'Uomo vitruviano\". All'interno era costruito in legno, con elementi in pelle e metallo, ed azionato da un sistema di cavi, a simulare tendini e muscoli, e un sistema di manovelle esterno al corpo meccanico per muovere le gambe. L'armatura presente nei disegni \u00e8 del 1480 con elmo tipo barbuta. Le braccia, secondo Rosheim, per la loro articolazione non potevano che muoversi all'unisono.\nQuesta descrizione \u00e8 stata recentemente ridiscussa e indagata sulla base di nuovi presupposti teorici. Non \u00e8 stato facile arrivare a una descrizione lineare del robot dato che ogni singolo disegno di componente \u00e8 decontestualizzato sul foglio e Leonardo non ha reso visivamente evidente i collegamenti tra i vari pezzi: per esempio, \u00e8 per questo che i modellini precedenti al 2007 includevano anche un meccanismo inserito nella pancia del robot che a studi successivi si \u00e8 rivelato essere invece un orologio, che lo stesso Leonardo descrive poi nel \"Codice di Madrid I\" a pagina 157v.\nStudi e ricostruzioni.\nA partire dagli anni novanta sono stati fatti vari studi e ipotesi sul robot di Leonardo e il suo funzionamento.\nUn primo tentativo di ricostruzione dell'automa cavaliere fu avviato nel 1996 da Mark Rosheim, un esperto di robotica americano nel 1996, con uno studio e una successiva collaborazione con il Museo Galileo di Firenze, che dedic\u00f2 all'automa una sezione della mostra \"Gli ingegneri del Rinascimento. Da Brunelleschi a Leonardo da Vinci\". Nel 2002 la BBC, per un documentario, fece realizzare a Rosheim un modello reale completo. In seguito numerosi musei si sono dotati di un modellino dell'automa leonardesco.\nGli studi successivi, condotti da Mario Taddei nel 2007 sull'argomento, dimostrano che i manoscritti sul progetto non si trovano solo sul foglio 579r del \"Codice Atlantico\": ulteriori ricerche individuano anche i fogli 1077r, 1021r e 1021v come possibile fonte dei meccanismi dell'automa. Tuttavia, i fogli presentano un vero e proprio rebus: i disegni sono apparentemente confusi e di difficile interpretazione, non c'\u00e8 un ordine preciso e non si trova un progetto principale o dominante.\nMario Taddei nel centro di ricerca \"Leonardo3\", nel 2007 ha cercato di sviluppare uno studio scientifico sulla macchine leonardesche, secondo quella che \u00e8 definibile come \"filologia macchinale\", per arrivare a una nuova interpretazione dell'automa vinciano. Realizzando innanzitutto ogni singolo pezzo presente sui quattro fogli per un totale di 174 elementi, e usandoli in vari modellini per studiarne le combinazioni possibili, ha scoperto che non tutti i meccanismi sono direttamente collegabili al robot, o sono disegni dei suoi ingranaggi.\nAltri automi.\nLeonardo potrebbe aver progettato anche altri automi: a lui sono stati attribuiti cavalieri meccanici e una sorta di automobile-robot, a volte per via di errori di interpretazione. \u00c8 stato ipotizzato (secondo voci raccolte da Vasari, Lomazzo e Buonarroti) che Leonardo abbia anche lavorato ad un automa a forma di leone, di cui per\u00f2 non esiste alcuna testimonianza diretta."}
{"id": "1917595", "revid": "1226", "url": "https://it.wikipedia.org/wiki?curid=1917595", "title": "Automa cavaliere di Leonardo", "text": ""}
{"id": "1917596", "revid": "547034", "url": "https://it.wikipedia.org/wiki?curid=1917596", "title": "OM (album)", "text": "OM \u00e8 un concept album pubblicato dalla band black metal Negur\u0103 Bunget nel 2006."}
{"id": "1917598", "revid": "289247", "url": "https://it.wikipedia.org/wiki?curid=1917598", "title": "Cesario di Arles", "text": ""}
{"id": "1917604", "revid": "1318658", "url": "https://it.wikipedia.org/wiki?curid=1917604", "title": "Simatai", "text": "Il Simatai (cinese semplificato \u53f8\u9a6c\u53f0|t=\u53f8\u99ac\u81fa, pinyin S\u012bm\u01cet\u00e1i) \u00e8 una sezione della Grande muraglia cinese situata nel Distretto di Miyun, a 120\u00a0km a nord-est di Pechino. Questa sezione permette l'accesso al Gubeikou, un passo strategico, situato nella parte orientale della Muraglia. Costruita dalla dinastia Qi settentrionale (550-577) e ricostruita negli anni Hongwu della dinastia Ming da Qi Jiguang, questa \u00e8 una delle poche sezioni a conservare le caratteristiche originarie Ming della Muraglia Cinese.\n\u00c8 lunga 5,4\u00a0km e dispone di 35 torri d'avvistamento. Progettata ingegnosamente e con caratteristiche uniche, questa sezione riassume le differenti caratteristiche di tutte le altre sezioni della Muraglia, tanto che il professore Luo Zhewen , studioso della Muraglia ha affermato: \"La Grande muraglia \u00e8 la migliore costruzione architettonica cinese, e Simatai il meglio della Grande muraglia.\" L'UNESCO ha inserito il Simatai tra i siti patrimonio dell'umanit\u00e0.\nIl Simatai \u00e8 noto anche per la sua estrema pendenza, ingegnosit\u00e0 ed unicit\u00e0. \u00c8 separata della valle in due parti, una orientale ed una occidentale. La parte occidentale \u00e8 dolcemente estesa e dotata di 20 torri di guardia ben conservate, mentre la parte orientale \u00e8 molto pi\u00f9 ripida, ed \u00e8 caratterizzata da un terreno accidentato, e comprende, per un'estensione di diversi km, dirupi e vette molto alte. Le torri di guardia pertanto sono relativamente molto vicine ed offrono una vista spettacolare. Tra le principali attrazioni situate della parte orientale troviamo : la vista della Torre di Pechino, la Fairy Tower, il Heavenly Ladder e lo Sky Bridge, anche se queste zone sono attualmente chiuse al pubblico per motivi di sicurezza."}
{"id": "1917610", "revid": "124123", "url": "https://it.wikipedia.org/wiki?curid=1917610", "title": "Stephen South", "text": "Carriera.\nNel 1977 vinse il campionato di Formula 3 inglese.\nIn seguito venne iscritto al Gran Premio degli Stati Uniti - Ovest del 1980 per sostituire l'infortunato Alain Prost, fallendo per\u00f2 la qualificazione.\nPochi mesi dopo, durante una gara del Campionato CanAm fu vittima di un incidente che gli cost\u00f2 l'amputazione di parte di una gamba e chiuse la sua carriera agonistica.\nLa sua carriera \u00e8 interamente legata alla scelta di sostituire per il Gran Premio statunitense di Long Beach il pilota titolare della McLaren, Alain Prost, che si era infortunato in Sudafrica, la tappa precedente del mondiale di Formula Uno.\nInfatti, in quel momento South aveva un contratto con Toleman Group per condurre la loro vettura di Formula 2 nel campionato europeo di categoria.\nTecnicamente in quel momento la presenza di South in Formula Uno non era un problema in quanto il Campionato di F2 avrebbe preso il via solo alcune settimane pi\u00f9 tardi; ma il team Toleman non grad\u00ec di apprendere dalla stampa questa novit\u00e0 e rimpiazz\u00f2 Stephen con Brian Henton, che aveva corso fino alla fine della precedente stagione con loro.\nHenton quindi divent\u00f2 il titolare e a fine Campionato fu il nuovo Campione Europeo della F2 del 1980.\nMentre South sal\u00ec sulla Can Am lasciata libera proprio da Henton, e con quella macchina purtroppo ebbe l'incidente che interruppe la sua carriera.\nIn seguito fu commentatore degli eventi motoristici per le reti televisive commerciali britanniche."}
{"id": "1917619", "revid": "27723", "url": "https://it.wikipedia.org/wiki?curid=1917619", "title": "Ferrovia Casalecchio-Vignola", "text": "La ferrovia Casalecchio\u2013Vignola \u00e8 una ferrovia dell'Emilia-Romagna, integrata nella rete su cui opera il servizio ferroviario metropolitano bolognese.\nStoria.\nLa ferrovia fu concessa con Regio Decreto n\u00ba 896 del 10 aprile 1930 e costruita fra il 1931 e il 1938 per sostituire nel tratto extraurbano la parallela tranvia a vapore, considerata ormai obsoleta.\nDopo i danni della seconda guerra mondiale, fu riattivata completamente solo nel 1955.\nNel 1967 fu chiusa al traffico passeggeri, restando in attivit\u00e0 fino al 1995 per il solo traffico merci, costituito prevalentemente da carri derrate di frutta (ciliegie) che da Vignola venivano portati al capolinea di Casalecchio FCV, quindi, per mezzo di un raccordo con doppia retrocessione passante nel piazzale del deposito rotabili della linea, nella vicina stazione di Casalecchio di Reno, dove venivano giornalmente smistati e ricomposti con i merci provenienti dalla ferrovia Porrettana e inviati allo scalo merci di Bologna San Donato per lo smistamento verso le destinazioni finali. A Savignano sorgevano inoltre diversi magazzini di frutta e la Stazione di Savignano Mulino svolgeva un importante compito di scalo merci all'interno dei magazzini della famiglia Garagnani (successivamente trasformata in Coop. Garagnani, ed in epoca recente in Coop. Emiliafrutta).\nSubito dopo la stazione di Savignano Comune i binari superano il fiume Panaro su un ponte a cinque arcate in cemento armato .\nNel 1975 venne dismessa la stazione di Casalecchio FCV, posta nel centro storico della citt\u00e0 (il fabbricato resistette ancora qualche anno fino alla demolizione avvenuta nel 1984), e venne realizzato un collegamento diretto tra la linea FCV e la stazione di Casalecchio di Reno, con accesso diretto tramite un binario dedicato parallelo a quello della ferrovia Porrettana; tale binario era collegato alla porrettana alla radice lato Bologna della stazione di Casalecchio di Reno, di cui diventava il binario n.4. \nSempre nello stesso periodo fu rimosso il raccordo tra deposito FCV e Casalecchio di Reno, passante sul piazzale esterno della stazione di via Ronzani, e il relativo raccordo fu collegato anch'esso alla radice lato Bologna della Porrettana. Accanto al fabbricato viaggiatori FS di Casalecchio di Reno fu costruito nello stesso periodo un fabbricato indipendente di servizio per il personale FCV, ancor oggi esistente.\nNel 1996 si iniziarono lavori di potenziamento nell'ambito del progetto per il Servizio Ferroviario Metropolitano (SFM). In particolare \u00e8 stata realizzata una nuova stazione di diramazione accanto al deposito rotabili, Casalecchio Garibaldi, con un nuovo innesto della linea orientato verso Bologna, dove essa confluisce nella ferrovia Porrettana (Bologna-Porretta-Pistoia) per consentire l'esercizio diretto fino alla stazione di Bologna Centrale senza necessit\u00e0 di inversione di marcia, mentre il fascio di binari della stazione storica di Casalecchio di Reno \u00e8 stata smantellata e declassata a semplice fermata, cos\u00ec come il tracciato oggetto della modifica del 1975, di cui rimane solo il binario di raccordo al deposito rotabili della linea, che \u00e8 rimasto negli anni lo stesso del 1938, ed \u00e8 stato cos\u00ec pi\u00f9 razionalmente inglobato nel piano binari della stazione di Casalecchio Garibaldi.\nLa ferrovia viene riattivata per il solo trasporto passeggeri il 13 settembre 2003, fra Casalecchio e Bazzano; il 19 settembre 2004 segu\u00ec la restante tratta fino a Vignola. Dall'aprile 2008 \u00e8 stata ufficialmente ripristinata la trazione elettrica tra Bologna Centrale e Bazzano. Per l'esercizio della linea, nel 1997 furono acquistati due elettrotreni Firema E 122, mai utilizzati e ceduti nel 2010 alla SEPSA di Napoli.\nAlla riapertura del servizio passeggeri la gestione dell'infrastruttura fu affidata alla \"Societ\u00e0 Suburbana FBV\", che includeva ATC e FER Srl. La FER curava, invece, l'esercizio ferroviario.\nDal 1\u00ba febbraio 2009 anche la gestione dell'infrastruttura \u00e8 passata alla FER. Tre anni dopo, la gestione del servizio di trasporto \u00e8 passata completamente a TPER, la societ\u00e0 di trasporti pubblici nata dalla fusione dei rami-trasporto di ATC, azienda di trasporti su gomma di Bologna e Ferrara, e FER, societ\u00e0 regionale ferroviaria. Il 1\u00ba gennaio 2020, infine, il nuovo operatore ferroviario regionale Trenitalia Tper \u00e8 subentrato a TPER nella gestione del servizio di trasporto.\nCaratteristiche.\nLa linea \u00e8 a singolo binario, elettrificato a 3000 volt a corrente continua. \u00c8 alimentata a sbalzo dalla sottostazione elettrica della rete RFI di Casalecchio/Santa Viola.\nLa ferrovia \u00e8 dotata di Comando Centralizzato del Traffico (CTC). L'esercizio \u00e8 affidato al Dirigente Centrale Operativo della stazione di Casalecchio Garibaldi.\nLa linea \u00e8 attrezzata con il Sistema di Controllo Marcia Treni (SCMT) dal 19 agosto 2018.\nMateriale rotabile.\nSulla linea inaugurata nel 1938 prestarono servizio automotrici e rimorchiate di costruzione Piaggio, oltre a locomotori a quattro assi Stanga-TIBB. Automotrici e rimorchiate furono cedute nel 1969 alla LFI, dove prestarono servizio sino al 1983.\nPer i servizi merci, unici ad utilizzare la linea dal 1967 agli anni novanta, furono impiegati le due locomotive Stanga-TIBB e altre locomotive di varia provenienza: nel 1968 fu acquistato dalla ferrovia Mantova-Peschiera la locomotiva Diesel L.11; nel 1971 furono noleggiate dalla SEFTA due locomotive elettriche (una delle quali fu restituita l'anno successivo) e furono acquistate dalle FS le tre locomotive del gruppo E.400, le quali assunsero la denominazione di L.903, 904 e 905. Prestarono servizio anche alcune locomotive Diesel, una parte delle quali fu impiegata sui raccordi Mascarella.\nIl servizio passeggeri sulla linea riattivata nel 2003, dal 2012 \u00e8 svolto da TPER, impiegando automotrici ALn 663, ALn 668 e autotreni ATR 220. Dall'aprile 2008 sono entrate in servizio le unit\u00e0 a trazione elettrica AM54, acquistate dalla ATC dalle ferrovie belghe e riqualificate. Dal 2010 sono stati acquistati elettrotreni Stadler FLIRT, i quali sono entrati in funzione nel 2013.\nDa settembre 2016 il servizio sulla linea viene effettuato esclusivamente con 4 elettrotreni, a parte un'unica comparsa di una ALN 663 durante le corse prova dello SCMT. ETR 350.\nDal 1\u00ba gennaio 2020, Trenitalia Tper \u00e8 subentrata a TPER nella gestione del servizio passeggeri sulla linea."}
{"id": "1917621", "revid": "149727", "url": "https://it.wikipedia.org/wiki?curid=1917621", "title": "Ferrovia Vignola-Bologna", "text": ""}
{"id": "1917625", "revid": "1494169", "url": "https://it.wikipedia.org/wiki?curid=1917625", "title": "Il canto patriottico", "text": ""}
{"id": "1917632", "revid": "38120", "url": "https://it.wikipedia.org/wiki?curid=1917632", "title": "La Mummia", "text": ""}
{"id": "1917633", "revid": "149727", "url": "https://it.wikipedia.org/wiki?curid=1917633", "title": "Ferrovia Bologna-Vignola", "text": ""}
{"id": "1917638", "revid": "1516566", "url": "https://it.wikipedia.org/wiki?curid=1917638", "title": "Monache benedettine", "text": "Le monache benedettine sono religiose di voti solenni e dedite a vita contemplativa appartenenti all'Ordine di San Benedetto: pospongono al loro nome la sigla O.S.B.\nOrigini.\nLe origini del monachesimo femminile benedettino sono piuttosto oscure: va infatti ricordato che Benedetto da Norcia non fond\u00f2 un ordine nel senso canonico del termine, ma redasse una regola per le comunit\u00e0 monastiche. La regola benedettina non fa cenno a monache, ed \u00e8 ignoto se fosse intenzione del fondatore estenderne l'osservanza alle religiose.\nQualche indizio sulla prima storia delle monache benedettine \u00e8 deducibile dalla \"vita\" di san Benedetto composta da Gregorio Magno: nei suoi \"Dialoghi\" Gregorio accenna a donne consacrate assistite spiritualmente dai monaci di Benedetto (Dialogi lib. II, c. XIX) e, di sua sorella Scolastica (a cui si fa tradizionalmente risalire la fondazione delle benedettine), viene detto che era consacrata al Signore fin dall'infanzia (Dialogi lib. II, c. XXXIII).\nProbabilmente per i primi secoli le monache affiancarono a quella benedettina altre regole, soprattutto quella di Cesario di Arles.\nNotizie pi\u00f9 precise si hanno nell'VIII secolo, al tempo dell'evangelizzazione della Germania: le religiose (Lioba, Valpurga) collaboravano con i monaci nelle missioni.\nCon Benedetto di Aniane, che sotto Ludovico il Pio ebbe l'incarico di visitare e riformare le abbazie dell'Impero e di restaurare la disciplina religiosa, la regola benedettina venne introdotta in tutti i monasteri femminili.\nAttivit\u00e0 e diffusione.\nLe benedettine sono religiose claustrali e osservano la Regola di San Benedetto. Sono organizzate in monasteri autonomi: ciascuna casa conserva caratteri propri e, oltre alla celebrazione dell'ufficio divino, \u00e8 dedita ad attivit\u00e0 specializzate e particolari (ospitalit\u00e0, educazione, lavoro agricolo, restauro e conservazione dei libri antichi, organizzazione di ritiri spirituali...). I monasteri, raggruppati in federazioni, sono retti da una badessa eletta.\nAl 31 dicembre 2005, le benedettine dell'osservanza ordinaria contavano 242 case, presenti nei cinque continenti, e 4.661 membri (monache e novizie): esistono, inoltre, numerose congregazioni riformate (olivetane, vallombrosane, camaldolesi, celestine, di Nostra Signora del Calvario, dell'Adorazione perpetua)."}
{"id": "1917641", "revid": "1573940", "url": "https://it.wikipedia.org/wiki?curid=1917641", "title": "Chiesa di San Tarcisio (Napoli)", "text": "La chiesa di San Tarcisio \u00e8 un edificio di culto di Napoli, sito alla confluenza tra via Ponti Rossi e via Santa Maria dei Monti.\nIl tempietto fu costruito nel 1841 su progetto dell'architetto Leonardo Laghezza, in stile neoclassico; si presenta come un piccolo sacello in muratura, a pianta circolare, dalla caratteristica colorazione rosso pompeiano. L'ingresso, preceduto da un pronao su due colonne, prospetta sulle arcate dell'acquedotto romano dei Ponti Rossi. L'interno presenta un altare marmoreo sormontato da una tela di Michele Foggia, raffigurante \"la Madonna delle Grazie con le anime del Purgatorio\", e una scultura lignea del santo titolare.\nLa chiesa, eretta in parrocchia, \u00e8 dedicata a san Tarcisio, martire dell'eucaristia e patrono dei ministranti. Data la piccolezza dell'aula, all'edificio originale \u00e8 stato affiancato un altro edificio pi\u00f9 grande, a pianta longitudinale, privo di interesse architettonico."}
{"id": "1917646", "revid": "204012", "url": "https://it.wikipedia.org/wiki?curid=1917646", "title": "Degenerazione corticobasale", "text": ""}
{"id": "1917647", "revid": "1543377", "url": "https://it.wikipedia.org/wiki?curid=1917647", "title": "Claude Fior", "text": "Biografia.\nSi ricorda la collaborazione di Fior per la realizzazione telaistica di alcuni prototipi di progettazione \"Boxer Bike\", ma la specialit\u00e0 di Claude Fior fu sicuramente la realizzazione di telai per moto da competizione. Le moto realizzate da Fior furono protagoniste nei campionati del mondo di motociclismo degli anni ottanta, specialmente nella classe 500. Fior realizz\u00f2 telai per Honda, Yamaha, Suzuki e Aprilia.\nLe ciclistiche per moto da competizione di Claude Fior furono soprattutto caratterizzate dall'utilizzo della forcella anteriore di tipo Hossack (detta anche Duolever).\nClaude Fior mor\u00ec improvvisamente nel dicembre 2001 all'et\u00e0 di 46 anni quando, al comando del suo aereo da turismo, ebbe un incidente e cadde nei pressi della natia Nogaro, mentre era di ritorno da Parigi."}
{"id": "1917648", "revid": "1305772", "url": "https://it.wikipedia.org/wiki?curid=1917648", "title": "Fior", "text": "Persone.\nIl cognome Fior pu\u00f2 riferirsi a:"}
{"id": "1917652", "revid": "533647", "url": "https://it.wikipedia.org/wiki?curid=1917652", "title": "Armoriale delle famiglie italiane (O)", "text": "Questo \u00e8 l'armoriale delle famiglie italiane il cui cognome inizia con la lettera O."}
{"id": "1917659", "revid": "122878862", "url": "https://it.wikipedia.org/wiki?curid=1917659", "title": "Welsperg", "text": "La famiglia Welsperg \u00e8 stata una famiglia di aristocratici tirolesi estintasi nel 1907 con la morte del suo ultimo discendente, il conte Heinrich von Welsperg. I Welsperg iniziarono la loro ascesa nell'XI secolo come feudatari per poi essere nominati baroni (1539) e conti (1693) del Sacro Romano Impero.\nOrigini.\nSecondo quanto riporta Johann Siebmacher nella sua raccolta di stemmi di famiglie aristocratiche, i Welsperg sarebbero originari dell'Etruria. Di qui sarebbero poi fuggiti in Rezia, antica regione romana che andava dalla Lombardia sino alla Baviera. In questi luoghi avrebbero edificato una torre fortificata di difesa chiamata \"Faganio\". Dopo la distruzione della loro torre ad opera di una inondazione del fiume Reno attorno al 1060, sarebbero stati costretti ad un'ulteriore migrazione che li avrebbe portati in una zona imprecisata tra gli odierni Friuli e Alto Adige.\nSignori di Welsperg.\nIl fondatore della dinastia, il primo membro della famiglia di cui ci sia rimasta una testimonianza tangibile, fu Otto I Welsperg che assistette assieme ai figli Schwikher e Otto II alla cessione di una abbazia nel 1040. Questi, che erano notabili della zona, possedevano gi\u00e0 il castello che ancora oggi porta il loro nome. Nel corso dell'XI secolo sono arrivate sino a noi le testimonianze dell'esistenza di numerosi membri della famiglia Welsperg, armigeri e amministratori dei beni di nobili locali in qualit\u00e0 di giudici o avvocati. Pur supponendo che esercitassero tali mansioni anche precedentemente, il primo documento che attesta la presenza di un Welsperg come giudice \u00e8 del 1282. Nel Medioevo dunque i Welsperg erano vassalli, spesso investiti dell'avvocazia, di importanti famiglie, come quella dei conti di Gorizia e del Tirolo. Dal conte Alberto di Gorizia ottennero il titolo di feudatari e possedimenti che andavano da Monguelfo sino a Dobbiaco; avevano inoltre conoscenze e parentele con importanti famiglie di Vipiteno, Bolzano e Merano. Nel 1320 ottennero dal conte Enrico di Carinzia e Tirolo la piena facolt\u00e0 di giurisdizione sulle genti abitanti il loro territorio.\nGi\u00e0 possessori del Castello Welsperg, nel 1359 acquistarono dalla famiglia F\u00fcllein Castel Thurn e divennero anche i possessori di Castel Meussenreuth. I castelli (oggi castel Thrun \u00e8 un rudere e di castel Meussenreuth non rimane che la malga) formavano un triangolo militare di grande importanza strategica e difensiva.\nNel 1401 Tonadico e l'intera valle di Primiero furono consegnati come feudo alla famiglia Welsperg, originaria della Val Pusteria.\nBaroni e conti di Welsperg.\nPer tutto il corso del XV secolo la famiglia Welsperg continu\u00f2 ad espandere il suo territorio di controllo, i suoi privilegi e la sua potenza economico-militare. Erano possessori di attivit\u00e0 commerciali e minerarie, si erano imparentati con importanti famiglie della nobilt\u00e0 locale, esercitavano le pi\u00f9 elevate cariche amministrative e militari. Oltre ad aver ampliato le loro residenze a Monguelfo e Brunico, ottennero il controllo di numerosi territori, quali Primiero e St. Lorenzen. A contribuire alla prosperit\u00e0 della famiglia fu il buon rapporto che mantenevano con il clero, al quale elargivano grosse somme di denaro per la costruzione di chiese, monasteri, cappelle sul loro vasto territorio.\nRicoprirono inoltre alte cariche imperiali che li portarono ad ottenere, nel 1539, il titolo di baroni dall'imperatore Ferdinando I Asburgo.\nQualche decina d'anni dopo il barone Christoph von Welsperg ricevette dall'imperatore Ferdinando II i titoli onorifici di \"magister coquine\" e \"triclinius\" del Tirolo, titoli che peraltro non comportavano lo svolgimento di alcuna mansione. Nel 1675 il barone Christoph Sigmund von Welsperg (n. 1623) ottenne l'investitura del feudo di Nellenburg, in seguito alle nozze con la contessa Anna Raitenau.\nIl pi\u00f9 notabile dei Welsperg del Seicento fu il barone Guidobald von Welsperg und Prim\u00f6r, camerario effettivo, consigliere di governo, governatore e detentore di altre importanti cariche spesso conferite dall'imperatore in persona, che nella figura di Leopoldo I lo nomin\u00f2, nel 1693, conte. Il nome ufficiale della famiglia da allora fu Welsperg-Raitenau und Prim\u00f6r.\nLa famiglia continu\u00f2 la sua storia sino al 1907, anno della morte del suo ultimo esponente, il conte Heinrich von Welsperg-Raitenau und Prim\u00f6r. Per via ereditaria i beni ed il nome della famiglia confluirono in quelli dei conti Thun-Hohenstein.\nOltre alla nobilissima famiglia Thun, i Welsperg si imparentarono con altre importanti famiglie patrizie tirolesi. Infatti il conte Eugen von Welsperg spos\u00f2 nel 1849 la contessa Elisabeth von Spaur di Mezzolombardo (ultima dei conti Spaur von Altmez) dalla cui unione nacque l'unicogenita Eugena von Welsperg che nel 1876 spos\u00f2 il barone Alfred Unterrichter von Rechtenthal dalla cui felice unione nacque Eugen Unterrichter von Rechtenthal alto ufficiale di cavalleria imperiale e gentiluomo riconosciuto oltre che presidente e fondatore della Cassa Rurale di Mezzolombardo. Oggi i discendenti di sangue sono i baroni Unterrichter tuttora proprietari del Castello di Fai della Paganella, Massimiliano \u00e8 il discendente pi\u00f9 anziano e vive a Levico Terme."}
{"id": "1917673", "revid": "287204", "url": "https://it.wikipedia.org/wiki?curid=1917673", "title": "Bernard Lapasset", "text": "Biografia.\nLaureato in giurisprudenza, si impieg\u00f2 nell'amministrazione pubblica francese rivestendo, tra i vari ruoli dirigenziali, anche quello di direttore delle Dogane e successivamente delle imposte indirette.\nDa rugbista dilettante, vinse il titolo di Francia giovanile nel 1967 ad Agen; pi\u00f9 tardi, entrato nella P.A., vinse anche il campionato per squadre aziendali militando nella selezione delle Dogane di Parigi.\nNel 1988 ebbe il suo primo incarico dirigenziale sportivo, come presidente del comitato rugbistico dell'\u00cele-de-France, carica nella quale rimase fino al 1991; a quella data corrispose il suo primo incarico nazionale, quale segretario generale della F\u00e9d\u00e9ration fran\u00e7aise de rugby, della quale divenne poi presidente nel dicembre dello stesso anno, carica tuttora rivestita. Da presidente della federazione nazionale ha nominato quattro commissari tecnici della Nazionale francese: Pierre Berbizier dal 1991 al 1995, Jean-Claude Skrela dal 1995 al 1999, Bernard Laporte dal 1999 al 2007 e l'attuale tecnico Marc Li\u00e8vremont, in carica dal 2007.\nNel 1995 ebbe il suo primo incarico presso l'International Rugby Board, nel comitato organizzatore per i \"tour\".\nNel 2003 fu tra gli artefici dell'assegnazione della alla Francia, e nel 2004 fu nominato presidente del relativo comitato organizzatore.\nInfine, \u00e8 del 19 ottobre 2007 l'elezione, da parte del consiglio dell'International Rugby Board, di Lapasset quale successore del presidente uscente, l'irlandese Syd Millar. Lapasset ha ricoperto tale carica dal 1\u00ba gennaio 2008 al 30 giugno 2016. Il 1\u00ba luglio gli \u00e8 succeduto Bill Beaumont nell'incarico di Presidente.\nNel maggio 2008 si dimise dalla carica di presidente della F\u00e9d\u00e9ration fran\u00e7aise de rugby.\nBernard Lapasset \u00e8 insignito della Legion d'Onore; co-presidente dell'associazione per l'amicizia franco-neozelandese, ricevette nel 2006 anche l'onorificenza dell'Ordine al Merito della Nuova Zelanda."}
{"id": "1917676", "revid": "149485", "url": "https://it.wikipedia.org/wiki?curid=1917676", "title": "Tino Pietrogiovanna", "text": "Biografia.\nCarriera sciistica.\nNato a Santa Caterina di Valfurva, fu uno specialista delle gare tecniche (slalom gigante e slalom speciale). Nel massimo circuito internazionale ottenne il primo piazzamento di rilievo il 17 dicembre 1972 a Madonna di Campiglio (6\u00ba); complessivamente conquist\u00f2 dieci piazzamenti nei primi dieci e due podi, entrambi terzi posti: uno in slalom speciale, il 23 marzo 1973 a Heavenly Valley dietro a Jean-No\u00ebl Augert e a Bob Cochran, e uno in slalom gigante, il 18 dicembre 1974 a Madonna di Campiglio dietro a Piero Gros e a Greg Jones.\nIl 7 gennaio 1974 si classific\u00f2 5\u00b0 nello slalom gigante di Berchtesgaden, preceduto dai connazionali Piero Gros, Gustav Th\u00f6ni, Erwin Stricker e Helmuth Schmalzl: l'eccezionale risultato fu salutato dalla stampa italiana con l'appellativo \"Valanga azzurra\", che sarebbe poi entrato nell'uso comune in riferimento alla forte squadra italiana di sci alpino degli anni settanta. In carriera non prese parte n\u00e9 a rassegne olimpiche n\u00e9 iridate.\nCarriera da allenatore.\nDopo il ritiro dalle gare fu allenatore , seguendo anche Alberto Tomba. Successivamente allen\u00f2 Deborah Compagnoni . Dal 1999 al 2005 \u00e8 stato direttore tecnico della squadra A femminile."}
{"id": "1917684", "revid": "648716", "url": "https://it.wikipedia.org/wiki?curid=1917684", "title": "Malattia di Lubag", "text": "Per malattia di Lubag (o distonia-parkinsonismo X-linked, o XDP) in campo medico, si intende una patologia rara che interessa esclusivamente i cittadini delle Filippine, una forma di distonia ovvero di disturbo dei movimenti\nEpidemiologia.\nColpisce prevalentemente i maschi in et\u00e0 infantile delle Filippine, si mostra anche nelle donne con sintomi pi\u00f9 lievi e negli adulti ma pi\u00f9 raramente.\nManifestazioni.\nI disturbi non si limitano al movimento ma vanno anche ad intaccare la memoria e il linguaggio, ha una progressione veloce ma successivamente regredisce, anche se in maniera molto pi\u00f9 lenta\nEziologia.\nLa causa \u00e8 genetica, il gene \u00e8 stato localizzato nel Xq13\nTerapie.\nI trattamenti risultano poco efficaci, fra le prove che si sono effettuate tramite studi \u00e8 stato utilizzato il levodopa ma i risultati non sono incoraggianti. Fra le moderne tecnologia si \u00e8 provata la stimolazione cerebrale profonda."}
{"id": "1917685", "revid": "400518", "url": "https://it.wikipedia.org/wiki?curid=1917685", "title": "Vienna International Airport", "text": ""}
{"id": "1917687", "revid": "287204", "url": "https://it.wikipedia.org/wiki?curid=1917687", "title": "Murat Magometovi\u010d Zjazikov", "text": "Negli anni ottanta, Zyazikov era un membro del KGB e, pi\u00f9 avanti con la caduta dell'URSS, del Servizio Federale di Sicurezza russo; negli anni novanta egli divenne parte del Comitato per la sicurezza dell'Inguscezia e, infine, il 23 maggio 2002 fu eletto presidente della repubblica in circostanze poco chiare. Zyazikov \u00e8 considerato essere un forte alleato del premier russo Vladimir Putin, soprattutto a causa della vicinanza dell'Inguscezia con la turbolenta repubblica cecena.\nZyziakov \u00e8 rimasto leggermente ferito il 6 aprile 2004, quando un'autobomba fu lanciata contro le sue auto di scorta su una strada nei pressi della ex capitale inguscia Nazran. I ribelli ceceni furono accusati di questo attentato e dei raid, che nel giugno 2004, a Nazran, causarono la morte di oltre 90 persone, in gran parte soldati russi e agenti di polizia.\nIl 27 febbraio 2006, Magomed Chakhkiyev, il suocero di Zyazikov fu rapito a Nazran dopo che la sua auto venne speronata e bersagliata da colpi di arma da fuoco. Il 30 marzo i sequestratori fecero le loro richieste: essi volevano le dimissioni del presidente inguscio e del pubblico ministero Gen. Makhmud Ali Kalimatov in cambio del rilascio dell'ostaggio. Chakhkiyev fu liberato dalla polizia un mese dopo (1\u00ba maggio), apparentemente senza il pagamento di un riscatto; i sequestratori non sono mai stati arrestati.\nIl 23 marzo 2007, lo zio settantaduenne di Zyazikov, Uruskhan Z., fu rapito da 4 uomini armati a Barsuki nella repubblica inguscia. Il 27 marzo una ricompensa di 2.000.000 di rubli (circa 57.500 \u20ac) fu promessa a chi avrebbe fornito informazioni utili alla sua liberazione. Nessuna richiesta venne fatta dai rapitori fino a questo punto; il 27 giugno Zyazikov annunci\u00f2, durante una conferenza stampa, che lo zio era ancora vivo, ma non forn\u00ec alcuna informazione riguardo al sequestro. Il giorno precedente, apparentemente per una questione legata al rapimento di Uruskhan Zyazikov, il Ministro dell'Interno inguscio Beslan Khamkhoyev venne rimosso dal suo incarico e al suo posto venne collocato Musa Medov. Lo zio venne rilasciato sano e salvo dai sequestratori l'11 ottobre 2007.\nZyazikov \u00e8 stato accusato dai critici di governo di corruzione ed incapacit\u00e0 ad affrontare la crisi politica che ha tormentato la Repubblica d' Inguscezia nei mesi recenti. L'opposizione attribuisce il crescente clima di violenza, gli arresti illegali e l'uccisione di persone sospette alle truppe federali (FSB, OMON e GRU), alle forze di polizia ed alle milizie paramilitari alleate. Tra crescenti tensioni, Zyazikov sciolto il suo governo nel marzo 2008, ed ha domandato ulteriori riforme sociali ed economiche.\nIl 30 ottobre 2008, Zyazikov \u00e8 stato rimosso dal suo incarico dal presidente russo Medvedev, secondo quanto riportato dall'agenzia Interfax, Zyazikov avrebbe chiesto di essere sostituito di sua spontanea volont\u00e0. Lo ha sostituito, a partire dal 31 ottobre 2008, Yunus-bek Yevkurov, ex-paracadutista ed eroe della Federazione Russa.\nSport.\nZyazikov \u00e8 il presidente dell'FC Ongusht Nazran."}
{"id": "1917688", "revid": "196390", "url": "https://it.wikipedia.org/wiki?curid=1917688", "title": "Istanbul Ataturk Airport", "text": ""}
{"id": "1917689", "revid": "18111778", "url": "https://it.wikipedia.org/wiki?curid=1917689", "title": "Son Sant Joan Airport", "text": ""}
{"id": "1917692", "revid": "339392", "url": "https://it.wikipedia.org/wiki?curid=1917692", "title": "Aeroporto internazionale di Newark-Liberty", "text": ""}
{"id": "1917694", "revid": "196390", "url": "https://it.wikipedia.org/wiki?curid=1917694", "title": "Singapore Changi Airport", "text": ""}
{"id": "1917696", "revid": "767487", "url": "https://it.wikipedia.org/wiki?curid=1917696", "title": "Nikolaj Iliev", "text": "Carriera.\nGioc\u00f2 nella nazionale che arriv\u00f2 quarta ai mondiali Usa 1994 dopo aver perso con L'Italia in semifinale e con la Svezia nella finale per il terzo e quarto posto.\n\u00c8 stato eletto calciatore bulgaro dell'anno nel 1987 quando militava nel Levski Sofia. In Italia ha giocato nel Bologna negli anni 1989-1991"}
{"id": "1917699", "revid": "287204", "url": "https://it.wikipedia.org/wiki?curid=1917699", "title": "Finistere", "text": ""}
{"id": "1917708", "revid": "112889424", "url": "https://it.wikipedia.org/wiki?curid=1917708", "title": "Un disco per l'estate 1966", "text": "In occasione de Un disco per l'estate 1966, terza edizione della manifestazione, la Rai decise di assumerne la gestione organizzativa, estromettendo l'A.F.I. e trattando direttamente con le singole case discografiche la lista dei partecipanti.\nIl numero delle canzoni partecipanti aumenta ancora, e diventano 46, trasmesse a rotazione in radio a partire dal 20 aprile nel corso di due o tre appuntamenti quotidiani. La TV, come gi\u00e0 avvenuto nell'edizione precedente, trasmette in maggio tre passerelle di presentazione delle 46 canzoni in gara.\nTra i partecipanti Luigi Tenco, che present\u00f2 una delle sue canzoni pi\u00f9 note, \"Lontano, lontano\", e la cantante torinese Silvana Aliotta, che nel decennio successivo divenne la voce solista dei Circus 2000, gruppo italiano di rock progressivo; entrambi, per\u00f2, non superarono la fase iniziale.\nUn'altra canzone che non passa il turno \u00e8 \"Operazione sole\" di Peppino Di Capri, la prima canzone ska italiana (insieme a \"Scrivi, ti prego\" di Silvano Silvi).\nLa fase finale della manifestazione si svolse a Saint Vincent dal 9 all'11 giugno, nel corso di tre serate (due semifinali e una finale) trasmesse in diretta alla radio e in TV. I presentatori furono Corrado, Nicoletta Orsomando e Mascia Cantoni.\nA livello di vendite discografiche, il disco di maggior successo fu di gran lunga \"Tema\" dei Giganti, che nella classifica finale si piazz\u00f2 al terzo posto, seguito da \"L'uomo d'oro\" di Caterina Caselli; furono invece deludenti le vendite della canzone vincitrice, \"Prima c'eri tu\"."}
{"id": "1917710", "revid": "436907", "url": "https://it.wikipedia.org/wiki?curid=1917710", "title": "Cima (b-boy)", "text": "Biografia.\nDopo anni di formazione con The NextOne e Crazy (Svizzera), ha partecipato a numerosi \"battle\" internazionali come \"R-16\" (Corea del Sud), \"Battle of the Year\" (Germania) e \"Hip Hop Connection\" (Pesaro, vincitore dell'edizione 2005).\n\u00c8 chiamato come giudice a numerosi eventi nazionali come l'Unbreakable (Napoli) e conta la partecipazione nel 2007 allo spettacolo Gli Originali assieme ad artisti della scena hip hop come Kaos, Colle der Fomento, Turi e The NextOne."}
{"id": "1917712", "revid": "204012", "url": "https://it.wikipedia.org/wiki?curid=1917712", "title": "Distonia-parkinsonismo X-linked", "text": ""}
{"id": "1917713", "revid": "287204", "url": "https://it.wikipedia.org/wiki?curid=1917713", "title": "Bethamcherla", "text": "Bethamcherla (o Betamcherla; talvolta erroneamente scritto \"Bethamcheria\") \u00e8 una suddivisione dell'India, classificata come \"census town\", di 30.977 abitanti, situata nel distretto di Kurnool, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 28' 0 N e 78\u00b0 10' 0 E e ha un'altitudine di 400 .\nSociet\u00e0.\nEvoluzione demografica.\nAl censimento del 2001 la popolazione di Bethamcherla assommava a 30.977 persone, delle quali 15.856 maschi e 15.121 femmine. I bambini di et\u00e0 inferiore o uguale ai sei anni assommavano a 4.494, dei quali 2.324 maschi e 2.170 femmine. Infine, coloro che erano in grado di saper almeno leggere e scrivere erano 16.057, dei quali 9.897 maschi e 6.160 femmine."}
{"id": "1917714", "revid": "1318658", "url": "https://it.wikipedia.org/wiki?curid=1917714", "title": "Lago Baitone", "text": "Il lago Baitone \u00e8 un lago artificiale situato a una quota di 2281\u00a0m nella conca omonima, ai piedi del Corno Baitone, nel massiccio dell'Adamello.\n\u00c8 il pi\u00f9 grande dei numerosi laghi che si trovano nella conca del Baitone, una valle sospesa di origine glaciale, tributaria della val Malga, e rappresenta anche il quarto lago pi\u00f9 esteso dell'intera val Camonica, superato in estensione dal lago d'Arno, dal lago Pantano dell'Avio e dal lago d'Avio.\nVenne chiamato per la prima volta dal barone Luigi Alberto Guiscardo, generale francese e cartografo, \"lago di Sonico\".\nLa diga che lo contiene fu realizzata, assieme a parte del notevole impianto idroelettrico ad essa collegato, nel 1930 ed \u00e8 tuttora utilizzata a tale scopo. Attorno ad essa furono costruite alcune strutture di servizio, tra cui le case in cui risiedevano il guardiano della diga e gli operai dell'Enel per la manutenzione e la gestione dell'impianto. Una di esse, dismessa da alcuni decenni, \u00e8 stata recuperata e attualmente \u00e8 sede di un rifugio alpino, il rifugio Baitone.\nLa diga, del tipo a gravit\u00e0, \u00e8 lunga 230 metri e alta 38, con un volume complessivo di 46.600 metri cubi.\nIl lago ha diversi immissari, costituiti dai torrenti montani che scendono dalle vette vicine e dagli emissari degli altri laghi che costellano la conca del Baitone. Si tratta di sette laghetti naturali posti a una quota variabile dai 2400 ai 2800 metri (Lago Rotondo, Lago Bianco, Lago Premassone, Lago Verde, Lago Lungo, Lago Gelato Inferiore, Lago Gelato Superiore) di origine glaciale e di dimensioni nettamente minori rispetto al Lago Baitone; traggono a loro volta alimentazione dallo scioglimento estivo delle nevi cadute durante l'inverno sulle vette circostanti, dal momento che nel bacino imbrifero del lago non esistono ghiacciai perenni.\nQuando la diga \u00e8 a regime, le acque in uscita dal lago sono convogliate per mezzo di una condotta sotterranea al Lago Miller (posto ad una quota inferiore) nell'omonima valle. Qualora le paratie dello sbarramento vengano aperte, ad esempio durante operazioni di manutenzione o di svuotamento parziale dell'invaso, le acque in uscita dal lago formano il Rio Baitone che va a confluire nel torrente Remulo.\nIl Lago Baitone si pu\u00f2 raggiungere esclusivamente a piedi, partendo da \"Ponte del Guat\" (1585\u00a0m) dove termina la strada asfaltata che risale la Val Malga, e percorrendo il sentiero con segnavia CAI numero 13, che ricalca il percorso di una vecchia mulattiera militare. In alternativa \u00e8 possibile raggiungere il lago anche mediante l'Alta via dell'Adamello, salendo dal rifugio Gnutti attraverso il caratteristico Passo del Gatto, dove il sentiero \u00e8 scavato direttamente nella roccia."}
{"id": "1917715", "revid": "599013", "url": "https://it.wikipedia.org/wiki?curid=1917715", "title": "Santuario di Maria Luggau", "text": "Il santuario di Maria Luggau, a 1 170 m s.l.m., si trova a Lesachtal, comune austriaco nel distretto di Hermagor (Carinzia), nella frazione Luggau.\nStoria.\nLa presenza di un santuario dedicato alla Madonna Addolorata, risalente all'anno 1536, ha fatto di Maria Luggau una meta di pellegrinaggio. Il numero di pellegrini oscilla fra 35.000 e 40.000 ogni anno. La tradizione vuole che dove oggi sorge la chiesa, vi fosse un campo di segala; se ne curava una contadina povera e molto devota di nome Helena. Un giorno ella si sentiva particolarmente stanca e si sedette; addormentatasi sogn\u00f2 che nel luogo dove si trovava, sarebbe sorta una chiesa, e proprio lei avrebbe avuto il compito di costruirla. In un primo momento Helena soffr\u00ec la forte opposizione dei contadini e del capovillaggio, ma poi riusc\u00ec a realizzare una prima cappella in legno dove venne collocata l'immagine dell'Addolorata.\nDurante i lavori di realizzazione del tetto, uno stolto entr\u00f2 nella cappella e, rimasto colpito dalla bellezza della statua, cerc\u00f2 di impadronirsene. L'artigiano che lavorava in quel momento alla cappella lo riprese e lo invit\u00f2 a lasciare al suo posto l'immagine sacra. Allora l'uomo gli obbed\u00ec e allo stesso tempo riacquist\u00f2 l'uso della ragione.\nLa notizia di quanto accaduto si diffuse rapidamente e fu interpretata come un fatto miracoloso. Nel 1593 il conte di Ortenburg (Conte del Tirolo) realizz\u00f2 proprio vicino alla chiesa un convento e lo affid\u00f2 all'Ordine Minori dei Francescani. Dall'anno 1635 il santuario \u00e8 custodito dai Servi di Maria.\nLa chiesa.\nLa chiesa, edificata fra il 1520 ed il 1544, \u00e8 in stile gotico. La pala dell'altare maggiore raffigura l'\"Assunzione di Maria\" ed \u00e8 opera del pittore veneziano Cosroe Dusi (1808\u20131859).\nUna piccola statua raffigurante \"La Vergine che tiene tra le braccia il figlio morto\", sovrasta l'altare. \nSui due altari laterali, ornati da bassorilievi in legno, si possono ammirare due tele raffiguranti una \"Deposizione dalla Croce\" e \"San Luca mentre dipinge un quadro della Madonna con Bambino\".\nLa volta della chiesa \u00e8 interamente affrescata con dipinti che raffigurano la storia di Luggau. Il campanile, con guglia a cipolla, \u00e8 opera di Bartolomeo Vierthaler. All'esterno davanti ad esso, \u00e8 posta una statua in marmo realizzata da K. Campidell nel 1958 raffigurante la Piet\u00e0.\nPellegrinaggi tradizionali.\nIl santuario mariano \u00e8 meta di pellegrinaggi ricorrenti nei secoli. I pellegrini che visitano il santuario di Maria Luggau provengono dalla Carinzia, dalla Stiria e dal Salisburghese. Vi sono poi i pellegrini provenienti dal Cadore e dalla vicina Carnia. Un esempio, di cui troviamo ampie testimonianze all'interno della chiesa \u00e8 quello degli abitanti di Sappada, che ogni anno in settembre raggiungono la localit\u00e0 austriaca, attraversando le Alpi, dopo un cammino di circa 9 ore. Questa tradizione, iniziata nell'anno 1804 come voto per invocare l'aiuto della Madonna contro la peste che aveva colpito il bestiame, continua ancora oggi. Agli abitanti di Sappada, negli anni si sono uniti gruppi provenienti da Sauris, Forni di Sopra e Ampezzo, coinvolgendo cos\u00ec circa 300 persone. Anche gli abitanti della comunit\u00e0 friulana di Forni Avoltri compiono il loro annuale pellegrinaggio verso Maria Luggau, ogni anno in giugno, in occasione della festa dei Santi Pietro e Paolo.\nUn altro pellegrinaggio interessa annualmente circa 150 devoti provenienti dal Comelico. Tradizione nata alla fine degli anni '90, il \"Cammino di Maria Luggau\" riunisce gli abitanti di Comelico Superiore che raggiungono il santuario attraverso il valico alpino di Cima Vallona, scendendo poi nella Lesachtal e percorrendo le stradine che costeggiano il torrente Gail, passando per i paesi di Obertilliach e Untertilliach. I partecipanti a questi pellegrinaggi hanno la possibilit\u00e0 di pernottare nell'adiacente convento dei Serviti."}
{"id": "1917717", "revid": "287204", "url": "https://it.wikipedia.org/wiki?curid=1917717", "title": "Bhadrachalam", "text": "Bhadrachalam (o Bhadrachellam Road) \u00e8 una suddivisione dell'India, classificata come \"census town\", di 42.829 abitanti, situata nel distretto di Khammam, nello stato federato diTelangana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 40' 0 N e 80\u00b0 52' 60 E e ha un'altitudine di 49 .\nSociet\u00e0.\nEvoluzione demografica.\nAl censimento del 2001 la popolazione di Bhadrachalam assommava a 42.829 persone, delle quali 21.330 maschi e 21.499 femmine. I bambini di et\u00e0 inferiore o uguale ai sei anni assommavano a 4.596, dei quali 2.325 maschi e 2.271 femmine. Infine, coloro che erano in grado di saper almeno leggere e scrivere erano 31.084, dei quali 16.650 maschi e 14.434 femmine."}
{"id": "1917718", "revid": "174925", "url": "https://it.wikipedia.org/wiki?curid=1917718", "title": "Australian Rugby League", "text": ""}
{"id": "1917719", "revid": "4175", "url": "https://it.wikipedia.org/wiki?curid=1917719", "title": "Federazione italiana rugby league", "text": ""}
{"id": "1917720", "revid": "647919", "url": "https://it.wikipedia.org/wiki?curid=1917720", "title": "Suore stabilite", "text": ""}
{"id": "1917721", "revid": "287204", "url": "https://it.wikipedia.org/wiki?curid=1917721", "title": "Bhainsa", "text": "Bhainsa (o Bhaisa) \u00e8 una suddivisione dell'India, classificata come \"municipality\", di 41.003 abitanti, situata nel distretto di Adilabad, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 19\u00b0 6' 0 N e 77\u00b0 58' 0 E e ha un'altitudine di 363 .\nSociet\u00e0.\nEvoluzione demografica.\nAl censimento del 2001 la popolazione di Bhainsa assommava a 41.003 persone, delle quali 21.128 maschi e 19.875 femmine. I bambini di et\u00e0 inferiore o uguale ai sei anni assommavano a 6.869, dei quali 3.523 maschi e 3.346 femmine. Infine, coloro che erano in grado di saper almeno leggere e scrivere erano 22.328, dei quali 13.442 maschi e 8.886 femmine."}
{"id": "1917722", "revid": "958185", "url": "https://it.wikipedia.org/wiki?curid=1917722", "title": "Patent pool", "text": "Il patent pool \u00e8 un consorzio di almeno due compagnie e che si accordano per scambiarsi licenze brevettuali, relative ad una particolare tecnologia.\nUno dei primi \"patent pool\" fu formato nel 1856 dai manifatturieri Grover, Baker, Singer, Wheeler e Wilson, che si accusavano l'un l'altro di infrazione sulla legge dei brevetti. Orlando B. Potter, avvocato e presidente della Grover and Baker Company, propose che piuttosto che perseguire legalmente i loro interessi, fosse pi\u00f9 conveniente scambiarsi i brevetti.\nCome nell'esempio citato, molte industrie non potrebbero funzionare senza \"patent pool\", dal momento che i costi di coordinamento (rischio, negoziati ecc.) sarebbero troppo alti. I \"patent pool\" sono i soli esempi di casi in cui i membri di un'industria altamente competitiva si legano in una causa comune per creare alcune risorse che siano di beneficio collettivo.\nAlcuni esempi:\nIn un esempio pi\u00f9 moderno un \"patent pool\" fu formato da circa 20 compagnie attive nel RFID domain.\nIl \"patent pool\" non elimina il rischio, bens\u00ec lo tempera. I detentori di brevetti (inclusi anche altri \"patent pool\") al di fuori dei \"pool\" possono creare costi e rischi per l'industria. Difetti nella progettazione della \"governance\" del pool possono portare alla rottura dell'accordo nel gruppo. "}
{"id": "1917726", "revid": "287204", "url": "https://it.wikipedia.org/wiki?curid=1917726", "title": "Bheemunipatnam", "text": "Bheemunipatnam (anche Bhimunipatnam o Bimlipatam) \u00e8 una suddivisione dell'India, classificata come \"municipality\", di 44.156 abitanti, situata nel distretto di Visakhapatnam, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 52' 60 N e 83\u00b0 25' 60 E e ha un'altitudine di 51 .\nSociet\u00e0.\nEvoluzione demografica.\nAl censimento del 2001 la popolazione di Bheemunipatnam assommava a 44.156 persone, delle quali 21.657 maschi e 22.499 femmine. I bambini di et\u00e0 inferiore o uguale ai sei anni assommavano a 4.890, dei quali 2.367 maschi e 2.523 femmine. Infine, coloro che erano in grado di saper almeno leggere e scrivere erano 26.489, dei quali 14.429 maschi e 12.060 femmine."}
